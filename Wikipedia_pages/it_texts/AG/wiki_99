{"id": "644368", "revid": "125368350", "url": "https://it.wikipedia.org/wiki?curid=644368", "title": "Luigi Ferdinando Tagliavini", "text": "Biografia.\nPrimo figlio del glottologo Carlo Tagliavini, ha condotto studi musicali nelle classi di organo, pianoforte e composizione con Riccardo Nielsen al Conservatorio di Bologna e al Conservatorio di Parigi (nella classe di Marcel Dupr\u00e9). Laureatosi all'Universit\u00e0 di Padova nel 1951 sotto la guida di Ladislao Mittner con una dissertazione in lingua e letteratura tedesca intitolata \"Studi sui testi delle cantate sacre di J.S. Bach\", poi pubblicata nel 1956. Ha insegnato organo complementare presso il Conservatorio di Bologna (ove ha ricoperto anche l'incarico di bibliotecario) e pi\u00f9 tardi presso il Conservatorio Monteverdi di Bolzano, dapprima come professore incaricato e successivamente come ordinario di organo.\nDocente di storia della musica presso l'Universit\u00e0 di Parma, \u00e8 successivamente approdato all'Universit\u00e0 di Friburgo (Svizzera) dove nel 1971 \u00e8 diventato ordinario e direttore dell'Istituto di Musicologia. Professore ospite in diverse universit\u00e0 statunitensi, \u00e8 stato attivo come concertista in Italia e all'estero. \u00c8 stato titolare degli organi della Basilica di San Petronio a Bologna. Fondatore assieme a Renato Lunelli della rivista \"L'Organo\", ha insegnato regolarmente ai corsi estivi di Haarlem e ai corsi dell'\"Accademia di musica per organo\" di Pistoia.\nCon Marie-Claire Alain, Anton Heiller e Gustav Leonhardt ha fortemente contribuito alla riscoperta e all'affermazione della prassi esecutiva clavicembalistica e organistica barocca. Assieme a Oscar Mischiati, suo collega e amico, \u00e8 stato, dopo Renato Lunelli, il secondo esponente dell'Orgelbewegung in Italia, movimento che si \u00e8 proposto il restauro e la valorizzazione di organi antichi secondo criteri storici. Punto di riferimento fondamentale nell'organaria italiana, alcuni dei restauri da lui guidati costituiscono un autentico spartiacque nel panorama organistico nazionale; in particolare, l'intervento agli organi Lorenzo da Prato e Baldassarre Malamini di San Petronio ha consegnato due strumenti assolutamente unici e inestimabili.\nConcertista tra i pi\u00f9 affermati della sua generazione, ha suonato sui pi\u00f9 importanti organi italiani ed europei. Ha realizzato numerose incisioni, ricevendo diversi premi, tra i quali il \"Premio della discografia Italiana\", lo \"Schallplattenpreis der deutschen Phono-Akademie\", la distinzione \"Choc de la musique\" per il CD realizzato insieme con Liuwe Tamminga sugli organi di San Petronio e dedicato ad Andrea e Giovanni Gabrieli, il \"Premio Antonio Vivaldi\" e il \"Premio Massimo Mila\".\nTra le altre onorificenze si ricordano l'ordine dell'Aquila del Tirolo in oro conferitogli a Innsbruck nel 1982, il dottorato honoris causa in musica dell'Universit\u00e0 di Edimburgo e il titolo onorario di Fellow del Royal College of Organists di Londra nel 1996, la laurea ad honorem dell'Universit\u00e0 di Bologna nelle discipline delle arti, della musica e dello spettacolo nel 1999, e il dottorato \"honoris causa\" in musica sacra del Pontificio Istituto di Musica Sacra nel 2011.\nAutore di numerosi scritti musicologici, fu membro dell'Accademia Nazionale di Santa Cecilia e curatore di edizioni critiche di opere di Frescobaldi, Zipoli, Mozart e altri ancora.\n\u00c8 stato possessore di una collezione di strumenti musicali pressoch\u00e9 unica, che raccoglie circa 70 tra clavicembali, clavicordi, spinette, pianoforti, organi, ma anche fiati e strumenti automatici che vanno dal Cinquecento al Novecento. Questo patrimonio nel 2006 \u00e8 stato donato alla Fondazione Cassa di Risparmio di Bologna e dal 2010 \u00e8 raccolto ed esposto nel complesso di San Colombano a Bologna, allora restaurato. Vanta strumenti dei pi\u00f9 importanti cembalari italiani, tra cui Alessandro Trasuntino, Giovan Battista Giusti, Fabio da Bologna e Giovanni Ferrini; quest'ultimo nel 1746 ide\u00f2 e costru\u00ec lo strumento a due manuali che riunisce clavicembalo e fortepiano, del quale sono noti solo pochissimi altri esemplari.\n\u00c8 morto alla casa di cura Toniolo di Bologna l'11 luglio 2017 all'et\u00e0 di 87 anni.\nPubblicazioni.\nTra i suoi saggi, sono stati pubblicati anche"}
{"id": "644369", "revid": "1543377", "url": "https://it.wikipedia.org/wiki?curid=644369", "title": "AppleTalk", "text": "AppleTalk era un protocollo molto usato nelle reti Macintosh.\nIl suo principale scopo era quello di condividere stampanti e/o file, e quindi metterli a disposizioni degli utenti che facevano parte della rete.\nOra il protocollo AppleTalk non \u00e8 pi\u00f9 usato, perch\u00e9 i Mac si collegano usando TCP/IP, un protocollo standard anche per reti dove sono presenti altri sistemi operativi.\nIl protocollo AppleTalk pu\u00f2 funzionare con tre tipi di collegamenti fisici differenti:"}
{"id": "644372", "revid": "57927", "url": "https://it.wikipedia.org/wiki?curid=644372", "title": "ISO 5800", "text": ""}
{"id": "644373", "revid": "1456895", "url": "https://it.wikipedia.org/wiki?curid=644373", "title": "Francesco Landini", "text": "\u00c8 uno dei pi\u00f9 famosi compositori della seconda met\u00e0 del XIV secolo, e il pi\u00f9 acclamato del suo tempo in Italia.\nBiografia.\nNonostante la sua celebrit\u00e0, le notizie sulla sua vita sono scarse. Molte informazioni biografiche derivano dalla cronaca del suo coetaneo, lo storico fiorentino Filippo Villani: \"Vite d'illustri fiorentini\"; scritta intorno al 1385. Recenti ricerche effettuate negli archivi fiorentini, hanno permesso di documentare alcuni episodi della sua vita.\nSecondo il Villani, Francesco nacque a Firenze, quantunque l'umanista Cristoforo Landino, suo pronipote, indichi come luogo di nascita la vicina citt\u00e0 di Fiesole. Francesco era figlio di \"Jacopo il pittore\", certamente Jacopo del Casentino, noto pittore della scuola di Giotto. Il nome \"Landino\", non compariva a suo tempo, e discenderebbe dal nome del nonno. Diventato cieco nell'infanzia a causa del vaiolo, Landini si dedic\u00f2 alla musica molto giovane: Villani racconta che da piccolo si consolava con il canto. Pi\u00f9 tardi, il piacere e la predisposizione lo spinsero a fare studi musicali, grazie ai quali si afferm\u00f2 come compositore e \"Magister\". Nonostante la sua cecit\u00e0, Francesco era in grado di suonare diversi strumenti a corda e divenne un virtuoso dell'organo portativo. Filippo Villani nelle sue cronache riferisce che Landini fu anche inventore di strumenti musicali, e cita uno strumento a corda chiamato \"Syrena syrenarum\" che combinava le capacit\u00e0 del liuto e del salterio, verosimilmente il predecessore della bandura.\nGi\u00e0 attivo nei primi anni 1350, Francesco Landini fu anche poeta, e fu vicino a Francesco Petrarca. Nel 1361 prest\u00f2 servizio come organista a Firenze nel monastero vallombrosiano di Santa Trinita. Secondo il Villani, Francesco fu incoronato di alloro a Venezia dal re di Cipro Pietro di Lusignano, \"col parere di tutti i musici\". Verosimilmente ci\u00f2 accadde nel 1364, sotto il regno del Doge Lorenzo Celsi, in occasione dei festeggiamenti per la vittoria di Venezia sui ribelli di Candia: ivi era presente anche Francesco Petrarca. L'episodio tuttavia \u00e8 messo in dubbio da Winterfield, nel suo libro su Giovanni Gabrieli, dove l'autore ritiene che l'onorificenza gli sia stata accordata solo come poeta; infatti il nome di Francesco, non compare nel catalogo degli organisti di San Marco del quattordicesimo secolo. Non si pu\u00f2 escludere comunque che Landini a Venezia, abbia partecipato a una competizione artistica sull'organo di San Marco, anche senza esservi impiegato stabilmente come organista; infatti \u00e8 dato per certo che, negli anni precedenti il 1370, il musicista si trovava nell'Italia settentrionale e che fu legato a Venezia, poich\u00e9 \u00e8 stato recentemente trovato il frammento di un mottetto \"Principium Nobilissimae\", da lui dedicato ad Andrea Contarini, Doge di Venezia dal 1368 al 1382. Inoltre dai molteplici codici musicali, si deduce che le sue composizioni erano famose nell'Italia del nord e si diffusero anche in Europa; d'altronde la sua musica risente delle influenze d'oltralpe.\nRecenti ricerche hanno evidenziato che Francesco divenne cappellano nella Chiesa di San Lorenzo dal 1365, fino alla morte. Stimato e amato dalle autorit\u00e0 fiorentine, come il Cancelliere di Stato, Coluccio Salutati, prese parte attiva nelle controversie politiche e religiose dei suoi tempi; ebbe contatti con intellettuali e compositori italiani del Trecento, tra cui Franco Sacchetti e Lorenzo da Firenze, con il quale collabor\u00f2 a Santa Trinita. Fu amico e influenz\u00f2 Andrea da Firenze, che egli conobbe intorno al 1370. Nel 1375, questi gli chiese una consulenza tecnica per l'accordatura di un organo a Firenze, e si fece comporre cinque \"mottetti\", come attestano alcune ricevute recentemente trovate. Nel 1379 i due collaborarono ancora alla costruzione del nuovo organo della Basilica Santa Annunziata, e nel 1387 fu coinvolto in un altro progetto per l'organo della Cattedrale di Firenze.\nFrancesco fu anche filosofo e seguace di Guglielmo di Occam, in lode del quale scrisse un panegirico in latino: \"Versus in laude loyce Ocham\"; e i testi di alcune ballate sono occamisti.\nNumerosi suoi contemporanei attestano la sua fama, non solo come organista, ma come compositore, cantore, poeta, nonch\u00e9 devoto e illuminato cittadino di Firenze. Descritto come uomo lietissimo, la musica del \"\"divino\" Francesco, radunava e incantava folle di spettatori, e \u00abla dolcezza delle sue melodie era tale da far scoppiare di gioia il cuore degli astanti\u00bb.\nAlla sua morte fu sepolto nella Chiesa di San Lorenzo a Firenze. Il suo monumento funebre, un bassorilievo raffigurante il musicista che suona il suo organetto, fu ritrovato nel XIX secolo ed esposto nella chiesa di San Lorenzo.\nOpere e influenze.\nLandini fu il pi\u00f9 alto esponente della musica italiana del Trecento chiamata anche \"Ars nova\". La sua produzione musicale a noi pervenuta \u00e8 esclusivamente profana. Tuttavia esistono testimonianze secondo cui egli si dedic\u00f2 anche alla musica sacra, anche se nessun lavoro \u00e8 stato autentificato.\nAmmiratissimo dai suoi contemporanei, in epoca moderna non si conosceva pi\u00f9 alcuna composizione di quest'artista finch\u00e9, nella biblioteca imperiale di Parigi, fu scoperto un manoscritto in-4\u00ba, di cui nessuno scrittore aveva mai parlato, dell'inizio del quindicesimo secolo e intitolato \"Cent quatre-vingt-dix-neuf chansons (sic) italiennes \u00e0 deux et \u00e0 trois voix\", tra cui ve ne sarebbero cinque del Landino.\nLo studio delle composizioni del manoscritto rende giustizia agli elogi fatti a questo autore. Vi si trova pi\u00f9 dolcezza e un sentimento dell'armonia pi\u00f9 delicato rispetto agli altri compositori della sua epoca. Jacopo da Bologna \u00e8 il solo che possa reggere il confronto con il Landino.\nUn altro manoscritto, appartenuto al celebre organista Antonio Squarcialupi ed ospitato originariamente nella biblioteca ducale di Firenze, sembra essere un doppione di quello conservato alla biblioteca imperiale, poich\u00e9 contiene i medesimi canti degli stessi autori, particolarmente di Landino.\nCi\u00f2 che \u00e8 giunto a noi \u00e8 rappresentato da 89 ballate a due voci, 42 ballate a tre voci ed altre 9 che esistono sia nella versione a due che in quella a tre voci. Oltre alle ballate ci sono pervenuti un piccolo numero di madrigali. Secondo alcuni studiosi, Landini avrebbe scritto anche i versi per alcuni dei suoi lavori. La sua produzione pervenutaci, rappresenta circa un quarto dell'intera produzione italiana del XIV secolo pervenuta fino a noi.\nI concittadini suoi contemporanei lo considerarono una delle glorie di Firenze. Quando Antonio Loschi, che era al servizio di Gian Galeazzo Visconti, mosse una famosa invettiva a Firenze, Cino Rinuccini indic\u00f2 Francesco come musicista principe della sua citt\u00e0: \u00abAvemo in musica Francesco, cieco del corpo ma dell'anima illuminato, il quale cos\u00ec la teorica come la pratica di quell'arte sapea, e nel suo tempo niuno fu migliore modulatore de' dolcissimi canti, d'ogni strumento sonatore e massimamente d'organi\u00bb.\nAnche Coluccio Salutati ne tesse le lodi al vescovo fiorentino in una missiva, perch\u00e9 \u00abglorioso nome alla citt\u00e0 nostra e lume alla chiesa fiorentina proviene da questo cieco\u00bb.\nCadenza di Landini.\nLandini \u00e8 l'eponimo della \"Cadenza di Landini\", una formula cadenzale in cui il sesto grado della scala \u00e8 inserito fra la sensibile e la sua risoluzione sulla tonica. \u00c8 una cadenza molto frequente che si presenta nel nord dell'Italia dalla met\u00e0 del XIV secolo, e che in seguito fu ereditata dai compositori franco-fiamminghi. L'eponimo fu attribuito dal musicologo tedesco A.G. Ritter nel 1884, che descrisse la struttura di questa cadenza nell'analisi della ballata \"Non ar\u00e0 mai piet\u00e0\". Nelle sue opere Francesco Landini la caratterizz\u00f2 armonicamente e ritmicamente, spesso introducendo l'alterazione sensibile e fu il primo a usarla sistematicamente.\nComposizioni.\nSi possiedono, di Landino, a tutt'oggi:\nEdizioni.\nLa trascrizione dell\"'Opera Omnia\" di F.L. \u00e8 stata curata da L. Ellinwood \"The Works of F. L.\" Cambridge, 1939.\nL'edizione critica da L. Schrade \"Polyphonic music of the fourteenth century, vol IV: the works of F.L.\" Monaco di Baviera, 1958"}
{"id": "644374", "revid": "125242181", "url": "https://it.wikipedia.org/wiki?curid=644374", "title": "Alessandro Gamberini", "text": "Biografia.\nHa un fratello di nome Alberto, oltre ad avere avuto due figlie da due donne diverse.\nCaratteristiche tecniche.\nMolto abile nel colpo di testa, giocava come difensore centrale e possedeva una buona fisicit\u00e0.\nCarriera.\nClub.\nGli esordi.\nCresce nelle giovanili della squadra della sua citt\u00e0, il Bologna, dove gioca prevalentemente come difensore centrale, venendo per\u00f2 impiegato talvolta anche come terzino. Esordisce in Serie A (la squadra era allenata a quel tempo da Francesco Guidolin) il 9 gennaio 2000, giocando dal primo minuto nella partita Lazio-Bologna, terminata poi 3-1 per la squadra di casa. Entrato in pianta stabile nella rosa della prima squadra, nelle stagioni comprese fra il 1999 ed il 2002 gioca un totale di 34 partite, conquistando anche la maglia della Nazionale Under-21.\nA Bologna per\u00f2 non riesce ancora a ritagliarsi un posto da titolare e quindi viene mandato in prestito all'Hellas Verona in Serie B. Con la squadra giallobl\u00f9, allenata da Alberto Malesani, colleziona 20 presenze in campionato prima di fermarsi per un infortunio. Tornato nella squadra della sua citt\u00e0, diventa titolare nella formazione messa in campo da Carlo Mazzone e gioca 44 partite nelle successive 2 stagioni, fino alla retrocessione in B.\nFiorentina.\nNel 2005, a 24 anni, si trasferisce a titolo definitivo alla Fiorentina per una cifra vicina ai 3 milioni di euro. Nella sua prima stagione a Firenze, nel 2005-2006, il suo impiego viene limitato a causa di qualche infortunio; Prandelli lo utilizza in 19 occasioni. Dalla stagione successiva diventa titolare al centro della difesa, spesso in coppia con il capitano Dainelli, contribuendo a rendere la difesa della Fiorentina una delle meno battute del campionato.\nNella stagione 2006-2007, superati quasi completamente i problemi fisici, gioca molto di pi\u00f9 e colleziona 28 presenze in Serie A, 26 delle quali da titolare, pi\u00f9 una da titolare in Coppa Italia. Il 4 marzo 2007, durante la partita Fiorentina- terminata col punteggio di 5-1, mette a segno una doppietta, assicurandosi cos\u00ec i suoi primi due gol nei campionati professionistici dopo 134 presenze totali. In precedenza aveva segnato solo un gol in Coppa Italia con la maglia del Bologna. Nella stagione 2007-2008 gioca 31 partite da titolare in Serie A, saltando solo 7 gare per acciacchi fisici. In questo stesso anno debutta in Europa giocando la Coppa UEFA: nel torneo, che vede i fiorentini giungere alle semifinali, Gamberini disputa 9 partite, tutte da titolare. In questa stessa stagione gioca anche una partita in Coppa Italia, subentrando nell'intervallo. Il campionato 2007-2008, si conclude con la qualificazione ai preliminari di Champions League.\nLa stagione 2008-2009 inizia con il doppio incontro di qualificazione alla Champions League, vinto contro lo Slavia Praga. Deve saltare la prima gara della fase a gironi di Champions League per via di un infortunio alla spalla; recupera per il secondo incontro e quindi esordisce nella competizione all'et\u00e0 di 28 anni. Successivamente gioca tutte le altre partite del girone, fase che la Fiorentina non riesce superare arrivando terza e venendo pertanto \"retrocessa\" in Coppa UEFA: qui Gamberini gioca entrambe le gare da titolare, con la \"Viola\" che viene eliminata dall'Ajax. Al termine della stagione avr\u00e0 totalizzato 34 presenze, tutte da titolare, in Serie A, con la Fiorentina quarta e qualificata ancora ai preliminari di Champions League.\nLa stagione 2009-2010 si apre con la qualificazione alla fase finale di Champions League ottenuta, grazie all'1-1 in casa e al 2-2 in trasferta, a spese dello Sporting Lisbona. Gamberini \u00e8 protagonista di un'annata positiva, travagliata per\u00f2 da continui infortuni: colleziona infatti 4 presenze in Europa, tutte da titolare, una da titolare in Coppa Italia e 18 in campionato, 16 delle quali dal primo minuto (con un'espulsione all'ultima giornata). La Fiorentina chiude la stagione dodicesima in A ed eliminata agli ottavi di Champions dal Bayern Monaco. Nella stagione seguente \u00e8 costretto a saltare le prime due gare di campionato a causa dell'espulsione rimediata all'ultima giornata del torneo precedente. Rientra alla terza giornata in Fiorentina-Lazio 1-2, giocando poi le partite successive; contro la Roma, dopo l'uscita dal campo di Donadel, indossa per la prima volta la fascia di capitano. Per un affaticamento salta la gara persa con il Milan alla tredicesima giornata.\nAll'inizio della sua settima stagione con la Fiorentina, il 17 luglio 2011, viene nominato come nuovo capitano della squadra.\nNapoli.\nIl 16 luglio 2012 passa a titolo definitivo al Napoli assieme a Valon Behrami, per una cifra di 1,5 milioni di euro, firmando un contratto biennale con opzione per il terzo.\nIl 16 settembre 2012, contro il , fa il suo esordio in campionato con la compagine partenopea, subentrando a Salvatore Aronica. Con il titolare Britos infortunato e le sue contemporanee buone prestazioni, scavalca Aronica nelle gerarchie e diviene il titolare della squadra. Anche dopo il rientro di Britos, continua a giocare con continuit\u00e0 come centrale in una difesa a tre (complice la contemporanea squalifica di Paolo Cannavaro). Il 16 dicembre l'ex difensore della Fiorentina mette a segno il suo primo gol in maglia azzurra nella partita persa contro il Bologna, squadra con cui collezion\u00f2 84 presenze, mettendo a segno il gol del momentaneo pareggio dei partenopei, con la partita che si conclude con una sconfitta per 2-3.\nGenoa.\nIl 22 agosto 2013 passa in prestito al . Esordisce con la maglia rossobl\u00f9 il 15 settembre in occasione del derby vinto per 3-0 contro la Sampdoria. Conclude la stagione con 10 presenze in campionato e zero in Coppa Italia.\nChievo.\nRientrato al Napoli, il 24 luglio 2014 viene ceduto a titolo definitivo al Chievo Verona, firmando un contratto biennale con opzione per il terzo anno. Esordisce con la maglia del Chievo alla seconda giornata di campionato al San Paolo contro il subentrando ad Izco. Dopo qualche mese tra infortuni e panchine conquista il posto da titolare, , alternandosi con il compagno di reparto Cesar. Conclude la stagione con 20 presenze in campionato. Il campionato successivo parte da titolare disputando dal primo minuto sia la partita del terzo turno di Coppa Italia contro la Salernitana che la prima giornata di campionato contro l'.\nIl 4 maggio 2016 rinnova con la societ\u00e0 veronese fino al 2019.\nA fine stagione 2018 si ritira dal calcio.\nNazionale.\nNel 2004 con la Nazionale Under-21 guidata da Gentile vince l'Europeo U-21, dopo aver sostituito l'infortunato Paolo Cannavaro nei 23 convocati.\nNel 2006 conquista la sua prima convocazione in Nazionale maggiore, con il c.t. Lippi, in occasione di uno stage pre-Mondiale. Nell'agosto 2006 viene convocato dal nuovo c.t. Donadoni in occasione di un'amichevole contro la Croazia, ma non viene impiegato. Esordisce a 26 anni, il 17 ottobre 2007, giocando come titolare nella partita amichevole Italia-Sudafrica (2-0) disputata a Siena.\nIl 2 giugno 2008, dopo l'infortunio in allenamento del capitano Fabio Cannavaro, viene convocato al suo posto per l'Europeo 2008, quando il gruppo degli \"Azzurri\" si trova gi\u00e0 in ritiro in Austria ad una settimana dalla prima partita. Gamberini viene convocato in Nazionale il successivo 6 settembre e riesce a esordire da titolare nella gara di qualificazione ai Mondiali in Sud Africa, ma dopo 5 minuti viene sostituito per un infortunio alla spalla. Viene poi convocato per la Confederations Cup 2009 in Sudafrica.\nTorna in Nazionale il 7 giugno 2011, impiegato dal suo ex allenatore Prandelli nella partita amichevole Italia-Irlanda (0-2) disputata a Liegi.\nAllenatore.\nDopo aver appeso gli scarpini al chiodo, diventa allenatore dell\u2019Under-17 del Chievo. Nel settembre del 2019 ottiene la licenza di allenatore UEFA A dopo aver frequentato il corso di Coverciano.\nNel 2019-2020 \u00e8 vice all\u2019Ambrosiana formazione veronese militante in Serie D. \nPer la stagione 2020-2021 ricopre il ruolo di allenatore in seconda alla di Luigi Fresco militante in Serie C. A fine stagione viene confermato per la successiva nello stesso ruolo.\nStatistiche.\nPresenze e reti nei club.\n\"Statistiche aggiornate al 20 maggio 2018.\""}
{"id": "644376", "revid": "1318658", "url": "https://it.wikipedia.org/wiki?curid=644376", "title": "Courtrai", "text": "Courtrai (in neerlandese Kortrijk, in fiammingo \"Kortryk\", in italiano storico \"Cortraco\") \u00e8 una citt\u00e0 e comune di 75.000 abitanti del Belgio fiammingo, nella provincia delle Fiandre Occidentali, situata su diversi rami del fiume Lys. La citt\u00e0 \u00e8 capoluogo dell'omonimo circondario che conta circa 280.000 abitanti.\nLa citt\u00e0 si trova a nord-est della citt\u00e0 francese di Lilla e a sud-ovest di Gand. La lingua della citt\u00e0 \u00e8 il neerlandese. Il territorio comunale comprende la storica citt\u00e0 di vera e propria e 6 citt\u00e0 minori, annesse successivamente all'istituzione del comune: Aalbeke, Bellegem, Bissegem, Heule, Marke e Kooigem.\nCodici di avviamento postale: B-8500, B-8501, B-8510 e B-8511.\nLa citt\u00e0 di Courtrai \u00e8 la sede di istituzione universitarie KULAK, KATHO e HOWEST.\nLa citt\u00e0 \u00e8 un importante crocivia di assi autostradali europee E17 (Copenaghen-Anvers-Gand-Courtrai-Lilla-Paris) ed E403 (Bruges-Courtrai-Tournai).\nGeografia.\nCourtrai \u00e8 situata nel Belgio occidentale, nel sud della provincia delle Fiandre Occidentali, a breve distanza dal confine francese. La citt\u00e0 \u00e8 situata lungo le rive del fiume Lys, a 93 km ad ovest di Bruxelles, a 48 km a sud-ovest di Gand e a 30 km a nord-est di Lilla.\nStoria.\nSono state trovate scarse tracce di attivit\u00e0 umane antecedenti il periodo gallo-romano. Le prime fortificazioni furono realizzate dopo la vittoria sui Menapi da parte di Giulio Cesare nel I secolo a.C. L'insediamento inizialmente era noto come \"Cortoriacum\".\nI Franchi subentrarono ai Romani nella regione attorno al IV secolo e la amministrarono con il nome di \"Pagus Flandrensis\". Le incursioni normanne del IX secolo indussero Baldovino I, conte delle Fiandre a rinforzare le fortificazioni preesistenti per ristabilire le rotte commerciali marittime. \nCourtrai ottenne lo statuto cittadino nel 1190; la popolazione inizi\u00f2 ad aumentare e furono realizzate nuove mura e canali. Nel Medio Evo la citt\u00e0 prosper\u00f2 grazie all'industria tessile, ma sub\u00ec anche gli effetti del conflitto tra la Francia e il Conte delle Fiandre. Il 18 maggio 1302, a seguito della rivolta anti-francese esplosa a Bruges qualche giorno prima, tutti gli abitanti francofoni di Courtrai vennero massacrati.\nLa battaglia di Courtrai.\nLa \"battaglia degli speroni d'oro\" (\"Guldensporenslag\"), svoltasi l'11 luglio 1302 sulla piana di Groninga nei pressi di Cortraco, oppose il Re di Francia alle milizie delle citt\u00e0 fiamminghe insorte contro il dominio della Francia di Filippo IV il Bello.\nPer i comuni fiamminghi la vittoria ottenuta ebbe risvolti politici solo parziali. Filippo IV il Bello riusc\u00ec infatti ugualmente a mantenere il dominio della zona francofona delle Fiandre.\nTra il XVI e il XVII secolo la citt\u00e0 si trov\u00f2 coinvolta nella Guerra degli 80 anni tra i francesi da una parte e spagnoli dall'altra. Successivamente fu anche sotto dominio austriaco. \nDopo l'occupazione napoleonica arriv\u00f2 l'industrializzazione, specialmente nel settore tessile, che fece di questa citt\u00e0 una delle capitali della produzione del lino. Il 21 luglio 1944 Courtrai, che era diventata un fondamentale snodo ferroviario per la Germania nazista, venne pesantemente bombardata dall'aviazione alleata.\nCultura.\nIstruzione.\nUniversit\u00e0.\nCourtrai ha tre universit\u00e0: la KULAK (\"Katholieke Universiteit Leuven Campus Kortrijk\"), sezione della Katholieke Universiteit Leuven, la KATHO (Katholieke Hogeschool Zuid-West-Vlaanderen) e la HOWEST.\nAntica denominazione.\nIn desueto italiano il nome era \"Cortraco\".\nInfrastrutture e trasporti.\nStrade.\nCourtrai \u00e8 un importante snodo stradale in quanto situato all'intersezione delle autostrade A14 Anversa-Tourcoing, A17 Bruges-Tournai e A19 per Ypres.\nFerrovie.\nLa stazione di Courtrai \u00e8 situata lungo la linea 50 Gand-Mouscron ed \u00e8 capolinea delle linee 66 per Bruges e 69 per Poperinge.\nSport.\nCalcio.\nLa squadra principale della citt\u00e0 \u00e8 il Koninklijke Voetbalclub Kortrijk."}
{"id": "644383", "revid": "1305772", "url": "https://it.wikipedia.org/wiki?curid=644383", "title": "Serial Line Internet Protocol", "text": "Il Serial Line Internet Protocol (protocollo di interfaccia per linea seriale, SLIP), \u00e8 un protocollo di rete di Livello datalink, usato per stabilire connessioni dirette tra due nodi specie su connessioni seriali asincroni via modem o diretti con l'ausilio di un null-modem. In passato costituiva uno degli standard pi\u00f9 usati per l'IP commutato.\nCaratteristiche.\nAttraverso il protocollo SLIP un personal computer, collegato ad un host attraverso la linea telefonica tradizionale per mezzo di un modem, appare all'host come una porta ethernet della rete locale. In tal modo si stabilisce tra le due macchine un collegamento diretto, bench\u00e9 temporaneo, in cui i pacchetti di dati viaggiano in entrambe le direzioni.\nLe specifiche di questo protocollo sono riportate dal RFC 1055. SLIP, per operare, richiede una configurazione della porta seriale a 8 bit, nessuna parit\u00e0 e controllo di flusso hardware o software.\nIl protocollo SLIP non effettua la correzione dell'errore, lasciando questo compito ai protocolli di pi\u00f9 alto livello.\nAttualmente \u00e8 ancora utilizzato sui microcontrollori in cui \u00e8 importante l'overhead molto piccolo per l'incapsulamento dei pacchetti IP.\nSuccessore.\n\u00c8 stato rimpiazzato dal pi\u00f9 prestazionale Point-to-Point Protocol (PPP) che ha una migliore ingegnerizzazione, pi\u00f9 funzionalit\u00e0 e la capacit\u00e0 di configurare i parametri IP prima della connessione.\nBluetooth.\nIl protocollo SLIP attualmente \u00e8 utilizzato da BlueCore Serial Protocol per la comunicazione fra moduli diversi e un computer utilizzando un collegamento wireless Bluetooth"}
{"id": "644384", "revid": "1305772", "url": "https://it.wikipedia.org/wiki?curid=644384", "title": "Edi", "text": ""}
{"id": "644385", "revid": "838137", "url": "https://it.wikipedia.org/wiki?curid=644385", "title": "New Picnic Time", "text": "New picnic Time (1978) \u00e8 il terzo album dei \"Pere Ubu\". Il clima in cui avvenne la registrazione del disco fu teso e stressante, tanto che alla fine del tour il gruppo si sciolse. I Pere Ubu torneranno insieme qualche mese dopo, con Mayo Thompson al posto di Tom Herman alla chitarra."}
{"id": "644391", "revid": "827882", "url": "https://it.wikipedia.org/wiki?curid=644391", "title": "Andrew Fisher", "text": "Trascorse la sua infanzia lavorando in una miniera di carbone. Nel 1885 all'et\u00e0 di 23 anni, decise di emigrare con suo fratello nel Queensland in Australia dove continu\u00f2 ad esercitare la professione di minatore e dove spos\u00f2 la conterranea Margaret Irvine. A Gympie nel Queensland divenne in breve un attivista delle Amalgamated Miners Union, (il sindacato dei minatori) e cominci\u00f2 a scrivere per il giornale laburista \"Gympie Truth\".\nLa Carriera politica.\nNel 1893 Fisher fu eletto nelle file del partito laburista all'assemblea legislativa del Queensland, ma nel 1896 perse il suo scranno parlamentare per riconquistarlo nel 1899. Nei sette giorni del governo di Anderson Dawson, che fu il primo governo socialista nella storia mondiale, ricopr\u00ec il ruolo di ministro delle ferrovie e del pubblico impiego. Come molti suoi colleghi di partito sostenne tiepidamente la costituzione di una federazione australiana, ma ebbe comunque l'onore di essere eletto nel primo parlamento federale che fu istituito nel 1901.\nNel 1904 Fisher fu nominato ministro del commercio e della dogana nel governo di Watson, all'interno del quale emerse come uno dei pi\u00f9 promettenti leader laburisti con una reputazione di conoscitore dei segreti della finanza. Nel 1907 Watson si ritir\u00f2 e Fisher fu il suo successore naturale come leader laburista.\nQuando il governo protezionista di Alfred Deakin nel 1908 rassegn\u00f2 le dimissioni, Fisher form\u00f2 il suo primo governo di minoranza. Ma appena otto mesi dopo i Protezionisti e il partito del libero commercio si sciolsero in una nuova formazione politica denominata fusione o partito liberale del commonwealth e costrinsero alla dimissioni il governo laburista. In quel breve lasso di tempo nel quale il suo governo rimase in carica Fisher vide crescere la sua popolarit\u00e0 e nelle elezioni dell'aprile del 1910 conquist\u00f2 la maggioranza nelle due camere del parlamento australiano, potendo dare vita al primo governo laburista di maggioranza.\nNei tre anni del suo secondo ministero Fisher var\u00f2 numerose riforme, tra le quali possiamo citare la determinazione dell'et\u00e0 per andare in pensione, la fondazione della Reale Marina Australiana e la creazione della prima banconota australiana. Ma le due riforme costituzionale che tra il 1911 e il 1913 Fisher cerc\u00f2 di far approvare per conferire al governo federale il potere di regolare i monopoli e le condizioni industriali furono respinte dall'elettorato con due referendum. Nelle elezioni del 1913 il suo governo fu sconfitto dai liberali guidati da Joseph Cook.\nA dispetto della sconfitta elettorale i laburisti di Fisher conservarono il controllo del senato federale riuscendo a bloccare la legislazione del governo Cook il quale nel 1914, indisse le elezioni anticipate nel tentativo di conquistare entrambe le camere. Lo scoppio del primo conflitto mondiale irruppe nel mezzo della campagna elettorale e fu sfruttato da Fisher che si batt\u00e9 per la costituzione di un esercito Australiano indipendente. Egli vinse le elezioni con lo slogan \u201cstiamo dietro le madri del paese per aiutarlo e difenderlo sino all'ultimo uomo e all'ultimo scellino\u201d e pot\u00e9 formare il suo terzo governo.\nMa Fisher gioc\u00f2 la sua leadership nell'istituzione di tasse di guerra, facendo crescere le pressioni dell'ambizioso avversario di partito Billy Hughes, che si batteva per l'introduzione della coscrizione obbligatoria. Nel 1915, a causa del deterioramento del suo stato di salute Fisher rassegn\u00f2 le dimissioni da leader del partito laburista e da primo ministro e fu sostituito da Hughes. Il nuovo governo nomin\u00f2 Fisher alto commissario, ovvero ambasciatore dell'Australia, a Londra dove esercito le sue nuove mansioni sino al 1921. Egli continu\u00f2 a vivere a Londra sino al 22 ottobre del 1928, giorno della sua morte, a dispetto delle suppliche dei suoi sostenitori politici che lo pregarono di tornare in Australia. La divisione federale di Fisher \u00e8 cos\u00ec chiamata in onore di Andrew Fisher."}
{"id": "644392", "revid": "14480", "url": "https://it.wikipedia.org/wiki?curid=644392", "title": "Blackhat", "text": ""}
{"id": "644394", "revid": "72396", "url": "https://it.wikipedia.org/wiki?curid=644394", "title": "Bimbomix", "text": "Bimbomix \u00e8 una serie di compilation, comprendente sei album musicali pubblicati dall'etichetta discografica Baby Records dal 1983 al 1987.\nGli album contenevano in ciascun lato del 33 giri o della musicassetta una sequenza mixata (cio\u00e8 senza pausa tra un brano e l'altro), sulla scia di \"Mixage\", altra fortunata serie prodotta dalla stessa casa discografica, con la differenza che le raccolte \"Bimbomix\" erano destinate ad un pubblico infantile.\nNonostante la selezione dei brani inseriti seguisse logiche non sempre convincenti (alcune canzoni erano destinate principalmente ad un pubblico adulto ma pur sempre ascoltabili ed ascoltate dai bambini, ed in numerosi casi si trattava di cover di interpreti sconosciuti), e la qualit\u00e0 del missaggio fosse piuttosto scadente, le vendite si rivelarono di tutto rispetto, specie per i primi tre album (il primo arriv\u00f2 a 500.000 copie).\nSi ricordano gli spot televisivi a cartoni animati realizzati da Guido Manuli, che videro come protagonisti \"Baby\" (logo dell'etichetta) e \"Cin Ciao Lin\" (cinesino molto stereotipato). Tra il 1987 ed il 1988 and\u00f2 anche in onda dal luned\u00ec al venerd\u00ec, sui circuiti regionali di Junior Tv, una trasmissione intitolata \"Baby Records Show\". A causa della crisi che colp\u00ec la Baby Records alla fine degli anni ottanta, la serie non ebbe seguito, cos\u00ec come la produzione di queste raccolte mixate."}
{"id": "644398", "revid": "287204", "url": "https://it.wikipedia.org/wiki?curid=644398", "title": "Francesco Salari", "text": "Biografia.\nDopo aver cantato da giovane nel coro della cattedrale della sua citt\u00e0 natale, ricevette la sua formazione musicale presso il Conservatorio di Sant'Onofrio a Porta Capuana a Napoli da parte di Carlo Cotumacci e Joseph Doll. Successivamente studi\u00f2 composizione per cinque anni sotto l'insegnamento dell'allora celebre Niccol\u00f2 Piccinni e dal 1776, invece, con Giovanni Andrea Fioroni a Milano.\nInizi\u00f2 probabilmente l'attivit\u00e0 di compositore d'opere a Casale Monferrato, dove debutt\u00f2 nel 1776 con l\"'Ifigenia in Auilde\" (opera tutt'oggi perduta). Nello stesso anno si rec\u00f2 a Venezia per rappresentare altre sue opere: vi rimase sino al 1805, quando decise di tornare nella nativa Bergamo. Ivi fu nominato \"secondo maestro di cappella\" della Basilica di Santa Maria Maggiore e insegn\u00f2 al Liceo Musicale cittadino: tra i suoi allievi ebbe anche il giovane Gaetano Donizetti."}
{"id": "644399", "revid": "838137", "url": "https://it.wikipedia.org/wiki?curid=644399", "title": "The Art of Walking", "text": "The Art of Walking (1980) \u00e8 il quarto album dei \"Pere Ubu\". Mayo Thompson dei Red Krayola si un\u00ec alla band come chitarrista per questo album. Egli devi\u00f2 il gruppo dall'iniziale rock di Tom Herman verso una decostruzione e un'astrazione. La band registr\u00f2 un altro album con Thompson prima di sciogliersi di nuovo. Un devoto di questo album fu il futuro membro dei Pere Ubu, Chris Cutler, musicista d'avanguardia."}
{"id": "644409", "revid": "83531", "url": "https://it.wikipedia.org/wiki?curid=644409", "title": "Cromatismo", "text": ""}
{"id": "644410", "revid": "438678", "url": "https://it.wikipedia.org/wiki?curid=644410", "title": "L2TP", "text": "L2TP (\"Layer Two Tunneling Protocol\") \u00e8 un protocollo di rete (standard IETF) che supporta reti private virtuali (VPN)\nmultiprotocollo e che consente agli utenti remoti di accedere alle reti aziendali in modo sicuro attraverso Internet.\nPanoramica.\nIl protocollo L2TP, a differenza del protocollo PPTP, non dipende dalle tecnologie di crittografia specifiche \ndi ciascun fornitore, per l'autenticazione dell'utente. Il funzionamento avviene al livello 2 della pila ISO/OSI, ma di fatto \u00e8 un protocollo che agisce al livello 5.\nUtilizza ufficialmente la porta UDP 1701.\nIn realt\u00e0 L2TP non fornisce alcuna sicurezza di per s\u00e9 e deve essere usato insieme ad altri protocolli di autenticazione e criptazione. In genere si usa IPsec che fornisce sia l'autenticazione che la criptazione. La combinazione di questi protocolli \u00e8 nota come L2TP/IPsec.\nFunzionamento generale.\nGli estremi di una connessione L2TP sono chiamati LNS (L2TP Network Server) e LAC (L2TP Access Concentrator). LNS \u00e8 il server che attende le connessioni, il LAC inizia la connessione. Una volta stabilita la connessione, il traffico potr\u00e0 passare bidirezionalmente al suo interno, come in una galleria (vedi tunneling).\nA questo punto \u00e8 possibile far transitare dei protocolli pi\u00f9 evoluti all'interno del tunnel che abbiamo creato. In genere per fare questo si usa il protocollo PPP. L2TP permette di instradare pi\u00f9 VPN all'interno dello stesso tunnel.\nL2TP/IPsec.\nInizialmente IPsec crea una connessione sicura. Successivamente L2TP crea un tunnel, sfruttando la connessione sicura IPsec."}
{"id": "644416", "revid": "125305654", "url": "https://it.wikipedia.org/wiki?curid=644416", "title": "Cripta Imperiale", "text": "La Cripta Imperiale di Vienna \u00e8 un vasto ambiente sotterraneo che si trova sotto la Chiesa dei Cappuccini a Vienna. \u00c8 stata dal 1633 il principale luogo di sepoltura della dinastia asburgica, tra imperatori del Sacro Romano Impero, imperatori d'Austria e loro discendenti. La cripta imperiale (in tedesco: Kaisergruft, ma di solito chiamata Kapuzinergruft, \"Cripta dei Cappuccini\") si trova sotto la chiesa di Santa Maria degli Angeli dei cappuccini e il convento fondato nel 1617 e dedicato nel 1632. Si trova nella piazza Neuer Markt, vicino al palazzo imperiale della Hofburg a Vienna.\nNel 2005 vi erano custoditi i corpi di 142 aristocratici, pi\u00f9 alcune urne contenenti i cuori o le ceneri di altre quattro persone. Tra di essi figurano 12 imperatori e 18 imperatrici. La pi\u00f9 recente sepoltura risale al 16 luglio 2011, quando vi furono tumulati l'arciduca Ottone, figlio dell'ultimo imperatore Carlo I, e sua moglie Regina. Vi fu sepolta, nel 1989, l'ultima imperatrice d'Austria, Zita di Borbone-Parma, morta all'et\u00e0 di 97 anni. Oltre un quarto delle persone qui sepolte mor\u00ec al momento della nascita o prima di compiere i 5 anni di et\u00e0.\nVi sono sepolti anche i resti di 32 consorti e di altre 4 persone appartenenti ad altre famiglie. Tutti gli altri presenti nella Cripta Imperiale hanno il titolo asburgico di arciduca o arciduchessa. I 103 sarcofagi metallici visibili e le 5 urne che contengono altrettanti cuori variano da uno stile semplice a un solenne barocco. La Cripta Imperiale \u00e8 uno dei monumenti di Vienna pi\u00f9 visitati dai turisti. Attualmente, alcune decine di frati cappuccini continuano il loro tradizionale ruolo di custodi e guardiani della cripta, insieme al loro lavoro pastorale.\nStoria.\nL'imperatrice Anna del Tirolo , moglie dell'imperatore Mattia II concep\u00ec l'idea di un chiostro cappuccino e di una cripta sepolcrale per lei e per suo marito, da costruire nelle vicinanze del castello di Hofburg a Vienna.\nSi procur\u00f2 i fondi per la costruzione, che inizi\u00f2 il 10 novembre 1617, e cos\u00ec come fece in fretta a recuperare i fondi, cos\u00ec se ne and\u00f2 l'anno successivo. Il suo sposo la segu\u00ec l'anno dopo.\nLa prima pietra venne posata l'8 settembre 1622 alla presenza dell'imperatore Ferdinando II e, dopo un rallentamento causato dalle vicende della guerra dei trent'anni, la chiesa fu dedicata il 25 luglio 1632 e, durante la Pasqua dell'anno successivo, il semplice sarcofago contenente i resti dell'imperatore Mattia II e dell'imperatrice Anna fu trasferito con una grande cerimonia in quella che attualmente viene chiamato \"Sepolcro dei fondatori\".\nL'imperatore Leopoldo I allarg\u00f2 la cripta nel 1657 nell'area sotto la navata della chiesa e suo figlio, l'imperatore Giuseppe I, lo estese ulteriormente verso ovest nel 1710, ma in modo maldestro, iniziando la cappella che suo fratello, l'imperatore Carlo VI, continu\u00f2 a ovest nel 1720 per estenderla sotto il presbiterio e il coro dell'abside. Per la prima volta, un architetto molto conosciuto, Johann Lucas von Hildebrandt, venne coinvolto nell'allargamento della cripta.\nNel 1754 l'imperatrice Maria Teresa ampli\u00f2 ulteriormente la cripta verso ovest, superando completamente la soprastante chiesa e finendo nel giardino del convento, con la costruzione della cupola che permetteva l'ingresso della luce naturale. La cripta e l'imponente cupola sono lavoro dell'architetto Jean Jadot de Ville-Issey.\nDurante il regno di suo nipote Francesco II l'architetto Johann Aman si diresse verso nord con le sue aggiunte del 1824.\nIl monastero circostante la chiesa si ridusse in cattivo stato dopo 200 anni di costante utilizzo; cos\u00ec, durante il regno dell'imperatore Ferdinando I, nel 1840 il monastero (ma non la chiesa) fu demolito e ricostruito. Come parte del progetto, l'architetto Johann H\u00f6hne costru\u00ec il \"Sepolcro di Ferdinando\" e il \"Sepolcro Toscano\" come base della nuova struttura.\nDurante le celebrazioni del giubileo per i suoi 60 anni sul trono nel 1908, l'imperatore Francesco Giuseppe chiam\u00f2 l'architetto Cajo Perisic per costruire un mausoleo e una cappella a oriente delle tombe di Francesco II e di Ferdinando I. Allo stesso tempo, le nuove aggiunte per gli ospiti furono create su tutti i lati della chiesa.\nDopo il 1960 \u00e8 ovvio che, con il deterioramento delle condizioni delle tombe (causato dal cambio di temperatura e di umidit\u00e0 dell'ambiente), si rese necessario un controllo costante per conservarle per le future generazioni. I \"Nuovi Sepolcri\", a nord di quelli Toscani, di Ferdinando e di Francesco Giuseppe, furono costruiti dall'architetto Karl Schwanzer, con porte metalliche dello scultore Rudolf Hoflehner. Si aggiunse circa il 20% allo spazio della cripta e fu attuata una generale riorganizzazione delle tombe.\nLa piccola cappella originale fu conservata, insieme alle tombe dei due fondatori e a quelle di una decina di bambini e fu chiamata la \"Cappella degli Angeli\". Questi furono spostati verso alcune nuove nicchie aperte nel muro contrastante il \"Sepolcro di Leopoldo\".\nLe sopracitate tombe furono spostate nella \"Nuova Cappella\" e riunite in settori, come vescovi, discendenti diretti dell'imperatore regnante, e la famiglia dell'arciduca Carlo vincitore di Aspern.\nTrentasette altre tombe di membri secondari della famiglia regnante furono murate dentro quattro pilastri creati nella Cappella di Ferdinando.\nPi\u00f9 della met\u00e0 delle tombe vennero spostate dai sepolcri originali verso posti pi\u00f9 ordinati come parte della grande riorganizzazione.\nNel 2003, con un altro progetto, si rese la cripta accessibile alle persone con handicap, aprendo porte precedentemente inutilizzate, in modo da non rendere il percorso del visitatore durante il ritorno pi\u00f9 lungo del necessario. L'intera cripta \u00e8 fornita di un sistema di aria condizionata per prevenire il deterioramento delle tombe.\nLa cerimonia di sepoltura degli imperatori.\nNel corso del ventennio di regno di Ferdinando III (1608-1657) si afferm\u00f2 a Vienna un nuovo concetto della figura dell'Imperatore della dinastia d'Asburgo, incentrato sulla \"sacralit\u00e0\" del ruolo e della figura stessa dell'uomo che quel ruolo veniva chiamato a ricoprire. Tale concetto discendeva dalla convinzione che gli Asburgo fossero non soltanto i difensori della fede cattolica, ma anche la guida delle Nazioni che quella fede professavano.\nQueste convinzioni portarono, tra l'altro, a una revisione di tutte le manifestazioni cui tradizionalmente la chiesa cattolica d\u00e0 luogo in occasione delle proprie celebrazioni liturgiche. Manifestazioni, come ad esempio quelle che avevano luogo in occasione dei riti della Settimana Santa, del santo Natale o del Corpus Domini, che assunsero un aspetto molto pi\u00f9 enfatico, ampolloso e magniloquente, abbandonando quel tono tradizionalmente pi\u00f9 sobrio che i cugini Asburgo, sovrani di Spagna, continuavano invece a mantenere nelle loro cerimonie.\nAnche la cerimonia della sepoltura dell'Imperatore ebbe a subire, quindi, una variazione, incentrata sul concetto che persino la maest\u00e0 imperiale, per quanto grande e potente possa essere, si annulla completamente all'atto del trapasso dalla vita terrena alla vita ultraterrena, rimettendosi alla misericordia divina con la stessa umilt\u00e0 di qualunque altro essere vivente.\nIl nuovo cerimoniale, molto rigido nella propria struttura e rigorosamente eseguito, si \u00e8 tramandato in modo pressoch\u00e9 uguale per oltre due secoli fino alla morte dell'imperatore Francesco Giuseppe nel 1916. Esso fu messo in atto per la prima volta proprio in occasione della sepoltura di Ferdinando III che fu il primo imperatore a essere sepolto nella Kapuzinergruft.\nIl corpo dell'imperatore defunto, vestito in abiti di stile spagnolo, il capo coperto dal cappello e le spalle dal mantello, spada al fianco e un crocifisso tra le mani, veniva esposto al pubblico, la sera precedente la sepoltura, nella Rittersaal del palazzo imperiale della Hofburg, tutto drappeggiato di nastri di colore nero. La salma, circondata da una guardia d'onore formata da otto familiari e cinta da candelabri d'argento con ceri sempre accesi, era fatta oggetto di incessanti preghiere di suffragio per la sua anima, da parte dei monaci agostiniani, la cui chiesa era custode dei cuori dei membri della dinastia.\nNel giorno della sepoltura, le campane di tutte le chiese della citt\u00e0 intonavano, incessantemente, rintocchi funebri a sottolineare la partecipazione della chiesa e del popolo all'ultimo atto del sovrano.\nAveva luogo, quindi, il corteo funebre che si apriva con le insegne della casa d'Asburgo, seguite dai membri della famiglia dell'imperatore e dai rappresentanti di tutti gli ordini religiosi. Venivano, poi, i funzionari della pubblica amministrazione e i rappresentanti dei territori che costituivano il granducato austriaco. Ciascuno di essi recava in mano un cero acceso. Di seguito trovavano posto i cavalieri del Toson d'oro, rigorosamente in abiti protocollari, quindi i musicisti imperiali e il coro.\nSorretta da ventiquattro nobili della Chiave d'oro avanzava la bara, sulla quale erano posti la corona imperiale, il globo, lo scettro e il collare di cavaliere del Toson d'oro. Un po' pi\u00f9 in basso, adagiate su due cuscini, vi erano le Corone del Regno d'Ungheria e di Boemia.\nIl feretro era seguito dai dignitari di corte e dal corpo diplomatico accreditato a Vienna, dopo di che veniva la famiglia imperiale tutta, con a capo il nuovo imperatore. Chiudevano il corteo la guardia personale e la guarnigione della citt\u00e0 con armi rovesciate e tamburi. Molta attenzione veniva posta ai tamburi, che, ricoperti di panno per attutirne il suono, scandivano un battito lento e costante all'unisono con i rintocchi delle campane.\nParticolarmente suggestiva e significativa era la cerimonia d'ingresso nella cripta per l'atto finale della sepoltura. Dopo aver recitato le ultime orazioni nella piccola \"Kapuzinerkirche\" alla presenza soltanto dei pi\u00f9 illustri esponenti del seguito, la bara, senza alcun seguito e preceduta soltanto dal ciambellano di corte, discendeva l'angusta scala che conduce alla cripta. Tutte le porte presenti lungo il percorso, all'avanzare del corteo, venivano man mano chiuse e sbarrate alle spalle del feretro, fino a che si giungeva alla porta d'ingresso della cripta che doveva essere rigorosamente chiusa e innanzi alla quale si osservava il pi\u00f9 assoluto silenzio.\nIl ciambellano, con molta decisione, bussava quindi alla porta dietro cui si trovava il priore dei cappuccini, il quale chiedeva in latino: \"Chi \u00e8?\". Il ciambellano, con voce ferma e imperiosa, rispondeva elencando la lunga serie di titoli che spettavano di diritto al defunto Asburgo. Al termine dell'elenco, il priore replicava risoluto \"noi non lo conosciamo\". Il ciambellano bussava una seconda volta, e alla domanda del priore annunciava la presenza di \"Sua Maest\u00e0 Imperiale\". Nuovamente il frate rispondeva \"noi non lo conosciamo\". Dopo una breve pausa il ciambellano bussava ancora, questa volta lievemente. Il priore chiedeva per la terza volta: \"Chi \u00e8?'\". Risposta: \"Un povero e miserabile peccatore'\". Al che il priore apriva la porta e consentiva alle spoglie mortali dell'imperatore di accedere alla sua ultima dimora.\nI sarcofagi.\nLe tombe indipendenti sono generalmente una variazione di una cassa con copertura piatta, oppure una vasca con i lati inclinati e un coperchio convesso con candele decorate.\nGli ornamenti spaziano da quelli semplici a quelli pi\u00f9 elaborati.\nFino al Settecento, il materiale pi\u00f9 comune per un sarcofago era simile al bronzo, una lega di stagno, ricoperta di gommalacca.\nLe splendide tombe del periodo barocco e rococ\u00f2 sono fatte di vero bronzo, un materiale pi\u00f9 nobile e quindi pi\u00f9 costoso. Riformando l'Imperatore Giuseppe II semplific\u00f2 i costumi per la sepoltura delle persone, e introducendo l'uso nella Cripta Imperiale del rame, pi\u00f9 leggero ed economico, dove fu usato nell'800.\nAlla fine del 1800 fu adottato un misto di ottone e bronzo, conosciuto come rame argento-bronzeo.\nAltri materiali furono usati solo raramente, eccetto le placche d'argento e d'oro per le decorazioni.\nVarie tecniche metallurgiche furono usate: fusione piena per i sarcofagi; fusione cava per le sculture decorative; intaglio, incisione, e rilievo lavorato per la decorazione superficiale.\nLe parti per le casse e i coperchi sono lavorate insieme, gli ornamenti e le figure decorative sono avvitate sopra.\nLo scultore responsabile di molte tombe elaborate \u00e8 Balthasar Ferdinand Moll.\nPer garantire la stabilit\u00e0 delle enormi tombe esposte, esse hanno maniglie in ferro e rivestimenti di legno all'interno. Questo evita sia lo sprofondamento sia l'inarcamento delle pareti laterali sotto il peso del coperchio (il coperchio della tomba doppia dell'Imperatrice Maria Teresa d'Asburgo e di suo marito, pesa approssimativamente 1\u00a0700\u00a0kg - 3\u00a0800\u00a0lb!).\nAll'interno della cassa viene posta una bara ricoperta di seta (nera con bordi dorati per i regnanti, rossa con bordi argentati per gli altri). La bara ha solitamente due serrature, la chiave di una \u00e8 custodita dal Padre Guardiano Cappuccino della cripta, l'altra si trova nella Schatzkammer o camera del Tesoro in italiano del Palazzo Hofburg di Vienna.\nAll'interno della bara, il corpo di solito presenta gli organi rimossi come procedura necessaria del processo di imbalsamazione per l'esposizione prima del funerale. Per circa un terzo dei corpi, il cuore fu posto in un'urna dorata in un posto separato (generalmente l'Herzgruft (la \"Cappella dei Cuori\") nella Chiesa degli Agostiniani), e alcuni intestini e altri organi sono stati messi in urne di rame e depositate nella Cripta Imperiale nelle catacombe della cattedrale di Vienna, la chiesa di Santo Stefano.\nConservazione delle tombe.\nDurante i secoli, l'umidit\u00e0 costante, le variazioni di temperatura, e il viavai dei turisti hanno influito pesantemente sullo stato dei sarcofagi. Il deterioramento ha provocato crepe, buchi e rotture nei materiali. Gli strati superficiali si sono consumati, le basi si sono rotte, le finiture decorative sono state rotte o rubate dai visitatori, le strutture metalliche hanno assorbito troppa umidit\u00e0 e si sono gonfiate, e le pesanti coperture hanno portato alcune pareti a piegarsi o a cedere.\nIl primo importante sforzo per il restauro fu intrapreso nel 1852, ma ulteriori lavori si resero necessari nel 1956 quando la \"Gesellschaft zur Rettung der Kapuzinergruft\" (Associazione per Salvare la Cripta dei Cappuccini) rese di pubblico dominio il problema, raccolse fondi, cur\u00f2 e sistem\u00f2 le tombe.\nFu necessario prima trovare nuovi spazi e deumidificare la cripta. Dopo il completamento della Nuova Cappella nel 1960 e il trasferimento di 26 tombe dalla sovraffollata Cappella Toscana, il lavoro di deumidificazione pot\u00e9 avere inizio. Inoltre, un laboratorio fu creato nell'ala sud della Cappella Toscana dove artigiani molto esperti possono lavorare su tombe prelevate temporaneamente da altre zone per il restauro.\nNel 2003 il rinnovamento delle attrezzature del piano terra per i visitatori portarono alla creazione di una nuova entrata e permisero l'accesso alla cripta per le persone con handicap. Il percorso per i turisti fu inoltre modificato in modo da permettere ai visitatori di vedere le tombe nella loro sequenza storica entrando da un lato e uscendo dall'altro, invece di entrare e uscire da un unico punto situato in mezzo al tragitto. Cosa pi\u00f9 importante, l'intera cripta \u00e8 dotata da un sistema di aria condizionata in modo da poter controllare il grado di umidit\u00e0.\nIl lavoro di riparazione e di conservazione delle opere artistiche avviene in stretta collaborazione con i monaci, con l'Associazione, l'Ufficio Austriaco per i Monumenti e il Fondo per la Conservazione della Vecchia Vienna.\nLe cappelle.\nLa Cappella dei Fondatori.\nLa Cappella dei Fondatori (\"Gr\u00fcndergruft\") \u00e8 la parte pi\u00f9 antica della cripta, risale alla costruzione originale della chiesa (completata nel 1632), ed \u00e8 situata sotto la Cappella dell'Imperatore alla sinistra della navata della chiesa soprastante. La stanza \u00e8 bassa, luminosa, senza finestre, ed \u00e8 visibile attraverso le porte barocche della Cappella di Leopoldo. Qui sono presenti due sarcofagi semplici della coppia fondatrice.\nGuardando attraverso il cancelletto, da sinistra a destra:\nLa Cappella di Leopoldo.\nIl \"Leopoldsgruft\" (Cappella di Leopoldo) fu costruito sotto la navata della chiesa, iniziata nel 1657 dall'imperatore Leopoldo I, dopo l'editto di suo padre Ferdinando III che stabiliva che il luogo predisposto per la sepoltura della famiglia imperiale dovesse essere in questa chiesa. Posto che Leopoldo contribu\u00ec con le sue tre mogli e con 16 figli, pi\u00f9 s\u00e9 stesso, alla popolazione della cripta, fu inevitabile che altre Cappelle si sarebbero rese necessarie ben presto.\n\"Le nicchie dei bambini\".\nGirando alla sinistra del varco della Cappella dei Fondatori, nei muri delle fondamenta della parete orientale della chiesa ci sono dodici nicchie longitudinali costruite negli anni 60 contenenti sarcofagi di 12 bambini (\"Kolumbarnischen\"). Le bare si trovavano precedentemente nella Cappella dei Fondatori oppure nella parte principale di questa Cappella, ma in sostanza erano in cattive condizioni e sono state posizionate dentro casse identiche. Nessuna marcatura o documentazione identifica che bambini ci siano dentro, ma quelli sepolti in questi loculi sono:\n\"Quattro figli dell'Imperatore Ferdinando III\" :\n\"Sette figli dell'Imperatore Leopoldo I\" :\n\"Nipoti dell'Imperatore Ferdinando III\" :\n\"Sala Principale\".\n\"Di fronte alle Nicchie dei Bambini\"\n\"Procedendo lungo il muro settentrionale, da est verso ovest:\"\n\"Procedendo lungo il muro meridionale, da est verso ovest:\"\nLa Cappella di Carlo.\nLa prima parte della \"Karlsgruft\" fu costruita nel 1710 dall'Imperatore Giuseppe I . Nel 1720 fu ampliata da Johann Lucas von Hildebrandt su ordine dell'Imperatore Carlo VI e custodisce 8 sarcofagi:\n\"Procedendo lungo il muro meridionale, da sinistra a destra:\"\nLa sua tomba \u00e8 una delle pi\u00f9 straordinarie, con un teschio ad ogni angolo con una delle corone dei suoi maggiori regni (l'Impero, la Boemia, l'Ungheria e l'Austria).\n\"Lo spazio vuoto ad ovest della terza cappella fu usata come area per il ricevimento durante le cerimonie quando i nuovi corpi venivano portati dopo il funerale che veniva celebrato sopra.\"\n\"Ritornando lungo il muro settentrionale, da sinistra verso destra:\"\nLa Cappella di Maria Teresa.\nLe tre cappelle della Cripta Imperiale contenevano 44 corpi pi\u00f9 le urne contenente i cuori di altre due persone quando l'Imperatrice Maria Teresa inizi\u00f2 la costruzione della \"Maria Theresien Gruft\" nel 1754. \u00c8 dietro la chiesa soprastante, con la sua cupola che si sviluppa nel cortile del monastero e contiene le tombe di 16 persone:\n\"Sotto l'arco all'ingresso:\"\n\"Nella piccola camera immediatamente a nord dell'Imperatore Giuseppe II :\"\n\"Al centro della cappella, da sinistra a destra:\"\nQuesta doppia tomba dell'Imperatrice Maria Teresa e di suo marito, Francesco I, scolpita da Balthasar Ferdinand Moll \u00e8 di particolare interesse artistico ed \u00e8 probabilmente il pi\u00f9 glorioso nel suo disegno.\n\"Nella piccola camera immediatamente a sud dell'Imperatore Giuseppe II :\"\n\"Lungo il muro meridionale, giovani figli dell'imperatore Francesco I e dell'Imperatrice Maria Teresa . Da sinistra verso destra:\"\n\"Sulla curva sud-orientale:\"\n\"Lungo il muro occidentale, principalmente la famiglia dell'Imperatore Giuseppe II . Da sinistra verso destra:\"\n\"A lato dell'ingresso della Cappella di Francesco sul muro settentrionale:\"\nLa Cappella di Francesco.\nNel 1824 le quattro cappelle della Cripta Imperiale custodivano 78 corpi e urne contenenti i cuori di tra altre persone. In quell'anno l'Imperatore Francesco II costru\u00ec l'ottagonale \"Franzensgruft,\" attaccandolo all'ala destra della Cappella di Maria Teresa. \u00c8 nello stile Biedermeier, cos\u00ec come lo sono le cinque tombe che vi sono contenute.\n\"Al centro:\"\n\"Nell'angolo, in senso orario partendo dall'angolo a sinistra (sud est)\":\nFino al 1940, questa Cappella conteneva il corpo del nipote dell'Imperatore Francesco II , figlio dell'Imperatrice Maria Luisa, Francesco Giuseppe, Duca di Reichstadt (1811 - 1832). Adolf Hitler ordin\u00f2 che il corpo fosse riportato in Francia dove si trova attualmente nell'H\u00f4tel des Invalides a Parigi vicino al corpo di suo padre, Napoleone Bonaparte. Il suo cuore \u00e8 ancora sepolto nell'Herzgruft nella Augustinerkirche.\nAttraverso la porta nella parete occidentale a sinistra \u00e8 presente la parte meridionale della Cappella Toscana. Nella parete orientale \u00e8 presente l'entrata occidentale della Cappella della Cripta. La parete settentrionale si apre nella Cappella di Ferdinando.\nLa Cappella di Ferdinando.\nLa \"Ferdinandsgruft\" fu costruita nel 1842, lungo #La Cappella Toscana, in combinazione con la ricostruzione del monastero soprastante. Anche i visitatori vedono solo una stanza quasi vuota con solo due sarcofagi, questa cappella attualmente contiene un quarto dell'intera popolazione della Cripta Imperiale, inseriti nei pilastri negli angoli.\n\"Salta direttamente alle tombe:\" , 73-79, , \n\"All'interno del pilastro di sud-ovest:\".\n\"Nove tombe, soprattutto bambini:\"\n\"All'interno del pilastro di nord-ovest:\".\n\"Otto tombe, contenenti 9 corpi:\"\n\"All'interno del pilastro di nord-est:\".\n\"Tredici tombe, principalmente membri del ramo toscano:\"\nLa Cappella Toscana.\nLa \"Toscanagruft\" fu costruita nel 1842, insieme alla Cappella di Ferdinando. A quel tempo c'erano 85 corpi pi\u00f9 le urne con i cuori di tre persone nelle cinque cappelle della cripta.\nLa Cappella Toscana una volta custodiva molto pi\u00f9 delle attuali 14 tombe, e molte furono spostate nella nuova Cappella o incluse all'interno dei pilastri della Cappella di Ferdinando durante i grandi restauri del 1960. I 5 metri di ampiezza della cappella sono molto ampi, essendo 21 metri di lunghezza ed estendendosi lungo tutte le pareti occidentali sia della Cappella di Ferdinando che di quella di Francesco, finendo solo quando incontra il muro esterno del transetto ad ovest della Cappella di Maria Teresa.\nQuesta Cappella prende il suo nome dai molti discendenti dei giovani figli dell'Imperatore Leopoldo II , Granduca di Toscana, sepolto qui.\n\"Nota: la disposizione delle tombe elencata qui si riferisce alla sistemazione eseguita nel 2003, ma hanno subito un'ulteriore modifica da quella data.\"\n\"Venendo dalla Cappella di Ferdinando, da sinistra a destra:\"\n\"Dietro di loro, da sinistra verso destra:\"\n\"Alla destra dell'entrata, lungo il muro settentrionale, da sinistra a destra:\"\n\"Alla sinistra dell'ingresso, lungo il muro occidentale, da sinistra verso destra:\"\n\"Di fronte ad essi, lungo il muro:\"\nLa Nuova Cappella.\nLa \"Neue Gruft\" fu costruita tra il 1960 e il 1962 sotto il pavimento del monastero con una estensione di 280 metri quadrati per eliminare la confusione dei ben 140 corpi (oltre le ceneri e le urne contenenti i cuori di altre quattro corpi) presenti nelle altre nove cappelle, oltre a fornire un controllo sulla temperatura per proteggere i sarcofagi metallici da un'ulteriore deterioramento. I suoi muri di freddo cemento evocano la solennit\u00e0 della morte. La Nuova Cappella \u00e8 preceduta dalla Cappella di Ferdinando e seguita dalla Cappella di Francesco Giuseppe. Contiene 26 sarcofagi:\n\"Muro occidentale\".\n\"Alla sinistra dell'ingresso, procedendo lungo il muro occidentale da sud verso nord, la \"Linea dei Vescovi\":\"\n\"Muro meridionale\".\n\"Lungo il muro meridionale:\"\n\"Muro settentrionale\".\n\"Procedendo lungo il muro settentrionale, da ovest verso est, la prima parte contiene la famiglia dell'Arciduca Carlo , il vincitore di Aspern:\"\n\"Su un piedistallo, di fronte alla tomba dell'Imperatrice Maria Luisa :\"\n\"La successiva sporgenza lungo la parete settentrionale, da sinistra verso destra, contiene perlopi\u00f9 la famiglia dell'Arciduca Albrecht , un grande comandante militare della generazione successiva:\"\n\"Muro orientale\".\n\"Procedendo lungo il muro orientale, da nord verso sud, i diretti predecessori degli ultimi imperatori:\"\nLa Cappella di Francesco Giuseppe.\nDal 1908 le sette cappelle della cripta gi\u00e0 contenevano 129 corpi, pi\u00f9 le urne con i cuori di altre 3 persone. In quell'anno fu costruita la \"Franz Josephs Gruft\", lungo la Cappella adiacente, come parte delle celebrazioni dell'Imperatore Francesco Giuseppe per i 60 anni di governo. La cappella \u00e8 di solito attraversata da nord verso sud.\n\"Da sinistra verso destra:\"\nGirando intorno ai sarcofagi, la porta della parete meridionale conduce nella Cappella della Cripta.\nLa Cappella della Cripta.\nLa \"Gruftkapelle\" fu costruita lungo la Cappella di Francesco Giuseppe nel 1908.\n\"Contiene un sarcofago, posizionato sulla destra verso la parete occidentale:\"\n\"Alla sinistra, di fronte alla parete orientale:\"\n\"Nell'angolo a destra (sud-est):\"\nAltri Asburgo.\nNon tutti gli Asburgo importanti sono sepolti qui. Quelli citati in questa pagina ma sepolti altrove sono:\n\"Dopo l'apertura della Cripta Imperiale nel 1632:\"\nSepolture future.\n\u00c8 difficile che qualche altro membro della Casa Imperiale possa ricevere in futuro il permesso per venire sepolto qui, anche se il corpo dell'ultimo imperatore regnante, Carlo I, potrebbe venirvi tumulato se la famiglia desiderer\u00e0 trasferirlo qui da Madeira.\nDal 1971 i membri della famiglia che muoiono durante l'esilio sono generalmente sepolti nella cripta della cappella Loreto del monastero benedettino a Muri, in Svizzera.\nAlla fine del 2007 vi \u00e8 stato sepolto, accanto alla madre, l'arciduca Carlo Ludovico, figlio di Carlo e Zita. La pi\u00f9 recente sepoltura risale al 16 luglio 2011, quando vi furono tumulati l'arciduca Ottone, anche lui figlio dell'ultimo imperatore Carlo, e sua moglie Regina."}
{"id": "644419", "revid": "125742231", "url": "https://it.wikipedia.org/wiki?curid=644419", "title": "Reductio ad Hitlerum", "text": "La reductio ad Hitlerum (o reductio ad nazium) \u00e8 un'espressione ironica che designa, sotto forma di falsa citazione latina, una tattica oratoria mirante a squalificare un interlocutore comparandolo ad Adolf Hitler o al Partito Nazista. Questa mossa polemica, basata su una fallacia logica riconducibile alla tipologia dell\"'argumentum ad hominem\", pu\u00f2 ottenere l'effetto di escludere la persona coinvolta dal campo politico o sociale evitando ogni dibattito di sostanza con questi. L'espressione \u00e8 stata coniata negli anni cinquanta dallo studioso Leo Strauss, ed \u00e8 una parafrasi della reductio ad unum.\nUso.\nL'errore logico su cui si basa assume la forma \"Hitler sostiene \"X\", per cui \"X\" non pu\u00f2 che essere malvagio/sbagliato/indesiderabile\" oppure \"Hitler ha agito cos\u00ec quindi chiunque agisca in maniera simile non pu\u00f2 che essere in tutto e per tutto uguale ad Hitler\". L'argomentazione porta con s\u00e9 una carica emotiva e retorica, perch\u00e9 si basa sulla diffusa convinzione che ci\u00f2 che ha a che fare con Hitler e i nazisti sia automaticamente condannabile, oppure che l'aver agito in un determinato modo (quand'anche deprecabile) renda la persona in tutto e per tutto paragonabile ad Hitler. La tattica viene usata per sviare dalla sostanza dell'argomento discusso in quanto la comparazione tende a distrarre e innervosire l'interlocutore. Una variante della \"reductio\" pu\u00f2 assumere la forma invertita \"Hitler avversava X, e dunque X non pu\u00f2 che essere buono/giusto/desiderabile.\"\nSi trova una sua estensione su Internet sotto il nome di \"Legge di Godwin\", il cui enunciato recita \"Pi\u00f9 si prolunga una discussione su Usenet, pi\u00f9 la probabilit\u00e0 di trovare un confronto con i nazisti o con Hitler si avvicina a 1\" (vale a dire alla certezza matematica).\nLa retorica \"ad Hitlerum\" pu\u00f2 essere combinata anche con una \"Ad Hominem\" o con argomenti che attaccano personalmente qualcuno. Ragionamenti del tipo \"tu ti stai sbagliando, perch\u00e9 Hitler disse qualcosa di simile, dato che Hitler era malvagio quindi anche tu devi essere malvagio\" sono doppiamente fallaci e come tali sono anche correlati alla carica emotiva.\nIl fatto che l'argomento sia falso, tuttavia, non dimostra necessariamente che X o i suoi sostenitori, nell'esempio precedente, non siano malvagi/sbagliati/indesiderabili. Assumere ci\u00f2 sarebbe un'altra fallacia, cio\u00e8 l'affermare il contrario (se A non \u00e8 B, non \u00e8 detto che sia C).\nInoltre, l'argomento pu\u00f2 essere vero/falso di per s\u00e9, non importa che X sia buono o malvagio. Cos\u00ec, \"Hitler uccise degli esseri umani, perci\u00f2 uccidere \u00e8 sbagliato\" \u00e8 comunque un errore logico, anche se sono veritiere la premessa e la conclusione, poich\u00e9 non c'\u00e8 connessione logica fra le due cose; sarebbe come dire \"indosso pantaloni, perci\u00f2 domani piover\u00e0\". Questa sentenza \u00e8 errata da un punto di vista logico, anche se l'interlocutore indossa effettivamente dei pantaloni e il giorno successivo piovesse.\nIn alternativa a Hitler, nazismo e Olocausto, diverse sono le figure che possono prestarsi allo scopo: criminali, controverse figure politiche o religiose, regimi, atrocit\u00e0, ideologie. Per esempio, una \"Reductio ad Stalinum\" potrebbe asserire che la punizione corporale dei bambini sia necessaria perch\u00e9 Joseph Stalin l'abol\u00ec. Una \u201cReductio ad Fascismum\u201d giustificherebbe l\u2019atavica scarsa considerazione presso le classi dirigenti italiane della Capitale d\u2019Italia Roma, in quanto centro mitico e ideale delle retoriche del Fascismo. Altres\u00ec giustificherebbe lo stigma contro ogni politica di tipo \u201ccentralistico\u201d o di rinnovato protagonismo geopolitico italiano nel Mar Mediterraneo. Similarmente, un esempio di \"Reductio ad Cromwellum\" potrebbe consistere nell'equiparare l'apprezzamento verso la musica da camera e l'odio per gli irlandesi, mentre una \"Reductio ad Osamam\" potrebbe equiparare il fare propaganda o l'utilizzo in generale dei media non di massa con il terrorismo. Tali costruzioni non hanno fondamento logico maggiore del dire che i baffi sono indicativi della malvagit\u00e0 di una persona, per il solo fatto che Hitler e Stalin li avevano.\nContraddittoriet\u00e0 del ragionamento.\nLa natura fallace della \"Reductio ad Hitlerum\" \u00e8, comunque, facilmente illustrata dall'identificare X con qualcosa che Adolf Hitler o i suoi sostenitori promossero, ma che nella societ\u00e0 attuale \u00e8 considerato etico, per esempio dipingere, possedere cani o essere vegetariani.\nPu\u00f2 inoltre essere confutata con controesempi utilizzando figure la cui reputazione \u00e8 generalmente opposta a quella di Hitler (o chi viene preso a modello):\nInoltre se, ad esempio, si assumesse che un vegetariano non \u00e8 sano di mente perch\u00e9 Hitler era vegetariano, per coerenza si dovrebbe allora definire folle anche Gandhi in quanto pure lui vegetariano; ma se Gandhi \u00e8 folle, sempre per la \"Reductio ad Hitlerum\" le sue idee pacifiste andrebbero considerate folli e un'ideologia aggressiva e violenta risulterebbe nel giusto, come quella di Hitler. Ma ci\u00f2 entrerebbe in contraddizione con il fatto che si \u00e8 partiti dal presupposto che Hitler stesso fosse folle, generando un circolo vizioso insolubile a meno di escludere l'esattezza del ragionamento alla base della \"Reductio\" che per assurdo quindi si dimostra fallace.\nLa fallacia \u00e8 abbastanza comune da fare in modo che il contro esempio possa essere utilizzato anche senza adeguata spiegazione; per esempio, dicendo dimessamente \"certo, e i fascisti facevano arrivare i treni in orario\" e aspettandosi che l'ascoltatore capisca il riferimento alla \"Reductio ad Hitlerum\".\nMolte qualit\u00e0 o talenti di Hitler potrebbero essere considerati ammirabili se presi singolarmente. Per esempio, \u00e8 generalmente considerato un eccellente oratore e un organizzatore politico di primo grado, non per questo un attuale ottimo oratore e politico pu\u00f2 diventare il nuovo Hitler; sono gli scopi per cui utilizz\u00f2 questi talenti che l'hanno fatto considerare una delle persone pi\u00f9 atroci della storia.\nIn aggiunta, va ricordato che non tutti gli argomenti che hanno a che fare con Hitler o il nazismo sono delle \"Reductiones ad Hitlerum\", sebbene possano essere lo stesso erronei.\nSe, nell'analisi delle contraddizioni, si considerasse il rasoio di Occam, l'analisi stessa sarebbe insensata.\nAlcuni esempi:"}
{"id": "644429", "revid": "765341", "url": "https://it.wikipedia.org/wiki?curid=644429", "title": "Optimized Link State Routing Protocol", "text": "OLSR (Optimized Link State Routing Protocol) \u00e8 un protocollo realizzato presso l'Universit\u00e0 di Oslo in Norvegia, per reti mobili dedicate.\nIl protocollo \u00e8 pro-attivo, regolato da tabelle e usa una tecnica detta multi-point \nrelaying per il message flooding.\nLa prima versione \u00e8 stata sviluppata per sistemi GNU/LINUX.\nAltri approcci.\nOLSR \u00e8 una delle varie soluzioni al problema. Un'altra \u00e8 AODV, pi\u00f9 semplice e richiedente meno memoria, ma ha bisogno di pi\u00f9 tempo di delay. Un'altra \u00e8 il Dynamic Source Routing, che sostanzialmente ottimizza il traffico di rete. Tra le pi\u00f9 importanti figura anche Hazy Sighted Link State Routing Protocol."}
{"id": "644431", "revid": "125116067", "url": "https://it.wikipedia.org/wiki?curid=644431", "title": "Anthony Fauci", "text": "Ritenuto uno dei massimi esperti a livello mondiale nel campo delle malattie infettive e dell'immunologia, ha ricoperto il ruolo di consulente per conto di tutti i presidenti degli Stati Uniti d'America a partire da Ronald Reagan nel 1989. Dal 1984 \u00e8 direttore del National Institute of Allergy and Infectious Diseases, ente del Dipartimento della Salute statunitense specializzato nello studio delle malattie infettive e immunitarie e delle allergie. Nel 2020, durante la pandemia di COVID-19, Fauci \u00e8 divenuto uno dei volti pi\u00f9 importanti nella lotta al virus SARS-CoV-2, tanto da essere stato chiamato dal presidente Donald Trump a far parte della task force dedicata ad affrontare l'emergenza. In tale veste, ha spesso contraddetto o rettificato affermazioni pronunciate dal presidente durante la gestione della crisi sanitaria, tra cui la fiducia da questi manifestata nei confronti dell'efficacia dell'idrossiclorochina nel combattere la COVID-19. Nel gennaio del 2021 il successore di Trump, Joe Biden, lo ha nominato consigliere medico capo.\nNel corso degli anni, Fauci \u00e8 stato \"visiting professor\" presso i maggiori centri medici degli USA e ha tenuto lezioni magistrali nelle aule dei pi\u00f9 famosi atenei di tutto il mondo; ha ricevuto molteplici premi e riconoscimenti per la sua carriera scientifica, tra cui cinquanta titoli onorari di dottorato presso varie universit\u00e0 negli Stati Uniti ed all'estero, nonch\u00e9 varie onorificenze sia statunitensi che estere, tra cui la medaglia presidenziale della libert\u00e0 e la nomina a cavaliere di gran croce dell'Ordine al merito della Repubblica italiana.\nFauci \u00e8 membro della National Academy of Science e della American Academy of Arts and Sciences, della National Academy of Medicine, della American Philosophical Society e della Accademia Reale Danese di Scienze e Lettere.\nBiografia.\nOrigini e formazione.\nFauci nacque in una famiglia di origini italiane da Stephen A. Fauci e Eugenia L. Abys, che possedevano una farmacia. I suoi nonni paterni, Antonino Fauci e Calogera Guardino, erano di Sciacca in provincia di Agrigento. Sua nonna materna, Raffaella Trematerra, proveniva da Napoli, mentre suo nonno materno, Giovanni Abys, nacque ad Atripalda (AV). Il bisnonno materno era originario di Coira, Svizzera.\nNel 1958 Fauci si diploma alla Regis High School, una scuola privata cattolica di New York.\nSempre nel 1958 si iscrive al College of the Holy Cross, dove si laurea nel 1962 ottenendo un \"bachelor of arts\" in lettere classiche. Nello stesso anno si iscrive alla Cornell University, dove riceve la laurea in medicina nel 1966. Successivamente completa l'internato e la specializzazione in medicina interna al New York Hospital-Cornell Medical Center.\nIncarichi presso l'NIH.\nNel 1968, Fauci \u00e8 ammesso al National Institutes of Health (NIH) come ricercatore clinico nel \"Laboratory of Clinical Investigation\" dello NIAID. Nel 1974 diventa responsabile della \"Clinical Physiology Section\", e nel 1980 responsabile del \"Laboratory of Immunoregulation\".\nNel 1984 Fauci diventa il direttore del National Institute of Allergy and Infectious Diseases, supervisionando un esteso programma di ricerche di base ed applicate con lo scopo di prevenire, diagnosticare, e trattare malattie infettive ed immuno-mediate, in particolare HIV/AIDS ed altre malattie sessualmente trasmessibili.\nEpidemia di AIDS.\nDurante l'epidemia di AIDS degli anni '80, Fauci si dedic\u00f2 alla ricerca sul trattamento e la prevenzione della malattia.\nDopo l'elezione a direttore del NIAID fece da parafulmine alle critiche mosse da parte dell'opinione pubblica, in particolare la comunit\u00e0 LGBT, che si sentiva ignorata dal governo federale presieduto da Reagan e lamentava un'inazione da parte dell'amministrazione verso quella ritenuta da alcuni solo una malattia endemica tra gli omosessuali: il drammaturgo e attivista LGBT Larry Kramer lo defin\u00ec \"un idiota incompetente e un assassino\".\nFauci tuttavia impegn\u00f2 l'NIAID in una lotta attiva contro l'epidemia, avvicinando l'istituzione alle comunit\u00e0 LGBT di New York e San Francisco. Nel corso del tempo il suo lavoro venne riconosciuto, e lo stesso Kramer disse che Fauci fu \"l'unico vero e grande eroe\" durante l'epidemia di AIDS (i due in seguito divennero amici).\nPandemia di COVID-19.\nPresidenza Trump.\nNel gennaio del 2020, allo scoppio della pandemia di COVID-19, il presidente degli Stati Uniti Donald Trump nomin\u00f2 Fauci membro della task-force creata per analizzare e contrastare il diffondersi dell'infezione sul suolo americano, che divenne una personalit\u00e0 di riferimento e una sorta di portavoce in ambito sanitario dell'amministrazione.\nNell'aprile dello stesso anno, Fauci dichiar\u00f2 che se il governo federale avesse iniziato a prendere provvedimenti per contrastare l'arrivo e la diffusione del virus negli Stati Uniti d'America con pi\u00f9 anticipo, vi sarebbero potute salvare molte pi\u00f9 persone: secondo Fauci, all'interno dell'amministrazione vi era difficolt\u00e0 nel prendere scelte condivise e pressioni per evitare lockdown e chiusure. Queste dichiarazioni innescarono aspre polemiche, con alcuni esponenti repubblicani che chiesero le dimissioni di Fauci. Simili reazioni furono causate da altre sue dichiarazioni riguardo la necessit\u00e0 di indossare la mascherina e mantenere il distanziamento sociale: Fauci afferm\u00f2 di aver ricevuto minacce di morte e che la sua famiglia era costantemente molestata sin dallo scoppio della pandemia.\nIl presidente Trump mantenne con Fauci un atteggiamento ambiguo, alternando momenti in cui affermava di non condividere le sue opinioni ad altri in cui elogiava il suo operato, salvo poi dire che aveva commesso parecchi errori, venendo su questo supportato dal resto dell'amministrazione.\nNel settembre 2020 quando il senatore repubblicano Rand Paul gli chiese se aveva dei ripensamenti sull'efficacia di misure come mascherine e distanziamento, visto che gli Stati Uniti all'epoca avevano un tasso di mortalit\u00e0 peggiore di quello della Svezia (paese che aveva apparentemente mantenuto una bassa diffusione della malattia senza particolari provvedimenti restrittivi), Fauci rispose che il paragone tra i due paesi era improprio e che la Svezia aveva un tasso di mortalit\u00e0 peggiore degli altri paesi scandinavi: quando Paul ribatt\u00e9 che lo stato di New York non aveva gestito adeguatamente l'infezione, Fauci replic\u00f2 che lo stato aveva una prevalenza inferiore rispetto al resto del paese, e proprio perch\u00e9 aveva seguito le indicazioni del CDC. Fauci accus\u00f2 Paul di mistificare la realt\u00e0, e di aver tentato pi\u00f9 volte di farlo in passato.\nTrump pi\u00f9 volte fece intendere che avrebbe gradito licenziare Fauci.\nPresidenza Biden.\nVinte le elezioni nel dicembre 2020, Joe Biden espresse massima fiducia in Fauci e gli chiese di mantenere il ruolo di direttore del NIAID, nominandolo successivamente consigliere medico capo del presidente. Fauci afferm\u00f2 di sentirsi sollevato dal poter parlare di scienza senza interferenze da parte dell'amministrazione.\nAmbiti di ricerca.\nA livello personale Fauci ha dedicato buona parte della propria vita agli studi in campo immunologico e in quello dell'AIDS; ha inoltre svolto ricerche per la terapia di malattie causate da potenziali agenti biologici del bioterrorismo, della tubercolosi, la malaria, le malattie autoimmunitarie, l'asma e le allergie.\nImmunologia.\n\u00c8 stato un pioniere nel campo della immunoregolazione umana, contribuendo a delineare i meccanismi precisi con i quali gli agenti immunodepressori modulano la risposta immune.\nHa sviluppato terapie efficaci per malattie che un tempo erano fatali, come la poliarterite nodosa, la granulomatosi di Wegener e la granulomatosi linfomatoide. Un'indagine della Stanford University Arthritis Center del 1985, commissionata dalla \"American Rheumatism Association\", classific\u00f2 il lavoro di Fauci sulla terapia della poliarterite nodosa e sulla granulomatosi di Wegener come uno dei pi\u00f9 importanti progressi nella gestione dei pazienti reumatologici nei vent'anni precedenti.\nAIDS.\nFauci ha dato contributi fondamentali alla comprensione di come il virus dell'AIDS distrugga le difese immunitarie del corpo portando ad una maggiore suscettibilit\u00e0 a tutta una serie di infezioni che risultano fatali. Ha anche delineato il meccanismo di induzione dell'espressione del virus HIV da parte di citochine endogene. Inoltre, ha partecipato allo sviluppo di strategie per la terapia e ricostituzione dell'immunit\u00e0 di pazienti affetti da questa malattia, partecipando allo sviluppo di un vaccino per prevenire l'infezione da HIV.\nPubblicazioni.\nFauci \u00e8 autore, coautore o curatore di pi\u00f9 di mille pubblicazioni scientifiche e libri di testo, tra cui l\"'Harrison - Principi di medicina interna\", e componente di diversi comitati editoriali di riviste scientifiche.\nSecondo l'Institute for Scientific Information, tra il 1983 e il 2002 Fauci \u00e8 stato il tredicesimo scienziato (su un totale di circa tre milioni) pi\u00f9 citato considerando le pubblicazioni di tutti gli ambiti scientifici.\nVita privata.\nSi \u00e8 sposato nel 1985 con Christine Grady, infermiera e bioeticista, capo del Dipartimento di Bioetica del National Institutes of Health Clinical Center. Si erano conosciuti mentre trattavano insieme un paziente. La coppia ha tre figlie: Megan, Jennifer e Alison."}
{"id": "644435", "revid": "775372", "url": "https://it.wikipedia.org/wiki?curid=644435", "title": "Storia degli Stati Uniti d'America (1849-1865)", "text": "La storia degli Stati Uniti d'America dal 1849 al 1865 si articola come segue.\nLa crisi incombente.\nSociet\u00e0 differenti, culture differenti.\nIl dibattito svoltosi nella Convenzione di Filadelfia sulla costruzione di una nuova nazione americana, sembr\u00f2 suggerire che i padri fondatori credessero che il principale punto di tensione per la nuova nazione sarebbe stato tra i grandi stati come New York e Virginia e i piccoli stati come Delaware e Rhode Island. Gi\u00e0 nel 1820, comunque, era evidente che le divisioni interne agli USA erano tra nord e sud. Il Compromesso del Missouri fu una delle prime misure ad esporre queste divisioni trasversali. In una famosa lettera indirizzata a John Holmes, Thomas Jefferson scrisse:\n\"Ho smesso per lungo tempo di leggere i giornali, o prestare attenzione agli affari pubblici, fiducioso che fossero in buone mani, e contento di essere un passeggero nella nostra virata verso la riva da cui non sono distante. Ma questa questione di grande importanza, come una campana dei pompieri nella notte, mi ha svegliato e preso con il terrore. L'ho considerata improvvisamente come il rintocco a morte dell'Unione.\"\nQuando il Missouri fece richiesta di diventare uno stato, nel 1819, lo schiavismo faceva gi\u00e0 parte della vita di questo territorio. Il deputato di New York, James Tallmadge, propose che al Missouri non dovesse essere permesso di entrare nell'Unione come stato schiavista. Una via d'uscita venne offerta dalla presentazione della richiesta per diventare stato fatta dal Maine, pi\u00f9 avanti in quello stesso anno. Il Senato approv\u00f2 di combinare le richieste di ammissione di Maine e Missouri in un singolo decreto. Inoltre il Compromesso del Missouri proibiva la schiavit\u00f9 a nord dei 36\u00b0 30' N, confine dell'Arkansas.\nMentre la crisi venne evitata, il dibattito che innesc\u00f2 mise allo scoperto tensioni trasversali gi\u00e0 presenti nella nuova Unione. Nord e sud erano stati fondati in modi differenti e si svilupparono in modo diverso nel corso degli anni. La rivoluzione dei trasporti creata come risultato della costruzione del Canale Erie, spron\u00f2 lo sviluppo economico e l'industrializzazione al nord. Lo sviluppo dei battelli a vapore e pi\u00f9 importante, quello della ferrovia, aiut\u00f2 a far avanzare questa espansione economica. Questo processo di industrializzazione ignor\u00f2 in gran parte il sud, che rimase prevalentemente agricolo. Lo schiavismo guidava la vita economica del sud. Come risultato, le due regioni geografiche erano costantemente in conflitto al Senato e alla Camera.\nLa Guerra messicano-statunitense e la Clausola Wilmot.\nL'amministrazione del presidente Polk espanse la nazione di due terzi, nonostante sia durata per un solo mandato. Il Texas venne annesso il 1\u00ba marzo 1845 e i confini dell'Oregon vennero posti al 49\u00ba parallelo Nord. Inoltre, l'America entr\u00f2 in guerra con il Messico nel 1846. Il \"casus belli\" ufficiale fu il rifiuto del Messico di vendere agli Stati Uniti le sue province di California e Nuovo Messico. L'acquisizione di territorio messicano fu l'obiettivo della guerra per Polk. Quello che non poteva comprare lo avrebbe conquistato. La guerra dur\u00f2 due anni e risult\u00f2 per il Messico nella perdita di oltre met\u00e0 del suo territorio.\nL'acquisizione di nuovo territorio rinnov\u00f2 il dibattito trasversale che aveva bloccato la nazione durante l'ammissione del Missouri. I congressisti temevano (se nordisti) o speravano (se sudisti) che la schiavit\u00f9 si sarebbe estesa in nuovi territori. Subito dopo l'inizio della guerra, il deputato David Wilmot propose che i territori che sarebbero stati strappati al Messico avrebbero dovuto essere liberi dall'istituzione della schiavit\u00f9. La Clausola Wilmot riguardava l'estensione della schiavit\u00f9 almeno quanto riguardava le dinamiche di partito all'interno dei democratici. I democratici del nord erano arrabbiati perch\u00e9 a Martin Van Buren non era stata data una nomination presidenziale, in quanto non aveva sostenuto l'annessione del Texas. Erano inoltre stufi del dominio sudista del Partito Democratico. La proposta di legge non fu mai approvata, ma i sudisti erano arrabbiati per quello che videro come un attacco al loro sistema sociale.\nAccanto alla Clausola Wilmot (o \"Wilmot Proviso\"), si svilupp\u00f2 la via della sovranit\u00e0 nazionale, patrocinata dal democratico dell'Illinois Stephen Douglas. Egli riteneva che la schiavit\u00f9 negli stati non avrebbe dovuto essere imposta dal governo federale, ma che i singoli stati (tramite la decisione popolare) avrebbero potuto abbracciare o meno la pratica schiavista. Lo stesso S. Douglas fu l'artefice (nel 1854) del \"Kansas-Nebraska Act\", che dava la possibilit\u00e0 ai due stati di autoderminarsi nell'ambito della decisione sull'ammissione o meno della schiavit\u00f9. La proposta di legge, una volta approvata dal Congresso, fu una delle principali micce politiche che portarono alla frattura fra nord e sud.\nLa corsa all'oro della California e il Compromesso del 1850.\nLe elezioni del 1848 produssero un nuovo presidente proveniente dal partito Whig, Zachary Taylor. Polk, a causa della sua salute in declino, e avendo raggiunto tutti i suoi obiettivi nel primo mandato, non cerc\u00f2 la rielezione. L'elezione fu significativa perch\u00e9 vide l'emergere del \"Free Soil Party\", un gruppo di abolizionisti che sosteneva la Clausola Wilmot. La creazione del \"Free Soil Party\" fece presagire il collasso del secondo sistema partitico negli anni 1850. I partiti esistenti non potevano contenere il dibattito sulla schiavit\u00f9 ancora per molto.\nLa questione della schiavit\u00f9 divenne ancor pi\u00f9 urgente con la scoperta dell'oro in California nel 1848. L'anno seguente vide un massiccio influsso di cercatori e minatori che tentavano di arricchirsi. Molti dei migranti in California (i cosiddetti \"Forty-Niners\") abbandonarono lavoro, casa e famiglia alla ricerca dell'oro. La corsa attrasse anche alcuni dei primi cinesi americani sulla costa occidentale degli Stati Uniti. La maggior parte dei \"Forty-Niners\" non trov\u00f2 mai l'oro, ma si insedi\u00f2 nel nuovo stato e si concentr\u00f2 nel centro urbano di San Francisco. L'afflusso di popolazione port\u00f2 la California a richiedere l'ammissione come stato nel 1850.\nCi\u00f2 cre\u00f2 un rinnovo delle tensioni localistiche, in quanto l'ammissione della California nell'Unione minacciava di far saltare l'equilibrio di potere al Congresso. Anche l'imminente ammissione di Oregon, Nuovo Messico e Utah rischiava di fare lo stesso. Molti sudisti si resero conto che il clima politico di questi territori non li faceva pendere verso l'estensione della schiavit\u00f9. Il dibattito infuri\u00f2 al Congresso fino a quando nel 1850 venne trovata una soluzione.\nIl Compromesso del 1850 venne mediato dal senatore dell'Illinois Stephen A. Douglas e sostenuto da Henry Clay. Con esso si ammetteva la California come libero stato, il Texas veniva ricompensato finanziariamente per la perdita dei suoi territori occidentali, il commercio degli schiavi (non la schiavit\u00f9) venne abolito nel Distretto di Columbia, la Fugitive Slave Law venne approvata come concessione al sud, e soprattutto, il territorio del Nuovo Messico (compresa l'odierna Arizona) e il territorio dello Utah, avrebbero determinato il loro status (schiavista o libero) tramite voto popolare. Il compromesso del 1850 plac\u00f2 temporaneamente la spinosa questione, ma la pace non sarebbe durata a lungo.\nL'abolizionismo e la natura criptica del dibattito sulla schiavit\u00f9.\nIl dibattito sulla schiavit\u00f9 nell'America prebellica aveva diversi aspetti. Gli abolizionisti nascevano direttamente dal \"secondo grande risveglio\" e dall'Illuminismo europeo, e vedevano la schiavit\u00f9 come un affronto a Dio o alla ragione. L'abolizionismo aveva radici simili al movimento per la temperanza. La pubblicazione nel 1852 de \"La capanna dello zio Tom\", di Harriet Beecher Stowe, galvanizz\u00f2 il movimento abolizionista.\nGran parte del dibattito sulla schiavit\u00f9, comunque, aveva a che fare con la costituzionalit\u00e0 dell'estensione della schiavit\u00f9, piuttosto che con la sua moralit\u00e0. Il dibattito prese la forma di argomentazioni riguardanti i poteri del Congresso, piuttosto che sui meriti della schiavit\u00f9. Il risultato fu il cosiddetto \"Free Soil Movement\". I suoi aderenti credevano che la schiavit\u00f9 fosse pericolosa a causa di ci\u00f2 che faceva ai bianchi. La \"peculiare istituzione\" assicurava che le \u00e9lite terriere controllassero la gran parte di terre, propriet\u00e0 e capitali del Sud. Gli Stati Uniti meridionali erano quindi, in base a questa definizione, completamente non democratici. Allo scopo di combattere la \"cospirazione del potere schiavista\", gli ideali democratici della nazione dovevano essere diffusi nei nuovi territori e al sud.\nNel Sud, comunque, la schiavit\u00f9 era giustificata in vari modi. La Rivolta di Nat Turner del 1831 aveva terrorizzato i bianchi sudisti. Inoltre l'espansione del \"Re Cotone\" nel profondo sud aveva ulteriormente trincerato l'istituzione nella societ\u00e0 sudista. John Calhoun nel suo trattato \"The Pro-Slavery Argument\", scrisse che la schiavit\u00f9 non era semplicemente un male necessario, ma un bene positivo. La schiavit\u00f9 era una benedizione per i cosiddetti selvaggi africani. Li civilizzava e gli forniva le sicurezze di cui avevano bisogno. In base a questi argomenti, i sostenitori della schiavit\u00f9 credevano che gli afro-americani non fossero in grado di prendersi cura di se stessi poich\u00e9 erano biologicamente inferiori. Inoltre, i bianchi sudisti guardavano al Nord e alla Gran Bretagna come a societ\u00e0 industriali senza anima e con poca cultura. Dove il Nord era sporco, pericoloso, industriale, dal ritmo veloce e avido, gli schiavisti ritenevano che il Sud fosse civilizzato, stabile, ordinato, e si muovesse con un \"ritmo umano\".\nIl Kansas-Nebraska Act e il Bleeding Kansas.\nCon l'ammissione a stato della California, nel 1851, la Costa Pacifica era stata finalmente raggiunta. Il destino manifesto aveva portato gli americani alla fine del continente. Il nuovo presidente, Millard Fillmore sperava di proseguire sulla strada del destino manifesto e a questo scopo nel 1853 invi\u00f2 il Commodoro Matthew Perry in Giappone nella speranza di stringere degli accordi commerciali.\nVenne progettata una ferrovia transcontinentale verso il Pacifico e Stephen A. Douglas, senatore dell'Illinois, volle che passasse per Chicago. I sudisti protestarono, insistendo perch\u00e9 passasse attraverso il Texas, la California Meridionale e finisse a New Orleans. Douglas decise di scendere a un compromesso e present\u00f2 il Kansas-Nebraska Act del 1854. In cambio del passaggio della ferrovia per Chicago, propose l'\"organizzazione\" (ovvero l'apertura all'insediamento dei bianchi) dei territori di Kansas e Nebraska.\nDouglas prese d'anticipo l'opposizione sudista alla proposta di legge e aggiunse una condizione secondo sui lo status dei nuovi territori sarebbe stato soggetto alla sovranit\u00e0 popolare. In teoria i nuovi stati potevano diventare stati schiavisti in base a queste condizioni. Sotto pressione sudista, Douglas aggiunse una clausola che abrogava esplicitamente il Compromesso del Missouri. Il presidente Pierce sostenne il disegno di legge, cos\u00ec come il sud e una parte dei democratici nordisti.\nL'Atto divise i Whig. Quelli nordisti si opposero in generale al Kansas-Nebraska Act, mentre quelli sudisti lo appoggiarono. Gran parte dei Whig nordisti entrarono nel nuovo Partito Repubblicano. Alcuni entrarono nel \"Know-Nothing Party\" che si rifiutava di prendere posizione sulla schiavit\u00f9. Quelli del sud rimasero senza partito fino all'emergere dell\"American Party\" alla fine degli anni 1850.\nCon l'apertura del Kansas, i coloni si precipitarono nel nuovo territorio, fossero essi pro-schiavismo o contro. Tra essi scoppiarono ben presto violenti scontri. Gli abolizionisti del New England si stabilirono a Topeka, Lawrence, e Manhattan. I sostenitori dello schiavismo, provenienti principalmente dal Missouri, a Leavenworth e Lecompton.\nNel 1855 si svolsero le elezioni per la legislatura territoriale. Anche se c'erano solo 1.550 aventi diritto al voto, gli immigrati dal Missouri portarono la popolazione a oltre 6.000. Il risultato fu che venne eletta una maggioranza pro-schiavismo. I \"Free-soilers\" furono cos\u00ec oltraggiati che installarono dei loro delegati a Topeka. Un gruppo di Missouriani anti-schiavismo saccheggi\u00f2 Lawrence il 21 maggio 1856. La violenza continu\u00f2 per altri due anni fino alla promulgazione della Costituzione di Lecompton.\nLa violenza, nota come \"Bleeding Kansas\", scandalizz\u00f2 l'amministrazione democratica e port\u00f2 alla luce il peggiore dei conflitti trasversali. Charles Sumner, del Massachusetts, tenne un discorso al Senato intitolato \"Il crimine contro il Kansas\". Il discorso fu una critica infiammata al Sud e alla \"peculiare istituzione\". Come esempio delle crescenti tensioni, giorni dopo aver tenuto il discorso, il rappresentante della Carolina del Sud, Preston Brooks, avvicin\u00f2 Sumner durante una pausa del Senato e lo prese a vergate.\nEmerge il Partito Repubblicano.\nIl presidente Pierce era troppo strettamente associato al \"Bleeding Kansas\" e quindi non venne ricandidato dai democratici. Al suo posto venne invece presentato James Buchanan. I democratici svolsero la campagna elettorale in particolare al sud, mettendo in guardia che i repubblicani erano estremisti e promuovevano la guerra civile.\nIl \"Know Nothing Movement\" nomin\u00f2 l'ex presidente Millard Fillmore, che bas\u00f2 la sua campagna elettorale su una piattaforma che riguardava principalmente l'immigrazione.\nI repubblicani nominarono John Fremont con lo slogan \"Free soil, free labor, free speech, free men, Fr\u00e9mont.\" (\"Libera terra, libert\u00e0 di parola, uomini liberi, Fr\u00e9mont.\") Fremont vinse in quasi tutto il nord e quasi si aggiudic\u00f2 le elezioni. Un leggero spostamento di voti in Pennsylvania e Illinois avrebbe dato la vittoria ai repubblicani. Come conseguenza, essi abbandonarono completamente il sud e divennero un partito prevalentemente nordista. I democratici vinsero le elezioni, ma divennero sempre pi\u00f9 un partito sudista. Cos\u00ec la nazione era ora completamente polarizzata lungo linee trasversali, con i repubblicani come partito del nord e i democratici come partito del sud. Ci\u00f2 diede il via al terzo sistema partitico che sarebbe durato fino al 1896.\nSubito dopo l'insediamento di Buchanan si verific\u00f2 un'improvvisa depressione economica, nota come Panico del 1857, che indebol\u00ec ulteriormente la credibilit\u00e0 del Partito Democratico.\nLa \"Dred Scott Decision\".\nIl 6 marzo 1857, la Corte Suprema fu coinvolta nella crisi. Dred Scott, uno schiavo nero, venne portato dal suo padrone, nel 1834, dal Missouri (stato schiavista), all'Illinois, uno stato libero a causa della Ordinanza del nordovest. Scott venne quindi portato in quello che in seguito divenne il Minnesota nel 1838. Torn\u00f2 quindi indietro a St. Louis nel 1846 dove il suo padrone, il Dottor Emerson, mor\u00ec. Dred Scott fece causa alla moglie di Emerson per avere la libert\u00e0, sulla base del fatto che l'aver vissuto in un territorio non schiavista lo aveva reso un uomo libero. Il caso alla fine raggiunse la Corte Suprema, dove il Giudice Capo Roger Brooke Taney dichiar\u00f2 che Dred Scott era uno schiavo, non un cittadino, e quindi non aveva diritti in base alla costituzione. La sua decisione fu importante perch\u00e9 la Corte Suprema aveva deciso che gli schiavi non erano cittadini degli Stati Uniti e che nessun nero avrebbe mai potuto diventarlo poich\u00e9 erano \"esseri di un ordine inferiore\". Dichiar\u00f2 anche che il Compromesso del Missouri era incostituzionale perch\u00e9 violava il quinto emendamento. Il Compromesso del Missouri aveva tolto illegalmente delle propriet\u00e0 senza giusto processo. Quindi, Dred Scott non era libero. Scott venne comprato dai figli del suo primo proprietario, e reso libero. Lavor\u00f2 come facchino in un hotel di St. Louis, assunse al rango di celebrit\u00e0 locale, ma mor\u00ec di tubercolosi un anno dopo, il 17 settembre 1858.\nLa decisione rafforz\u00f2 l'opposizione nordista alla schiavit\u00f9. Il 13 ottobre il Minnesota ratific\u00f2 la sua costituzione che metteva fuorilegge la schiavit\u00f9. Anche l'Ohio rese reato possedere o rivendicare schiavi. Politicamente, fu insignificante poich\u00e9 il Kansas-Nebraska Act aveva gi\u00e0 annullato il Compromesso del Missouri. Simbolicamente, per\u00f2, la Corte Suprema aveva sancito la linea dura sudista. Ci\u00f2 incoraggi\u00f2 i sudisti e convinse i nordisti dell'esistenza di una vasta \"cospirazione del potere schiavista\".\nIl dibattito Lincoln-Douglas.\nIndubbiamente i pi\u00f9 famosi della storia americana, i \"dibattiti Lincoln-Douglas\" furono una serie di sette dibattiti svoltisi per l'elezione senatoriale in Illinois tra l'uscente Stephen A. Douglas e il fino a quel momento sconosciuto Abraham Lincoln. Vengono ricordati per la loro rilevanza ed eloquenza.\nLincoln era contrario all'estensione della schiavit\u00f9 in qualsiasi nuovo territorio. Douglas, comunque, credeva che la popolazione dovesse decidere il futuro della schiavit\u00f9 nei propri territori. Questo concetto era noto come sovranit\u00e0 popolare. Lincoln, ad ogni modo, sostenne che la sovranit\u00e0 popolare era in realt\u00e0 a favore della schiavit\u00f9, poich\u00e9 era in contrasto con la decisione della Corte Suprema nel caso Dred Scott. Lincoln disse che il Giudice Capo Roger Taney era la prima persona ad aver detto che la dichiarazione di indipendenza non si applicava ai neri, e che Douglas era il secondo. In risposta, Douglas usc\u00ec fuori con quella che \u00e8 nota come la Dottrina Freeport. Douglas dichiar\u00f2 che mentre la schiavit\u00f9 poteva essere possibile, la popolazione dello stato poteva rifiutarsi di approvare leggi favorevoli alla schiavit\u00f9.\nNel suo \"Discorso della Casa Divisa\" a Springfield (Illinois), Lincoln disse:\n\"Una casa divisa non pu\u00f2 reggersi su se stessa. Credo che questo governo non possa perdurare essendo mezzo schiavista e mezzo libero. Non mi aspetto che l'Unione venga dissolta. Non mi aspetto che la casa crolli, ma mi aspetto che smetta di essere divisa. Diverr\u00e0 tutta in un modo o tutta nell'altro. O gli oppositori alla schiavit\u00f9 ne arresteranno l'ulteriore diffusione e la porranno dove la mente pubblica pu\u00f2 riposare, nella convinzione che sia sulla via della sua definitiva estinzione, o i sostenitori la porteranno avanti fin quando diverr\u00e0 ugualmente legale in tutti gli stati, i vecchi come i nuovi, al Nord come al Sud.\"\nDurante i dibattiti, Lincoln sostenne che il suo discorso non era abolizionista, scrivendo al dibattito di Charleston che: \"Non sono in favore del fare dei negri dei votanti o dei giurati, n\u00e9 di dar loro il diritto di detenere un incarico pubblico.\"\nI dibattiti attrassero migliaia di spettatori ed erano caratterizzati da parate e dimostrazioni. Lincoln alla fine perse l'elezione ma si impegn\u00f2 solennemente: \"La lotta deve continuare. La causa delle libert\u00e0 civili non deve essere abbandonata dopo una o anche cento sconfitte.\"\nIl raid di John Brown.\nIl dibattito prese una piega nuova e violenta con le azioni di un abolizionista del Connecticut. John Brown era un attivista abolizionista che sosteneva l'uso della guerriglia allo scopo di combattere i sostenitori dello schiavismo. \nRicevendo armi e aiuti finanziari da un gruppo di importanti leader della finanza e della societ\u00e0 del Massachusetts, noti collettivamente come i Secret Six, Brown partecip\u00f2 alla violenza del Bleeding Kansas e diresse il massacro del Pottawatomie, il 24 maggio 1856, in risposta al saccheggio di Lawrence. Nel 1859, Brown and\u00f2 in Virginia per liberare gli schiavi. \nIl 17 ottobre 1859, Brown cattur\u00f2 l'armeria federale di Harpers Ferry (Virginia). Il suo piano era quello di armare gli schiavi dell'area circostante, creando un esercito che avrebbe spazzato il sud liberando gli schiavi e attaccandone i proprietari. Gli schiavi locali non si sollevarono in aiuto a Brown. Egli uccise cinque civili e prese degli ostaggi. Rub\u00f2 anche una spada che Federico il Grande aveva regalato a George Washington. \nVenne catturato da una forza dei marines, ironicamente sotto il comando del tenente colonnello Robert E. Lee. Venne processato per tradimento del Commonwealth della Virginia e giustiziato il 2 dicembre 1859. Sulla via verso il patibolo, Brown consegn\u00f2 una nota a un secondino, raggelante nella sua profezia, in cui prediceva che il \"peccato\" della schiavit\u00f9 non sarebbe mai stato lavato dagli Stati Uniti senza spargimento di sangue.\nL'incursione su Harper's Ferry riemp\u00ec di orrore i sudisti, che videro Brown come un folle criminale, e divennero sempre pi\u00f9 sospettosi degli abolizionisti del nord, che celebrarono Brown come un eroe e un martire.\nLe elezioni del 1860.\nLa convenzione nazionale democratica per le elezioni del 1860 si tenne a Charleston (Carolina del Sud), anche se solitamente si teneva al nord. Quando la convenzione avall\u00f2 la dottrina della sovranit\u00e0 popolare, 50 delegati del sud se ne andarono. L'Incapacit\u00e0 di giungere ad una decisione su chi dovesse essere nominato port\u00f2 ad un secondo raduno a Baltimora (Maryland). Qui, 110 delegati del sud, guidati dai cosiddetti \"mangiafuoco\" abbandonarono la convenzione quando questa decise di non adottare una piattaforma che sosteneva l'estensione della schiavit\u00f9 nei nuovi territori. I democratici restanti nominarono alla presidenza Stephen A. Douglas. I Democratici del Sud tennero una convenzione a Richmond (Virginia) e nominarono John C. Breckinridge. Entrambi pretesero di essere la vera voce del Partito Democratico.\nGli ex \"Know Nothing\" e alcuni \"Whig\" formarono il Partito dell'Unione Costituzionale, che present\u00f2 una piattaforma basata sul solo appoggio alla costituzione e alle leggi della terra.\nAbraham Lincoln vinse il sostegno della convenzione nazionale repubblicana, dopo che divenne chiaro che William H. Seward si era alienato alcune frange del partito. Inoltre, Lincoln era diventato famoso per i suoi dibattiti con Douglas ed era ben noto per la sua eloquenza e la sua posizione moderata sullo schiavismo.\nLincoln ottenne la maggioranza dei voti nel collegio elettorale, ma solo due quinti del voto popolare. Il voto democratico si suddivise su tre candidati e Lincoln venne eletto come sedicesimo presidente degli Stati Uniti.\nSecessione.\nL'elezione di Lincoln port\u00f2 quasi immediatamente alla secessione della Carolina del Sud, il 20 dicembre 1860. Quando Lincoln entr\u00f2 in carica, sei altri stati secessero dall'Unione: Mississippi, (9 gennaio 1861), Florida (10 gennaio), Alabama (11 gennaio), Georgia, (19 gennaio), Louisiana (26 gennaio) e Texas (1\u00ba febbraio).\nUomini dal nord e dal sud si incontrarono in Virginia per cercare di tenere assieme l'Unione, ma le proposte per emendare la costituzione non ebbero successo. Nel febbraio 1861, i sette stati si incontrarono a Montgomery (Alabama) e formarono una nuova nazione: gli Stati Confederati d'America. Il primo Congresso Confederato si tenne il 4 febbraio 1861 e adott\u00f2 una costituzione provvisoria. L'8 febbraio 1861, Jefferson Davis venne nominato presidente degli Stati Confederati d'America."}
{"id": "644437", "revid": "62748", "url": "https://it.wikipedia.org/wiki?curid=644437", "title": "STV (Italia)", "text": "STV \u00e8 una televisione locale italiana.\nStoria.\nNasce a Rapallo nel 1989 per iniziativa dei fratelli Pierluigi e Davide Ricc\u00f2, sulla scia delle emittenti succedutesi dopo la liberalizzazione delle frequenze decisa dalla Corte Costituzionale, quali Tele Rapallo, Teleliguria e Tele Golfo.\nLa prima fase vide la messa in onda dei programmi da improvvisati studi ubicati in via Laggiaro, con la collaborazione di un amico dei proprietari, in possesso delle competenze tecniche. La successiva fase, pi\u00f9 organizzata, arriv\u00f2 intorno al 1991, con il trasferimento degli studi nell'ex edificio dell'asilo della frazione di Santa Maria del Campo da cui prese forma un palinsesto pi\u00f9 organico, la possibilit\u00e0 di usufruire di uno studio adatto anche alle dirette. Dopo un ulteriore spostamento degli studi nei locali pi\u00f9 centrali di via Ferretto la struttura produttiva ed artistica ha visto un'ulteriore stabilizzazione."}
{"id": "644442", "revid": "433605", "url": "https://it.wikipedia.org/wiki?curid=644442", "title": "Aminatou Haidar", "text": "\u00c8 residente a Laayoune nel Sahara Occidentale. Ha due figli (Muhammad and Hayat) ed \u00e8 divorziata. \u00c8 laureata in letteratura moderna.\nImprigionamento.\n\u00c8 stata incarcerata nella \"Prigione nera\" di Laayoune il 17 giugno 2005, dopo essere stata arrestata in ospedale dove era ricoverata per essere curata per le lesioni inflitte dalla polizia in una dimostrazione durante l'Intifada non violenta per l'indipendenza. Fu torturata durante l'interrogatorio. Amnesty International ha espresso una forte preoccupazione sulla situazione dei prigionieri sahr\u0101w\u012b in Marocco e nei territori occupati del Sahara Occidentale, e specificamente ha mostrato interesse per Aminatou Haidar, evidenziando il timore per i suoi diritti per un equo processo e adottandola come prigioniera di coscienza.\nDetenzione e sentenza, 2005.\nIl 14 dicembre 2005, Aminatou Haidar fu condannata a 7 mesi di prigione da una corte marocchina a Laayoune. Amnesty, che ha inviato un osservatore ad assistere al processo, con forti critiche immediate e confermando che Aminatou Haidar e gli altri processati godevano dello \"status\" di prigioniero di coscienza.\nFu avviata una campagna internazionale per la scarcerazione di Aminatou Haidar a pi\u00f9 livelli compreso il Parlamento Europeo.\nIl Parlamento Europeo ha inoltre richiesto la sua scarcerazione immediato nell'ottobre 2005.\nIn seguito a questa azione \u00e8 stata candidata al Premio Sakharov.\nRilascio dalla prigione, 2006.\nIl 17 gennaio 2006, Aminatou Haidar \u00e8 stata scarcerata dopo sette mesi di prigione alla fine della condanna. Il ruolo simbolico che ha assunto Aminatou Haidar ha spinto molti sahr\u0101w\u012b a dimostrazioni in seguito alla liberazione. Appena liberata ha dichiarato: \u00abla gioia \u00e8 incompleta senza la scarcerazione di tutti i prigionieri politici sahr\u0101w\u012b, e senza la liberazione di tutti i territori della patria ora sotto occupazione degli oppressori\u00bb.\nLa forte esposizione mediatica e il supporto dato da associazioni e singoli politici dei paesi occidentali ha permesso l'espatrio ad Aminatou Haidar che sta svolgendo il ruolo di ambasciatore itinerante della Repubblica Democratica Araba dei Sahrawi con contatti ufficiali con i governi e le associazioni.\nHa ricevuto in Spagna il Premio Juan Mar\u00eda Bandr\u00e9s 2006 per la difesa del diritto d'asilo e la solidariet\u00e0 con i profughi, conferitole dalla Commissione spagnola di aiuto ai rifugiati (CEAR) e in Italia il Premio Marenostrum 2006 per la sezione Solidariet\u00e0. \u00c8 cittadina onoraria di Napoli, di Sesto Fiorentino e di Suvereto.\nLe autorit\u00e0 marocchine nell'agosto 2006 hanno negato il passaporto ed il diritto all'espatrio ai figli di Aminatou Haidar, Hayat e Mohamed Kassimi, come forma di pressione per la sua attivit\u00e0 di ambasciatrice itinerante.\nIl 15 novembre 2006 \u00e8 rientrata a Laayoune, dove ha compiuto il primo atto di disobbedienza civile. Le autorit\u00e0 aeroportuali hanno invitato a scendere i cittadini marocchini pregando di rimanere a bordo gli stranieri. Aminatou Haidar \u00e8 rimasta da sola a bordo dichiarando di essere \u00ab...cittadina sahr\u0101w\u012b costretta al possesso temporaneo di passaporto marocchino\u00bb. In concomitanza con l'evento osservatori stranieri sono stati \"fermati\" dalla polizia, come il magistrato italiano Nicola Quatrano, in missione per verificare l'evoluzione del conflitto, rilasciato solo dopo l'atterraggio della Haidar."}
{"id": "644443", "revid": "3368", "url": "https://it.wikipedia.org/wiki?curid=644443", "title": "Saggio Marginale di Sostituzione", "text": ""}
{"id": "644444", "revid": "466539", "url": "https://it.wikipedia.org/wiki?curid=644444", "title": "Legge di Godwin", "text": "La legge di Godwin \u00e8 un adagio di Internet che afferma \"A mano a mano che una discussione online si allunga, la probabilit\u00e0 di un paragone riguardante i nazisti o Hitler tende ad 1\", ovvero, se una discussione online (a prescindere dall'argomento o dallo scopo) va avanti abbastanza, prima o poi qualcuno paragoner\u00e0 qualcuno o qualcosa a Hitler.\nStoria.\nDescritta dall'avvocato e autore statunitense Mike Godwin nel 1990, inizialmente la legge di Godwin si riferiva alle sole discussioni dei newsgroup Usenet. Successivamente, venne considerata applicabile ad ogni thread di discussione online, come forum, chatroom e thread di commento, cos\u00ec come discorsi, articoli ed altri tipi di retorica dove si verifica una \"reductio ad Hitlerum\".\nGodwin ha dichiarato che ha descritto la legge di Godwin nel 1990 come un esperimento di memetica. \"Sebbene deliberatamente incorniciata come se fosse una legge naturale o matematica, il suo scopo \u00e8 sempre stato retorico e pedagogico: \"Volevo che la gente che paragonava qualcuno a Hitler con disinvoltura, pensasse di pi\u00f9 all'Olocausto\", ha scritto Godwin.\nNel 2012 \"Godwin's law\" \u00e8 diventata una voce della terza edizione dell\"'Oxford English Dictionary\". Nel dicembre del 2015, Godwin ha commentato il paragone con nazisti e fascisti fatto in diversi articoli sul candidato presidenziale repubblicano Donald Trump, affermando che \"Se ci rifletti un po' su, per mostrare un po' di consapevolezza storica, vai avanti nei tuoi riferimenti a Hitler quando parli di Trump. O di qualsiasi altro politico.\"\nCorollari e uso.\nCi sono diversi corollari della legge di Godwin, alcuni considerati pi\u00f9 canonici (essendo stati adottati da Godwin stesso) di altri. Per esempio, c'\u00e8 una tradizione in molti newsgroup ed altri forum di discussioni su Internet, ovvero, dopo che viene fatto un paragone, il thread \u00e8 finito e chiunque abbia citato Hitler ha automaticamente perso nonostante il dibattito fosse ancora in corso. Spesso, questo principio \u00e8 a sua volta indicato come la legge di Godwin.\nLa stessa legge di Godwin tuttavia pu\u00f2 essere utilizzata come un diversivo, una censura, o come l'indicazione di una fallacia in una discussione con un avversario, come un'iperbole quando i confronti effettuati con l'argomento sono in realt\u00e0 appropriati. Critiche analoghe alla \"legge\" (o \"almeno la versione distorta che pretende di vietare tutti i confronti con i crimini nazisti\") sono state fatte dall'avvocato, giornalista e scrittore statunitense Glenn Greenwald."}
{"id": "644448", "revid": "339392", "url": "https://it.wikipedia.org/wiki?curid=644448", "title": "Storia degli Stati Uniti (1784-1861)", "text": ""}
{"id": "644453", "revid": "219110", "url": "https://it.wikipedia.org/wiki?curid=644453", "title": "Metropolitana di Kiev", "text": "La metropolitana di Kiev (nome ufficiale in ucraino: \u041a\u0438\u0301\u0457\u0432\u0441\u044c\u043a\u0438\u0439 \u043c\u0435\u0442\u0440\u043e\u043f\u043e\u043b\u0456\u0442\u0435\u0301\u043d - \"Ky\u00efvs'kyj Metropoliten\", in russo: \u043c\u0435\u0442\u0440\u043e\u043f\u043e\u043b\u0438\u0442\u0435\u043d, \u041a\u0438\u0435\u0432\u0441\u043a\u043e\u0435 \u043c\u0435\u0442\u0440\u043e) \u00e8 il principale mezzo di trasporto pubblico nella capitale dell'Ucraina. \u00c8 stata la prima rete metropolitana in Ucraina e la terza nella ex-URSS dopo Mosca e Leningrado, oggi San Pietroburgo. La rete muove giornalmente circa 1,5 milioni di passeggeri (12/2011), corrispondenti al 42,5% degli utenti di mezzi pubblici della citt\u00e0. Nel 2010 il numero totale di viaggiatori super\u00f2 i 504 milioni. La stazione pi\u00f9 profonda al mondo, Arsenal'na, si trova a 105,5 metri e fa parte di questa rete metropolitana.\nLa metropolitana \u00e8 propriet\u00e0 di una societ\u00e0 comunale, fondata nel 1990 con il nome di \"Ky\u00efvs'kyj Metropoliten\" . La compagnia ha qualche decina di migliaia di dipendenti. Su tutte le stazioni c'\u00e8 la copertura dei seguenti operatori mobili: MTS, Kyivstar, life:) e BeeLine.\nStoria.\nLa storia del sistema di trasporto rapido di Kiev ha origine dal 1916, quando gli uomini d'affari delle corporazioni russo-americane tentarono di raccogliere fondi per sponsorizzare la costruzione di una metropolitana a Kiev, che era gi\u00e0 stata la citt\u00e0 pioniera dei sistemi di trasporto rapido della Russia imperiale, in quanto era gi\u00e0 stato aperto proprio a Kiev il primo sistema tranviario russo. Dopo la caduta del governo zarista, l'atamano Skoropads'ij divenne molto interessato alla costruzione della rete, ma dopo il crollo dell'etmanato nell'autunno del 1918, l'Ucraina si trov\u00f2 nel caos della guerra civile e il progetto fu accantonato.\nA seguito della vittoria bolscevica nella guerra civile russa, Kiev pass\u00f2 allo status di citt\u00e0 provinciale e non furono approvate proposte su larga scala per il miglioramento della citt\u00e0. Due decenni dopo, la situazione cambi\u00f2 quando, nel 1934, la capitale della RSS Ucraina fu spostata da Charkiv a Kiev. Nel 1936 il Presidio del Soviet Municipale di Kiev analizz\u00f2 il primo rapporto per l'Istituto Moscovita di Ingegneria dei Trasporti, che proponeva la costruzione di un sistema metropolitano per la nuova capitale. Furono allocati fondi per lo sviluppo del piano, che fu per\u00f2 abbandonato quando, nel 1938, i preparativi per la seconda guerra mondiale divennero prioritari.\nA seguito della terribile distruzione inferta alla citt\u00e0 durante la guerra, fu attuata una grande opera di ricostruzione per la terza citt\u00e0 maggiore dell'URSS. A quell'epoca, la metropolitana era ancora in progetto e la costruzione inizi\u00f2 nell'agosto 1949. Undici anni dopo, aprirono i primi 5,2 km della rete da Vokzal'na a Dnipro.\nLe cinque stazioni formavano la parte centrale dell'attuale Linea Svjato\u0161yns'ko-Brovars'ka, che percorre la citt\u00e0 da ovest a est. La linea attravers\u00f2 il fiume Dnepr nel 1965 tramite un ponte appositamente costruito, e si diresse ad est verso le aree residenziali costruite sulla riva sinistra del fiume, con estensioni successive nel 1968 e 1971. Allo stesso tempo, si allung\u00f2 verso le aree residenziali occidentali di Kiev, verso Svjato\u0161yn e Bily\u010di in tre momenti, nel 1963, 1971 e 2003.\nLa costruzione della seconda linea ebbe inizio all'inizio degli anni settanta, e le prime tre stazioni furono aperte nel 1976. Quella che divenne poi la Linea Obolons'ko-Teremkivs'ka continu\u00f2 ad estendersi: in due tranche, nel 1980 e nel 1982, raggiunse Obolon', e poi il maggiore quartiere residenziale, a nord di Kiev. Allo stesso tempo, continu\u00f2 la costruzione verso sud-ovest, con nuove stazioni aggiunte nel 1981 e 1984.\nLa costruzione della terza linea, la linea Syrec'ko-Pe\u010ders'ka, inizi\u00f2 nel 1981, e le prime tre stazioni aprirono nel 1989 nel centro di Kiev. Seguendo un asse nordest-sudovest, nel 1991 la linea prosegu\u00ec fino alla riva sinistra del Dnepr e nel 1992 attravers\u00f2 il fiume e continu\u00f2 nelle aree residenziali di Poznjaky e Charkivs'kyj, raggiunte nel 1994. Verso la fine degli anni novanta, inizi\u00f2 la costruzione per l'espansione verso il vecchio quartiere Syrec, con stazioni che aprirono nel 1996, 2000 e 2004. Inoltre, alcune delle stazioni intermedie furono deliberatamente lasciate incomplete e furono completate in seguito: Pe\u010ders'ka (aperta nel 1997) e Vyrlycia (nel 2006).\nLinee.\nNelle ore di punta le stazioni pi\u00f9 affollate della rete sono dotate di personale aggiuntivo, con la funzione di \"spingere\" i passeggeri all'interno della carrozza: per distinguerli dagli utenti della metropolitana, i funzionari sono forniti di una casacca arancione e un cappellino nero.\nCaratteristiche.\nLa rete metropolitana segue il classico modello sovietico a tre linee disposte a forma di triangolo, con sei rami che si intersecano presso il centro cittadino, dove le stazioni sono costruite molto in profondit\u00e0 con funzioni anche di rifugio antiatomico e antiaereo.\nI tunnel sono doppi, uno per ogni senso di marcia dei convogli e molte stazioni sono abbellite da statue e monumenti. Nelle stazioni sono sempre presenti dei sorveglianti.\nAttualmente, la rete conta 50 stazioni, delle quali circa la met\u00e0 sono ad elevata profondit\u00e0, mentre il resto \u00e8 appena sotto la superficie. Quelle in profondit\u00e0, comprendono 20 stazioni, di cui 15 sono state costruite col modello a piloni, 3 sono a colonne e 2 con le colonne adiacenti al muro. Delle 21 stazioni sotto la superficie, 12 sono a tre arcate sostenute da pilastri, due sono composte da due arcate con banchine ai lati della stazione, 6 sono del modello a singola volta e una \u00e8 costruita asimmetricamente con tre arcate a doppio livello. Inoltre, sei stazioni sono in superficie: 4 a livello del suolo e due in sopraelevata. Gran parte delle stazioni ha grandi ingressi, alcuni in superficie, mentre altri sotterranei intercollegati tramite sottopassaggi. Recentemente, l'accesso per i disabili \u00e8 divenuto un problema molto trattato, e tutte le nuove stazioni sono state costruite con le necessarie infrastrutture.\nEffettuano il servizio 664 carrozze che formano 131 treni, che viaggiano sui 65,18 km della rete che trasporta circa 1,38 milioni di passeggeri ogni giorno dalle 6:00 alle 24:00, orario di apertura della metropolitana. Tutti i treni sono ricoverati nottetempo in tre depositi.\nOgni anno in media vengono costruite 2 nuove stazioni.\nAttualmente i lavori interessano il prolungamento della linea verde con previsione di entrata in funzione di 2 nuove stazione entro il 2021\nPrezzi dei biglietti.\nPrima del 4 novembre 2008, il prezzo era di 0,5 grivnie, ma da quella data il prezzo \u00e8 stato quadruplicato, per arrivare a 8 grivnie (circa \u20ac 0,27 - marzo 2020); Il prezzo della corsa \u00e8 lo stesso a prescindere dalla destinazione, ed \u00e8 possibile utilizzarlo per raggiungere qualunque stazione senza uscire dalla metropolitana. Per i tornelli, vengono utilizzati gettoni in plastica; i gettoni possono essere acquistati presso le biglietterie delle stazioni o alle macchinette automatiche, che cambiano banconote da 5 e 10 grivnie in gettoni.\nDal 2020 il sistema dei gettoni \u00e8 stato definitivamente sostituito da scontrini e carte magnetiche.\nL'abbonamento mensile alla metropolitana \u00e8 in formato magnetico, e vi sono tornelli appositi per la lettura delle schede degli abbonamenti; questa tecnologia non \u00e8 stata ancora tuttavia perfezionata, e possono essere necessari diversi passaggi della tessera sul lettore prima di poter essere letta; questo sistema, tuttavia, sostituir\u00e0 completamente i gettoni nel futuro. Gli abbonamenti pi\u00f9 vecchi, come quelli di coloro che godono dei benefici statali per il trasporto gratuito (ad esempio i pensionati), passano oltre i tornelli semplicemente mostrando la propria tessera senza obliterare.\n\u00c8 in fase di sviluppo un nuovo sistema con tessere e lettori con tecnologia RFID (Radio Frequency IDentification), identificazione a radio frequenza. Vi sono anche proposte per stimare il prezzo dei biglietti a seconda della distanza percorsa o del tempo trascorso in metropolitana. A questo scopo, sono gi\u00e0 stati installati nuovi tornelli presso le uscite delle stazioni. Contemporaneamente, \u00e8 possibile acquistare biglietti che consentono un numero illimitato di viaggi in due settimane, un mese, un anno o pagate a seconda dei viaggi effettuati, con lo stesso prezzo dei gettoni.\nIn origine, il costo del viaggio era di 0,5 rubli sovietici (50 copechi), ma nel 1961, come nel resto dell'URSS, per i successivi 30 anni, il prezzo fu fissato a 5 copechi. Dal 1991, quando l'Ucraina ha sofferto gli effetti della superinflazione, il prezzo \u00e8 gradualmente cresciuto dal 1996 fino a 30.000 karbovanec', cio\u00e8 circa 500.000 volte il prezzo iniziale. Dopo il cambio di denominazione del 1996, 30.000 karbovanec' divennero 0,3 grivnie (30 copechi), e da allora, il prezzo \u00e8 cresciuto pi\u00f9 volte: nel 2000, quando \u00e8 stato portato a 50 copechi (0,5 grivnie); nel 2008, quando ha raggiunto le 2 grivnie; nel 2012, quando ha raggiunto le 4 grivnie; nel 2017, portato a 5 grivnie; e nel 2018, quando \u00e8 stato portato a 8 grivnie. Formalmente, il prezzo \u00e8 stabilito dall'Amministrazione Comunale di Kiev, soggetta ad approvazione del governo nazionale."}
{"id": "644457", "revid": "1165513", "url": "https://it.wikipedia.org/wiki?curid=644457", "title": "Dr. Feelgood", "text": ""}
{"id": "644459", "revid": "174925", "url": "https://it.wikipedia.org/wiki?curid=644459", "title": "Storia antica del Giappone", "text": ""}
{"id": "644460", "revid": "729019", "url": "https://it.wikipedia.org/wiki?curid=644460", "title": "Douglas DC-3", "text": "Il Douglas DC-3 era un aereo di linea, bimotore ad ala bassa, sviluppato dall'azienda statunitense Douglas Aircraft Company negli anni trenta e prodotto fino agli anni quaranta.\nDestinato al traffico commerciale su rotte a breve e medio raggio incontr\u00f2 il favore delle compagnie aeree e conobbe un considerevole successo commerciale; la Douglas vendette anche i diritti di produzione su licenza sia in Unione Sovietica, dove fu costruito come Lisunov Li-2, che in Giappone, dove Nakajima Hik\u014dki e Showa lo realizzarono con il nome di LD2.\nA seguito dell'entrata degli Stati Uniti nella seconda guerra mondiale ne venne derivata una versione da trasporto militare, il C-47 Dakota/Skytrain, che fu utilizzata in tutti i teatri fino alla conclusione del conflitto.\nBench\u00e9 la produzione del DC-3 sia ormai terminata da tempo, sono ancora numerosi gli esemplari in condizioni di volo ed utilizzati in varie parti del mondo, tra cui alcune conversioni equipaggiate con motori turboelica.\nStoria del progetto.\nLa nascita del Douglas DC-3 \u00e8 inserita nella storia della battaglia commerciale che si stava realizzando nel corso della prima met\u00e0 degli anni trenta fra le compagnie aeree statunitensi per accaparrarsi il traffico di passeggeri in rapido sviluppo; in quel periodo la United Air Lines aveva investito di dollari per acquistare non meno di 60 esemplari di Boeing 247 mentre i vertici della TWA avevano puntato sull'amicizia con Donald Douglas per giungere alla realizzazione del Douglas DC-2.\nIn questo contesto l'American Airlines, recentemente acquisita da Errett Lobban Cord, si trov\u00f2 nell'infelice condizione di chiudere il bilancio del 1934 con una perdita di oltre un milione di dollari: concentratasi sul traffico notturno e puntando su sistemazioni costituite da comode cuccette, l'azienda utilizzava prevalentemente biplani Curtiss Condor, lenti e dalle linee ormai superate, che spesso viaggiavano vuoti. La soluzione al problema dell'American Airlines non poteva risiedere n\u00e9 nel Boeing 247 (la Boeing stessa era coinvolta nella United Airlines, con la quale compartecipava nella compagnia aerea Boeing Air Transport ed aveva gi\u00e0 rifiutato di vendere il \"247\" alla TWA) n\u00e9 nel DC-2, troppo piccolo per poter ospitare un numero di cuccette sufficiente a rendere economicamente redditizie le rotte di volo.\nContando sulla promessa di una nuova versione del motore Wright R-1820, pi\u00f9 potente del 20% rispetto alla versione impiegata sul DC-2, i tecnici dell'American Airlines calcolarono che modifiche alla fusoliera del DC-2 avrebbero consentito di utilizzarne l'85% delle componenti e di alloggiarvi 21 sedili per passeggeri. I primi contatti con la Douglas non giunsero a conclusioni contrattuali, anche perch\u00e9 lo stesso Donald Douglas nutriva dubbi sulla capacit\u00e0 finanziaria dell'American Airlines di sostenere l'impegno per il nuovo velivolo, oltre che sulla possibilit\u00e0 che il mercato potesse apprezzarlo ed acquistarlo. Solamente nell'autunno del 1934 una lunga telefonata tra Cyrus Rowlett \"C. R.\" Smith (amministratore delegato dell'American) e Donald Douglas, port\u00f2 a sbloccare la situazione: con un semplice accordo verbale Douglas si impegn\u00f2 nella realizzazione del nuovo modello del quale l'American avrebbe acquisito venti esemplari ad un prezzo di dollari ciascuno.\nIl team di progettazione della Douglas, secondo alcuni guidato dall'ingegner Arthur Emmons Raymond (ma altri indicano Fred Stineman o John Northrop), valut\u00f2 la necessit\u00e0 di una profonda revisione del progetto del DC-2 con interventi alla fusoliera, alle ali, all'impennaggio nonch\u00e9 al carrello d'atterraggio il tutto in relazione, anche, al maggior peso che l'aereo avrebbe avuto in condizioni operative. Con questi interventi il nuovo velivolo avrebbe potuto trasportare il 50% di passeggeri pi\u00f9 del DC-2 con un incremento del costo operativo pari a solo il 3%, condizione che avrebbe permesso di applicare un costo del biglietto aereo sufficientemente basso da consentire la crescita considerevole della domanda.\nAlla fine il progetto, fino ad allora denominato Douglas Sleeper Transport (DST) per via della configurazione destinata ai voli notturni, risult\u00f2 pressoch\u00e9 completamente nuovo e la compatibilit\u00e0 con le componenti del DC-2 si ridusse a meno del 10%. La costruzione del prototipo fu avviata nel mese di dicembre del 1934 e all'inizio di luglio del 1935 fu finalmente sottoscritto un contratto ufficiale che impegnava l'American Airlines all'acquisto di dieci DST al prezzo di dollari l'uno. Cinque mesi dopo il primo DST stacc\u00f2 le ruote da terra: era il 17 dicembre del 1935, esattamente trentadue anni dopo il primo volo del Wright Flyer. Diversamente da quello dei fratelli Wright questo primo volo non attir\u00f2 particolare attenzione, ma in seguito si rivel\u00f2 un punto di svolta nella storia dell'aviazione per come la nascita del \"Douglas Commercial 3\" avrebbe influenzato l'aviazione commerciale e militare negli anni successivi operando per compagnie aeree o forze armate di un consistente numero di paesi e di ogni dimensione, utilizzato come aereo da trasporto di linea o come cargo, per il lancio di paracadutisti nei diversi teatri della seconda guerra mondiale, fino ad arrivare all'uso come cannoniera volante durante la guerra del Vietnam.\nIl prototipo dello \"Sleeper Transport\" fu presentato al pubblico all'inizio di gennaio del 1936 durante il \"National Pacific Aircraft and Boat Show\" di Los Angeles e, risolti alcuni problemi ai motori originali, in maggio ottenne la certificazione da parte delle autorit\u00e0 statunitensi: oltre alla versione con le cuccette per i voli notturni, fu registrata quella predisposta con i consueti sedili, con il nome di \"DC-3\".\nCon lo scoppio della seconda guerra mondiale in Europa il sistema del trasporto aereo mondiale sub\u00ec una considerevole contrazione e l'attacco di Pearl Harbor agli inizi di dicembre del 1941 diede il colpo di grazia; la carriera operativa del DC-3 sub\u00ec un drastico mutamento. Fino ad allora ne erano stati consegnati a compagnie civili 430 esemplari realizzati in due versioni \"DST\" e tre versioni \"DC-3\"; altri 150 esemplari circa, gi\u00e0 completati o in fase di costruzione, furono presi in carico direttamente dalle forze armate. In seguito, nel corso della guerra, la produzione del DC-3 rispose esclusivamente a commesse militari; la designazione prevalente fu C-47 Skytrain tuttavia le combinazioni di sigle furono numerose sia in base al tipo di velivolo sia in relazione alla forza armata utilizzatrice; molto diffusa risult\u00f2 la denominazione \"Dakota\", nome ufficialmente assegnato ai soli esemplari presi in carico dalla britannica Royal Air Force.\nLa produzione commerciale riprese dopo la guerra con un lotto di 28 esemplari di una quarta versione \"DC-3\", tuttavia il DC-3 era un velivolo ormai obsoleto per operare lungo le principali rotte commerciali, surclassato dai nuovi quadrimotori Stratocruiser, DC-6 e Constellation e gli sforzi per ammodernarlo non si trasformarono in nuove varianti produttive.\nSviluppi correlati.\nOltre ai singoli velivoli, la Douglas vendette all'estero anche la licenza di costruzione del DC-3: gli acquirenti furono l'olandese Fokker (che per\u00f2 si limit\u00f2 ad assemblare o riparare velivoli costruiti dalla casa madre), la giapponese Mitsui and Company Ltd. (sussidiaria statunitense della Mitsui Bussan) e il governo dell'Unione Sovietica. Sia la Mitsui and Company che l'Unione Sovietica, questa tramite la societ\u00e0 Amtorg Trading Corporation, avevano acquistato ciascuno ventidue DC-3 di cui due ciascuno consegnati non assemblati per l'avvio delle linee di montaggio.\nIn giappone la produzione fu assegnata alla Showa Hik\u014dki Kogyo K K che ne realizz\u00f2 414 esemplari mentre altri 71 velivoli furono costruiti da parte della Nakajima Hik\u014dki K K. Gli aerei furono impiegati dal Dai-Nippon Teikoku Kaigun K\u014dk\u016b Hombu, il servizio aeronautico della Marina imperiale giapponese che ne fece l'aereo da trasporto standard per i propri reparti nel corso della seconda guerra mondiale con la denominazione L2D; questi aerei furono identificati con il nome in codice \"Tabby\".\nL'Unione Sovietica dal canto suo organizz\u00f2 la produzione in serie inviando presso gli stabililmenti Douglas di Santa Monica Boris Pavlovi\u010d Lisunov che studi\u00f2 l'organizzazione industriale della produzione per un periodo di due anni prima di rientrare in patria dove fu incaricato di sovrintendere alla realizzazione del velivolo presso il GAZ-84. L'aereo, inizialmente denominato PS-84 (dal numero dell'impianto produttivo), cambi\u00f2 nome nel 1942 a seguito della ridefinizione del sistema di designazione da parte delle autorit\u00e0 sovietiche e divenne Lisunov Li-2; costruito in un considerevole numero di esemplari, fu impiegato dall'Aeroflot come aereo di linea e trov\u00f2 largo impiego nella Voyenno-Vozdushnye Sily (V-VS, l'aeronautica militare sovietica) ed in diverse altre forze aeree appartenenti a paesi filosovietici a partire dal 1939.\nTecnica.\nCellula.\nIl Douglas DC-3, come gi\u00e0 il suo diretto predecessore, era un monoplano bimotore dalla struttura interamente metallica, caratterizzato dalla configurazione ad ala bassa. Rispetto a quella del DC-2 la fusoliera era leggermente pi\u00f9 lunga () e pi\u00f9 larga (); aveva inoltre sezione ovale e poteva ospitare fino a ventotto passeggeri (in due file di doppi sedili). La sezione di coda era leggermente rastremata fino a dare vita all'impennaggio di tipo classico, con il piano orizzontale disposto sulla mezzeria della fusoliera, al di sotto del piano verticale; questo era raccordato alla fusoliera mediante una piccola pinna che conferiva all'aereo una linea pi\u00f9 morbida e maggiore stabilit\u00e0 nelle manovre di avvicinamento. Come nel DC-2 la cabina di pilotaggio era completamente chiusa, con ampia vetratura frontale; al di sotto della cabina erano state eliminate le luci di atterraggio, spostate nel bordo d'entrata delle semiali.\nL'ala aveva dimensioni maggiori ma manteneva invariate le caratteristiche di quella del DC-2: era disposta in posizione avanzata rispetto al centro della fusoliera ed ogni semiala era suddivisa in due sezioni. La sezione interna, di lunghezza minore, era dritta ed alloggiava le gondole dei motori mentre la sezione esterna si contraddistingueva per il disegno rastremato del bordo d'entrata in direzione dell'estremit\u00e0 e per l'andamento rettilineo del bordo d'uscita. La sezione esterna formava anche un apprezzabile angolo diedro positivo con la sezione interna.\nIl carrello d'atterraggio era di tipo triciclo posteriore: i due elementi principali, monoruota, erano costituiti da due elementi tubolari che si ritraevano, con movimento rettilineo contrario al senso di marcia, all'interno delle gondole dei motori lasciando sporgere solo parzialmente le ruote. Al posteriore era presente un ruotino d'appoggio, sterzante e non retraibile.\nMotore.\nIndipendentemente dalla configurazione interna della cabina passeggeri, il Douglas DST/DC-3 nelle varianti anteguerra fu equipaggiato con motori Wright R-1820 \"Cyclone\" oppure Pratt &amp; Whitney R-1830 \"Twin Wasp\"; in entrambi i casi si trattava di motori radiali raffreddati ad aria. Il Wright \"Cyclone\" era un'unit\u00e0 a nove cilindri; fu impiegata sia nella versione SGR-1820, da che nella R-1820 da . Il Pratt &amp; Whitney \"Twin Wasp\" era invece un 14 cilindri a doppia stella; anche in questo caso furono utilizzate versioni sia da che da .\nPasseggeri.\nLa configurazione interna della cabina passeggeri fu elemento discriminante per la denominazione dei velivoli costruiti dalla Douglas: quelli equipaggiati con cuccette (destinati ai voli notturni) furono registrati come \"Douglas Sleeping Transport\" (DST) mentre quelli con i classici sedili (per i voli diurni) ottennero la certificazione come \"Douglas Commercial 3\" (DC-3).\nTipicamente la configurazione DST prevedeva sette doppi sedili, con la profondit\u00e0 della seduta pari a , che potevano essere agevolmente trasformati in altrettante cuccette. Al di sopra di questi, rinchiuse nella parete quando non utilizzate, potevano essere estratte altre sette cuccette larghe , in modo da poter ospitare quattordici passeggeri complessivamente.\nNella configurazione diurna si potevano installare due, tre o quattro file da sette sedili ciascuna per una capienza che variava dai quattordici ai ventotto passeggeri, a seconda delle distanze da coprire.\nImpiego operativo.\nIl primo volo di linea fu effettuato dalla American Airlines il 7 giugno del 1936, con un volo \"non-stop\" tra New York e Chicago e gi\u00e0, pochi mesi dopo, il presidente della United Airlines dovette riconoscere che i giorni dei suoi Boeing 247 erano contati, surclassati dal DC-3 nei tempi di percorrenza e destinati ad accumulare perdite finanziare alla stessa velocit\u00e0 con la quale il DC-3 macinava i profitti, dato che il suo costo d'esercizio, calcolato sulla base del rapporto \"passeggero per miglio\" era di circa un terzo inferiore rispetto a quello del DC-2. All'epoca in cui i guadagni delle compagnie aeree contavano prevalentemente sui ricavi garantiti dal governo per il trasporto della posta, il DC-3 fu il primo aereo in grado di garantire guadagni semplicememente trasportando passeggeri.\nIl 1\u00ba luglio del 1936, a tre anni esatti dal primo volo del suo DC-1, Donald Douglas ed personale tecnico e produttivo della sua azienda furono insigniti del Collier Trophy dal presidente Franklin Delano Roosevelt \"per l'eccezionale velivolo da trasporto bimotore\" il cui successo era gi\u00e0 stato riconosciuto dalle vendite conseguite e che anche all'estero stava influenzando le linee dei nuovi progetti.\nLa conferma della validit\u00e0 della scelta fatta dai vertici dell'American Airways venne dai tempi di percorrenza sulle tratte affidate al DC-3: il viaggio \"coast-to-coast\" tra l'aeroporto di Newark (nei pressi di New York) ed il Grand Central Air Terminal di Glendale (Los Angeles) nel 1934, con i biplani Condor, richiedeva 25 ore e 55 minuti (con due cambi di velivolo e diciannove scali), mentre nel 1936, con il DC-3, si svolgeva in 17 ore e 30 minuti (con tre soli scali tecnici e nessun cambio di velivolo).\nLe maggiori compagnie aeree statunitensi sottoscrissero ben presto contratti per la fornitura del DC-3 con il quale sostituire i propri velivoli, per quanto di recente produzione e acquisizione come i Boeing 247 o i Lockheed Electra, e anche all'estero l'apprezzamento per il bimotore Douglas non si fece attendere tanto che l'australiana Australian National Airways riusc\u00ec a convincere il governo del paese a rimuovere il divieto d'acquisto imposto agli aerei costruiti negli Stati Uniti e ad importare i primi quattro DC-3 nel corso del 1937.\nNei primi due anni dall'entrata in servizio del DC-3 il traffico commerciale statunitense era pi\u00f9 che raddoppiato e prima della fine del 1938 il 95% era appannaggio del DC-3; nel 1939 il 90% dei voli commerciali di tutto il mondo era effettuato con il bimotore della Douglas.\nA quell'epoca per\u00f2 venti di guerra cominciarono a spirare nei cieli dell'Europa: gi\u00e0 nel 1938, con l'occupazione tedesca della Cecoslovacchia la Luftwaffe si appropri\u00f2 dei DC-3 della \u010ceskoslovenska Letecka Spolecnost mentre alla fine di agosto del 1939 il traffico aereo europeo si ridusse drasticamente e solo i paesi neutrali come Svezia e Svizzera tentarono di destreggiarsi, compressi tra le nazioni in guerra; in particolare la Swissair mantenne in servizio due DC-3 per le operazioni della Croce Rossa, mentre il resto della flotta fu messo negli hangar in attesa di tempi migliori. Nel maggio del 1940, in seguito all'invasione tedesca dei Paesi Bassi alcuni DC-3 della KLM rimasero distrutti al suolo mentre altri furono, ancora una volta, acquisiti dalla Luftwaffe che li trasfer\u00ec successivamente alla compagnia di bandiera tedesca Deutsche Luft Hansa.\nAlla fine della guerra molti DC-3 ripresero il loro servizio di linea, affiancati da un gran numero di velivoli C-47 e C-53 dismessi dalle forze armate; le necessit\u00e0 delle compagnie aeree erano talmente pressanti che spesso gli aerei provenienti dalle aviazioni militari furono messi in servizio senza modifiche, mantenendo perci\u00f2 le configurazioni interne d'origine, compresi i sedili pieghevoli disposti lungo le pareti della fusoliera. Ben presto, in ogni caso, anche questi velivoli furono adeguati all'impiego civile che, tuttavia, dopo un breve periodo di tempo riguard\u00f2 prevalentemente rotte di breve o medio raggio e per lo pi\u00f9 con compagnie secondarie mentre le compagnie principali si rivolsero verso velivoli pi\u00f9 capienti e di concezione pi\u00f9 moderna. La vita del DC-3 era in ogni caso ancora lontana dal proprio completamento: secondo i dati forniti dall'Organizzazione internazionale dell'aviazione civile (ICAO) alla fine del 1971 il DC-3 era ancora l'aereo pi\u00f9 diffuso tra le compagnie aeree che ne avevano in servizio esemplari, seguito a notevole distanza dal Boeing 727 del quale risultavano operativi 831 velivoli.\nEsemplari attualmente esistenti.\nDato l'elevato numero di esemplari prodotto, la presenza di esemplari di DC-3 nei musei di tutto il mondo non \u00e8 una rarit\u00e0.\nIn Italia \u00e8 esposto un esemplare di DC-3 presso il Parco e Museo del Volo di Volandia vicino all'aeroporto di Milano-Malpensa (Varese). L'esemplare in questione \u00e8 l'unico funzionante fruibile dal pubblico in Italia.\nNel Museo dell'aviazione di Rimini ne \u00e8 presente un esemplare, restaurato, appartenuto a Clark Gable. Questo esemplare, originariamente immatricolato N242AG, ha volato per l'ultima volta in Italia nel 1986 con la matricola I-COFR. Dai libretti di volo risulta che su questo aereo abbiano volato molte celebrit\u00e0 come ad esempio Marilyn Monroe, John Fitzgerald Kennedy e suo fratello Bob, Frank Sinatra e Ronald Reagan quando era ancora un attore.\nNei dintorni di Torino, presso l'Aeroporto \"Sandro Pertini\" a Caselle Torinese, si trova un DC-3 sistemato come \"gate guardian\" all'inizio della pista nelle vicinanze dell'ingresso dell'aeroporto. L'aeromobile in questione venne costruito a Long Beach nel 1944, come C-47 militare, per poi essere trasformato in DC-3 civile nel giugno 1969. Nel 1987 viene acquistato dalla SAGAT per essere posto in aeroporto come monumento. Partito in volo autonomo da Venice (Florida) il 9 giugno 1988, dopo numerosi scali tecnici per la traversata atlantica, atterr\u00f2 a Caselle il 14 giugno 1988.\nFra gli esemplari ancora esistenti \u00e8 possibile citare anche un esemplare rimodernato in servizio di ricerca presso l'Istituto Alfred Wegener per la ricerca marina e polare, il Polar 5 con codice C-GAWI, in servizio operativo fino ad almeno l'anno 2018.\nUn DC-3 della compagnia Laser A\u00e9reo, ancora in uso per voli di linea, \u00e8 precipitato in Colombia nel 2019, causando quattordici vittime."}
{"id": "644462", "revid": "339392", "url": "https://it.wikipedia.org/wiki?curid=644462", "title": "2 libbre", "text": ""}
{"id": "644464", "revid": "767487", "url": "https://it.wikipedia.org/wiki?curid=644464", "title": "La donna degli altri \u00e8 sempre pi\u00f9 bella", "text": "La donna degli altri \u00e8 sempre pi\u00f9 bella \u00e8 un film commedia ad episodi del 1963 diretto da Marino Girolami.\nTrama.\nBagnino lover.\nUna moglie cerca di ingelosire il marito infedele facendosi accompagnare dal bagnino gay.\nI promessi sposi.\nUn capomafia, che esercita ancora nel suo paese lo \"jus primae noctis\", e il fidanzato di una certa Carmelina partono dalla Sicilia verso il continente in cerca della ragazza che avrebbe disonorato entrambi.\nLa dirittura morale.\nUn imprenditore sorpreso in compagnia di una sua avvenente amica la presenta come moglie a un integerrimo commendatore dal quale spera di ottenere un importante appalto. Ma la vera moglie se ne accorge.\nLuna di miele.\nUna cartomante predice a un promesso sposo che la moglie lo tradir\u00e0 in viaggio di nozze con un attore. I sospetti si indirizzano subito verso Ugo Tognazzi, ospite dell'albergo ma alla fine sar\u00e0 tradito con il tennista Nicola Pietrangeli. Le scene di questo episodio in cui appare Ugo Tognazzi sono prese dal film \"Il mio amico Jekyll\".\nLa natura vergine.\nDue coniugi partono per una vacanza in roulotte, ma poco lontano il marito scopre un campeggio nudista per sole donne."}
{"id": "644474", "revid": "810736", "url": "https://it.wikipedia.org/wiki?curid=644474", "title": "Gioco della monetina", "text": "Il gioco della monetina, anche chiamato semplicemente moneta, \u00e8 un tipico gioco da pub il cui scopo e di far entrare una monetina in un bicchiere, nel quale \u00e8 stata versata una dose di bevanda alcolica, decisa a priori all'inizio del gioco, dopo averla fatta rimbalzare sul tavolo sopra il quale \u00e8 posato il bicchiere stesso.\nEsiste una variante, chiamata lampadario in cui vengono utilizzati pi\u00f9 bicchieri."}
{"id": "644475", "revid": "729019", "url": "https://it.wikipedia.org/wiki?curid=644475", "title": "Mitsubishi Ki-15", "text": "Il , identificato anche come , nome in codice alleato Babs, era un ricognitore monomotore ad ala bassa prodotto dall'azienda giapponese Mitsubishi Heavy Industries negli anni trenta.\nUtilizzato sia dall'aviazione imperiale dell'esercito che, successivamente, da quello della marina, venne impiegato operativamente nel corso della seconda guerra sino-giapponese che durante seconda guerra mondiale. Alla fine del conflitto rimasero operativi alcuni esemplari catturati dalle forze rivoluzionarie cinesi.\nStoria del progetto.\nNel 1935 l'esercito imperiale eman\u00f2 una specifica per la richiesta di una fornitura per dotare le proprie unit\u00e0 un nuovo aereo da ricognizione biposto ad alte prestazioni. Il nuovo velivolo doveva essere in grado di poter volare tra i 2\u00a0000 ed i 4\u00a0000 metri di quota raggiungendo la velocit\u00e0 massima di almeno 450 km/h con un'autonomia di almeno 400 km.\nAlla richiesta rispose la Mitsubishi, la quale affid\u00f2 il progetto alla supervisione di Humihiko Kawano il quale realizz\u00f2 il disegno di un monomotore ad ala bassa e carrello d'atterraggio fisso, simile ad altri velivoli monoplani, realizzati all'estero negli anni trenta, che utilizzavano una struttura a rivestimento resistente completamente metallica quali il tedesco Heinkel He 70 e lo statunitense Northrop Alpha.\nIl prototipo venne realizzato in cinque mesi di lavoro e, dopo le usuali prove statiche, venne portato in volo per la prima volta nel maggio 1936 davanti alla commissione esaminatrice dell'esercito. Equipaggiato con un motore radiale Nakajima Ha-8, capace di erogare 750\u00a0hp (560\u00a0kW) a 4\u00a0000\u00a0m, il velivolo riusc\u00ec a raggiungere i 480\u00a0km/h ma a causa di alcune caratteristiche, come un non soddisfacente orizzonte visivo anteriore ed un'eccessiva velocit\u00e0 di decollo ed atterraggio, non riusc\u00ec ad ottenere un immediato consenso da parte delle autorit\u00e0. Ci\u00f2 nonostante, riconoscendo la bont\u00e0 del progetto, venne commissionato un secondo prototipo che presentato l'anno successivo, riusc\u00ec a correggere i problemi riscontrati ed a soddisfare pienamente la richiesta. Dopo l'assegnazione della designazione ufficiale di \"Aereo da ricognizione e comando dell'Esercito Tipo 97 Modello 1\" venne quindi messo in produzione.\nLa seconda versione.\nLa seconda versione denominata Ki-15-II era dotata di un motore \"Ha-26\" da 900 hp che con la sua ridotta sezione consentiva di ridurre i problemi di visibilit\u00e0 anteriore dell'apparecchio.\nNel settembre 1939 la seconda versione del Ki-15 venne messa in produzione per l'esercito e, nello stesso periodo, la Marina imperiale giapponese ne ordin\u00f2 venti esemplari con la designazione C5M1. In seguito ne vennero ordinati altri trenta esemplari nella versione C5M2 con motore Nakajima Sakae da 950 hp. Non sono note le prestazioni del modello C5M2 ma devono essere state molto elevate con velocit\u00e0 superiori ai 500 km/h.\nTecnica.\nIl \"Mitsubishi Ki-15\" era un aereo a struttura metallica di costruzione moderna per l'epoca, con ala a sbalzo, motore radiale da 640 hp (nella versione iniziale Ki-15-I) e carrello fisso ben carenato. La fusoliera si attagliava in maniera costante verso la parte posteriore, mentre l'abitacolo, costituito da due posti in tandem, era ampiamente vetrato e aveva l'antenna radio posizionata avanti al parabrezza.\nIl ricognitore utilizzava come unica difesa una mitragliatrice leggera posteriore Type 89 da 7,7 mm e non trasportava bombe o armi di altro tipo, almeno inizialmente. Successivamente venne armato con bombe da 250\u00a0kg (nella versione Ki-15-I) e 500\u00a0kg (nella versione Ki-15-II).\nImpiego operativo.\nL'apparecchio venne messo in servizio, nella sua prima versione (Ki-15-I), poco prima dell'inizio della seconda guerra sino-giapponese ottenendo risultati soddisfacenti nel corso del conflitto.\nIl velivolo era in grado di raggiungere una velocit\u00e0 particolarmente elevata, specie considerando la potenza espressa dal suoi impianto propulsivo e l'adozione di un carrello non retrattile. Pur essendo difficile da intercettare, la sua velocit\u00e0 di crociera di 320 km/h a 5\u00a0000 metri lo rendeva talvolta vulnerabile ai Polikarpov I-16 cinesi di fornitura sovietica. Il Ki-15 venne utilizzato nelle missioni di bombardamento, nella cooperazione con le truppe a terra e come fotoricognitore fino alla sua sostituzione con il Mitsubishi Ki-30.\nIl Ki-15 si rivel\u00f2 un ricognitore molto efficace svolgendo un ruolo determinante per le operazioni belliche fino alla fine del 1941. Ma gi\u00e0 dal 1943, con l'apparizione di caccia alleati dalle prestazioni migliori di quelli sovietici e la concorrenza interna del bimotore Mitsubishi Ki-46, l'aereo venne relegato a compiti di seconda linea.\nLa sua velocit\u00e0 venne sfruttata ancora una volta nel 1945, nel corso delle fasi terminali della Guerra del Pacifico, per compiere attacchi kamikaze.\nTrasvolata Tokyo-Londra del 1937.\nIl \"Mitsubishi Ki-15\" era un autentico ricognitore strategico anche se monomotore, grazie all'eccellenza del disegno complessivo che rendeva sufficiente, per raggiungere le prestazioni richieste, un motore di poca potenza e dai consumi ridotti. I bassi consumi assicuravano un'autonomia massima di 2400\u00a0km e una quota di tangenza elevata, superiore, se necessario, agli 11.000 metri.\nL'aereo diede prova al mondo delle sue eccezionali prestazioni nella primavera del 1937 effettuando una trasvolata a tappe da Tokyo a Londra in meno di 100 ore. L'impresa era stata sponsorizzata dal quotidiano giapponese Asahi Shimbun per festeggiare l'incoronazione di Giorgio VI.\nIl 9 aprile 1937 alle 15 e 30 GMT, un Ki-15 battezzato \"Kamikaze-go\", atterr\u00f2 all'aeroporto di Croydon a Londra. Si trattava del primo volo compiuto in Europa da un aereo giapponese.\nIl \"Kamikaze-go\", pilotato da Masaaki Iinuma a cui si affiancava, come navigatore, Kenji Tsukagoshi era decollato dall'aeroporto di Tachikawa (Tokyo) alle ore 2 e 12 GMT del 6 aprile e aveva compiuto una trasvolata di 15.357\u00a0km attraverso l'Indocina, l'India e il Medio Oriente in un tempo di volo di 51 ore, 17 minuti e 23 secondi (94 ore, 17 minuti e 56 secondi di tempo complessivo comprendendo le tappe a terra) battendo qualunque tentativo di record precedente da parte di piloti europei.\nDiversi anni prima era stato istituito, infatti, un premio in Europa, mai riscattato prima di allora, per chi avesse compiuto la traversata Parigi-Tokyo in meno di 100 ore. Il tentativo pi\u00f9 recente era stato compiuto nel 1936 da un pilota francese, ma ebbe termine tragicamente con lo schianto dell'aereo sulle montagne dell'isola di Ky\u016bsh\u016b."}
{"id": "644476", "revid": "767487", "url": "https://it.wikipedia.org/wiki?curid=644476", "title": "2 samurai per 100 geishe", "text": "2 samurai per 100 geishe \u00e8 un film del 1962, diretto dal regista Giorgio Simonelli con Franco Franchi e Ciccio Ingrassia.\nTrama.\nDue cugini ricevono una grossa eredit\u00e0, ma per andarla a prendere devono fare un viaggio per il lontano Giappone.\nArrivati Franco e Ciccio capiscono che dovrebbero far bene ad adeguarsi alle usanze locali; quindi il viaggio si trasformer\u00e0 in una serie di equivoci e situazioni divertenti: i due cugini siciliani, per riscuotere la somma, dovranno trasformarsi in due veri e propri samurai!!"}
{"id": "644478", "revid": "599013", "url": "https://it.wikipedia.org/wiki?curid=644478", "title": "Efs", "text": ""}
{"id": "644479", "revid": "23117", "url": "https://it.wikipedia.org/wiki?curid=644479", "title": "Alessandro de Souza", "text": ""}
{"id": "644480", "revid": "729019", "url": "https://it.wikipedia.org/wiki?curid=644480", "title": "Tachikawa Ki-36", "text": "Il , indicato anche in base alle convenzioni allora vigenti, e al quale venne assegnato dagli alleati il nome in codice Ida fu un aereo da ricognizione monomotore, monoplano ad ala bassa sviluppato dall'azienda aeronautica giapponese Tachikawa Hik\u014dki KK nei tardi anni trenta e prodotto, oltre che dalla stessa, anche dalla Kawasaki Kokuki Kogyo, la divisione aeronautica della Kawasaki Heavy Industries, fino alla prima met\u00e0 degli anni quaranta.\nImpiegato principalmente dal Dai-Nippon Teikoku Rikugun K\u014dk\u016b Hombu, la componente aerea dell'Esercito imperiale giapponese, durante le fasi della seconda guerra mondiale, oper\u00f2 con un modesto numero di esemplari catturati anche nella thailandese Kongthap Akat Thai. Venne ulteriormente sviluppato anche come aereo da addestramento al quale venne assegnata la designazione Ki-55.\nStoria del progetto.\nIl Ki-36 era un piccolo aereo, con scheletro metallico e rivestimento in tela e alluminio, e venne costruito per rispondere ad esigenze diverse di quelle del Mitsubishi Ki-15, che era un velivolo da aero-cooperazione e ricognizione armata a corto raggio, non un velivolo tattico-strategico.\nIl Ki-36 era robusto e affidabile, con una eccellente maneggevolezza. Per il lato tecnico, era un velivolo con motore radiale, carrello d'atterraggio leggero a struttura molto semplice, elica bipala. Venne usato come addestratore e ricognitore, prodotto fino al 1944 in 862 esemplari dalla Tachikawa Hik\u014dki e 472 dalla Kawasaki Kokuki Kogyo.\nPoco dopo fu trasformato in addestratore avanzato, dotato di una mitragliatrice da 7,7 mm per l'addestramento alla caccia. Dalle notevoli maneggevolezza e affidabilit\u00e0, vol\u00f2 nel settembre 1939, identificato come Ki-55 o, nella convenzione di designazione \"lunga\" \"addestratore avanzato per l'esercito Tipo 99\". La Tachikawa e la Kawasaki ne produssero oltre 1 380 esemplari.\nImpiego operativo.\nL'aereo fu impiegato come ricognitore in Cina, ma sub\u00ec perdite elevate a causa della reazione alleata. Alla fine fu adattato per il ruolo Kamikaze, armato da una bomba da 500 kg sotto la fusoliera."}
{"id": "644481", "revid": "767487", "url": "https://it.wikipedia.org/wiki?curid=644481", "title": "Maciste contro Ercole nella valle dei guai", "text": "Maciste contro Ercole nella valle dei guai (noto anche come Franco, Ciccio &amp; Maciste contro Ercole nelle valle dei guai) \u00e8 un film del 1961 diretto da Mario Mattoli. \u00c8 un film comico che con un espediente fantascientifico - il viaggio nel tempo - mette la coppia di protagonisti Raimondo Vianello e Mario Carotenuto in una ambientazione pseudo-mitologica, per fare la parodia del filone dei peplum molto popolari all'epoca.\nTrama.\nMario e Raimondo, dirigenti di una piccola compagnia teatrale, tentano di far fortuna usando una macchina del tempo, sbagliando per\u00f2 data e finendo cos\u00ec 7\u00a0000 anni addietro. Si trovano alla corte di Euristeo che li assume come indovini per aiutare Ercole nella sua battaglia contro Maciste che vuole sposare Deianira. Maciste, trovatosi inizialmente in svantaggio, ha riacquistato le forze che gli erano state tolte da Circe grazie all'intervento di Eco. Si svolge cos\u00ec una zuffa fra Ercole e Maciste; Mario e Raimondo riescono a scappare ritornando indietro nel tempo alla loro vita moderna."}
{"id": "644483", "revid": "751106", "url": "https://it.wikipedia.org/wiki?curid=644483", "title": "Powerpoint", "text": ""}
{"id": "644484", "revid": "729019", "url": "https://it.wikipedia.org/wiki?curid=644484", "title": "Henschel Hs 126", "text": "L'Henschel Hs 126 fu un aereo da ricognizione monomotore, biposto e monoplano ad ala alta a parasole sviluppato dall'azienda aeronautica tedesca Henschel Flugzeugwerke AG nei primi anni trenta del XX secolo.\nEvoluzione dal precedente Hs 122, venne utilizzato dai reparti di ricognizione e osservazione aerea dalla Luftwaffe durante la seconda guerra mondiale, rimanendo operativo fino alla sua sostituzione con i pi\u00f9 moderni Focke-Wulf Fw 189.\nStoria del progetto.\nL'Hs 126 venne progettato per rispondere ad una specifica emessa dal Reichsluftfahrtministerium (RLM) per la fornitura di un velivolo che potesse sostituire il precedente Heinkel He 46. Dopo una valutazione comparativa la commissione esaminatrice della Luftwaffe non ritenne che il velivolo rispondesse alle specifiche richieste e se ne richiese la riprogettazione. Il risultato fu la realizzazione di un nuovo modello dotato di una diversa ala e l'abitacolo posteriore riservato all'osservatore aperto.\nL'Hs 126 venne immesso in servizio nel 1937 come modello di preserie A-0, in 10 esemplari. Il suo successo port\u00f2 presto alla versione A-1, dotata di un motore radiale Bramo 323A-1 da 850 CV; due mitragliatrici, una MG 17 da 7,92\u00a0mm ed una MG 15 da 7,92\u00a0mm con compiti offensivi la prima e difensivi la seconda, erano lo standard di questo apparecchio, mentre due macchine fotografiche erano sistemate a bordo, una delle quali fissa e l'altra manovrabile dall'osservatore. Per il resto la struttura era metallica, un'ala alta, a parasole, elica tripala, motore stellare ed infine carrello d'atterraggio fisso carenato.\nSei esemplari parteciparono alla guerra civile spagnola, altri 16 vennero forniti alla Grecia, i quali se li ritrovarono come avversari nel 1941, per gli sviluppi della seconda guerra mondiale.\nLa versione migliorata Hs 126 B-1 apparve nell'estate del 1939, simile alla precedente ma con motore diverso. In seguito allo scoppio della guerra contro gli alleati nel 1939, partecip\u00f2 attivamente alla guerra comportandosi bene.\nImpiego operativo.\nL'Hs 126 fu impiegato in combattimento per la prima volta durante la guerra civile spagnola. La Aufkl\u00e4rungsstaffel 88 della Legione Condor oper\u00f2 con sei esemplari, ribattezzati \"Super Pavo\" dal personale militare spagnolo, dalla base di La S\u00e9nia, uno dei quali perso in missione. Nell'autunno 1938, l'Aufkl\u00e4rungsgruppe 35 fu equipaggiato con Hs 126, e nel settembre 1939 l'Hs 126 aveva sostituito gli oramai obsoleti Heinkel He 45 ed He 46 in quasi tutti i reparti.\nAll'inizio della seconda guerra mondiale venne impiegato attivamente durante la campagna di Polonia fornendo informazione preziose sugli schieramenti e sulle forze polacche in campo. Si registrarono ben pochi abbattimenti da parte dell'obsoleta caccia polacca."}
{"id": "644485", "revid": "1573940", "url": "https://it.wikipedia.org/wiki?curid=644485", "title": "Alice 19th", "text": " \u00e8 un manga del 2001 ideato da Yuu Watase composto da 7 volumetti e pubblicato in Italia dalla Play Press in monografico nel 2006.\nTrama.\nLa storia ha come protagonista Alice Seno, una quindicenne che frequenta la stessa scuola della sorella, Mayura. \u00c8 una ragazza timida e semplice. Sua sorella maggiore Mayura viene sempre messa in primo piano rispetto a lei, sia a scuola che in famiglia. Ad entrambe piace il loro compagno di scuola Kyo Wakamiya, che fa parte del club di tiro con l'arco frequentato anche da Mayura.\nUn giorno Alice trova per strada un coniglietto bianco, salvandolo con la parola \"lotis\" del coraggio. Questo non si dimostra essere solo un semplice coniglio, ma in realt\u00e0 si chiama Nyozeka e rivela ad Alice di essere destinata a diventare una \"Lotis Master\", ovvero una persona che sa usare potere delle parole e della comunicazione per entrare nell\"'Inner Heart\" di ognuno. Questi poteri dovranno essere appresi a poco a poco da Alice, per compiere il suo dovere di Lotis Master.\nMayura riesce a mettersi con Kyou, proprio quando Alice decide di farsi forza e dichiararsi a lui. Cos\u00ec Alice, arrabbiata con la sorella per una discussione su Kyo, le dice che vorrebbe non vederla pi\u00f9. Accidentalmente le parole usate sono delle \"lotis\", che rivelano a se stessi il loro essere, e Mayura sparisce.\nAlice dovr\u00e0 cos\u00ec usare i suoi poteri di Lotis Master per riportare indietro sua sorella, dalle tenebre in cui \u00e8 caduta. Kyo vuole aiutare Alice a riportarla indietro, scoprendo di essere un Lotis Master a sua volta. A loro si unisce Frey, un simpatico ragazzo biondo che vorrebbe tanto sposare Alice, e che insegner\u00e0 ai due a usare i poteri di Lotis. I due ragazzi vengono identificati come i \"Neo-Masters\" leggendari, che dovranno scoprire la parola perduta che collega Maram e Lotis."}
{"id": "644489", "revid": "599013", "url": "https://it.wikipedia.org/wiki?curid=644489", "title": "Egi", "text": ""}
{"id": "644491", "revid": "438678", "url": "https://it.wikipedia.org/wiki?curid=644491", "title": "Le massaggiatrici", "text": "Le massaggiatrici \u00e8 un film del 1962, diretto da Lucio Fulci. Ha come sottotitolo \"Pochade in un tempo... moderno\".\nTrama.\nIl signor Parodi e l'ingegner Manzini, milanesi, si trovano a Roma per trattare l'appalto relativo alla costruzione della Casa per la Protezione della Giovane con il Presidente dell'Ente omonimo. Ma uno dei due, Parodi, non disdegna anche di dedicarsi alle cure di massaggiatrici, definizione che in realt\u00e0 nasconde un'attivit\u00e0 di prostituzione gestita da tre intraprendenti ragazze in una casa di appuntamenti. Il dottor Bellini, segretario del Presidente, cura la conclusione dell'affare, chiedendo la corresponsione di una adeguata tangente sia per il Partito del Presidente che per s\u00e9. La moglie di Parodi, per\u00f2, insospettita, si reca a Roma per vederci chiaro. Il tutto genera una serie di equivoci e gag nello stile \"pochade\", che non a caso costituisce il sottotitolo della pellicola.\nInfatti il Presidente, che in pubblico \u00e8 un moralista, ma in privato \u00e8 anche lui un frequentatore delle tre ragazze, muore proprio a casa loro, e questo rischia di far saltare la conclusione dell'appalto miliardario. Scambi di persona, cadaveri che scompaiono e riappaiono, personaggi che entrano ed escono dalle stanze, prostitute scambiate per mogli e viceversa, inseguimenti automobilistici, scenette di vario umorismo, il tutto condito dalle grazie muliebri delle tre protagoniste messe abbondantemente in mostra (per quanto al tempo consentito), costituiscono la trama sino alla conclusione della farsa nella quale tutti saranno soddisfatti. L'affare viene concluso, il lavoro sar\u00e0 affidato ai due affaristi, le tangenti pagate e le tre disinvolte ragazze riusciranno a comprarsi l'appartamento in cui esercitano. Il Presidente morto verr\u00e0 onorato come un pio benefattore. L'unica che avr\u00e0 problemi sar\u00e0 Bice, che il suo onesto lavoro di massaggiatrice lo esercita davvero.\nIncasso.\nIl film ha incassato 181 milioni di lire.\nCritica.\nSecondo l'IMDb, Philippe Noiret lo considerava \"il film pi\u00f9 brutto che ho mai fatto\". \u00c8 stato comunque il primo film italiano dell'attore.\nAmbientazione e curiosit\u00e0.\nNel film, ambientato a Roma, la casa dove le ragazze esercitano la loro professione \u00e8 ubicata in via Beccaria, che appare nelle immagini come una zona di periferia, mentre nella realt\u00e0 \u00e8 una strada centrale del quartiere Flaminio.\nVi compaiono alcune battute che richiamano l'attualit\u00e0 politica del tempo: viene infatti citato il nome di Malagodi, e si fa esplicito riferimento alla Democrazia Cristiana come partito destinatario della tangente promessa per l'appalto.\nUna delle tre ragazze cita, con precisione giuridica, la \"Legge Merlin\" di soli quattri anni precedente il film, e rispetto alla quale ancora non si erano spente le polemiche sulla sua opportunit\u00e0 ed efficacia.\nDa segnalare che la musica che accompagna il film \u00e8 suonata dal trombettista Nini Rosso, allora agli inizi del suo successo. Viene inoltre cantata la canzone \"Quando quando quando\", presentata al Festival di Sanremo proprio nel 1962 e risultato poi il singolo pi\u00f9 venduto nello stesso anno. Si sente anche il brano \"Domenica ti porter\u00f2 a ballare\", cantato da Gianni Meccia."}
{"id": "644492", "revid": "30149", "url": "https://it.wikipedia.org/wiki?curid=644492", "title": "Paolo Rossi Monti", "text": "Biografia.\nPaolo Rossi ha studiato prima ad Ancona e poi a Bologna, dove nel 1942 si \u00e8 iscritto a filosofia. Si \u00e8 laureato nel 1946 a Firenze, con il filosofo dell'umanesimo Eugenio Garin, con il quale nel 1947 ha conseguito anche il diploma di perfezionamento. Fra il 1947 e il 1949 ha insegnato storia e filosofia al Liceo Classico \"Plinio il Giovane\" di Citt\u00e0 di Castello (PG). Dal 1950 al 1959 \u00e8 stato assistente di Antonio Banfi all'Universit\u00e0 degli Studi di Milano. Fra il 1950 e il 1955 ha lavorato all'Enciclopedia dei ragazzi presso la casa editrice Mondadori.\nDal 1955 ha insegnato storia della filosofia, prima all'Universit\u00e0 degli Studi di Milano (fino al 1961), poi a Cagliari (1961-1962) e Bologna.\nNel 1962 \u00e8 stato adottato dalla zia materna Elena Monti. Di conseguenza il suo cognome e quello dei suoi figli \u00e8 diventato Rossi Monti nei documenti ufficiali. Tuttavia, poich\u00e9 all'epoca il filosofo aveva gi\u00e0 pubblicato tre libri e diversi saggi con il cognome Rossi, ha deciso per chiarezza di continuare ad utilizzare, nell'attivit\u00e0 culturale, il solo cognome Rossi.\nDal 1966 si \u00e8 definitivamente stabilito a Firenze, dove ha tenuto fino al 1999 la cattedra di storia della filosofia presso la facolt\u00e0 di lettere dell'Universit\u00e0. Nello stesso 1999 \u00e8 stato nominato professore emerito dall'Universit\u00e0 di Firenze.\nFra i suoi figli, Mario Rossi Monti (1953), psichiatra, \u00e8 ordinario di psicologia all'Universit\u00e0 di Urbino.\nAttivit\u00e0 pubblicistica.\nPaolo Rossi si \u00e8 sempre occupato di storia della filosofia e della scienza, con particolare riguardo al Cinquecento e al Seicento, pubblicando centinaia di saggi e articoli su riviste italiane e straniere. Ha curato edizioni di diversi autori, tra i quali Cattaneo (Mondadori), Bacone (UTET), Vico (Rizzoli), Diderot (Feltrinelli), Rousseau (Sansoni), e diretto diverse collane scientifiche e filosofiche per le case editrici Feltrinelli, Sansoni e La Nuova Italia. Ha diretto la collana \"Storia della scienza\" dell'editore Olschki insieme con il filosofo Walter Bernardi.\nHa partecipato alla direzione di varie riviste, tra le quali la \"Rivista di filosofia\", e ai comitati di consulenza di numerose altre, tra le quali \"European Journal of Philosophy\", \"R\u00e9vue internationale d'histoire et m\u00e9thodologie de la psychiatrie\", \"Science in Context\", \"Time and Society\". Le collaborazioni con giornali italiani vanno dalla rubrica \"Scienza e filosofia\" sul settimanale \"Panorama\" alla rubrica \"Storia delle idee\" per il supplemento culturale \"La Domenica\" del quotidiano \"Il Sole 24 ore\" (dal 1999 alla morte).\nNel 1988 \u00e8 stato eletto presidente del comitato scientifico del centro di studi filosofici \"Antonio Banfi\" di Reggio Emilia. \u00c8 stato membro dell'Accademia Europea dal 1989 e membro onorario della Societ\u00e0 Italiana di Psicopatologia. Nel 1997 \u00e8 stato nominato presidente della \u00abSociet\u00e0 italiana per lo studio dei rapporti tra scienza e letteratura\u00bb.\n\u00c8 stato uno dei promotori del \"Festival della Filosofia della Scienza di Citt\u00e0 di Castello\", del quale \u00e8 stato direttore scientifico negli anni 2008, 2009 e 2010.\nPensiero.\nHa dedicato studi particolarmente approfonditi a Francesco Bacone (che per primo fece conoscere al pubblico italiano), ma il campo nel quale ha dato il contributo pi\u00f9 innovativo \u00e8 quello della cosiddetta \"rivoluzione scientifica\" del Seicento. Rossi sostiene che la scienza, a cavallo tra XVI e XVII secolo, ha vissuto un vero e proprio mutamento di paradigma. Il carattere rivoluzionario dei mutamenti nel modo di fare scienza avvenuti all'epoca di Bacone e Galileo grazie a una serie di fattori: la nuova visione della natura, non pi\u00f9 divisa tra corpi naturali e \"artificiali\", la dimensione continentale (e, in prospettiva, mondiale) della nuova cultura scientifica, l'autonomia dal pensiero religioso, la pubblicit\u00e0 dei risultati. Un'altra importante novit\u00e0 fu costituita, secondo Rossi, dal formarsi di un'autonoma comunit\u00e0 scientifica internazionale, \"una sorta di autonoma Repubblica della Scienza [...] dove non esiste l'ipse dixit\".\nSi \u00e8 dedicato per oltre trent'anni al tema della memoria, in chiave filosofica e storica, al quale ha dedicato nel 1991 il saggio \"Il passato, la memoria, l'oblio\" con il quale ha vinto il Premio Viareggio.\nNei suoi ultimi anni ha analizzato e denunciato l'esistenza di diverse forme di \"ostilit\u00e0 alla scienza\" (il \"primitivismo\" e l'\"antiscienza\") che, come forma di reazione allo sviluppo tecnologico e industriale, propugnano come soluzione di tutti i mali il ritorno a un mondo premoderno idealizzato e il rifiuto della razionalit\u00e0.\nRiconoscimenti.\nNel 1972 \u00e8 stato eletto membro del \"Comitato 08\" del Consiglio Nazionale delle Ricerche (rieletto nel 1977). \u00c8 stato presidente sia della Societ\u00e0 Filosofica Italiana (dal 1980 al 1983) sia della Societ\u00e0 Italiana di Storia della Scienza (dal 1983 al 1990). \u00c8 stato socio corrispondente dell'Accademia Pontaniana di Napoli dal 1981, socio corrispondente dell'Accademia Nazionale dei Lincei dal 1988 e socio nazionale della stessa dal 1992.\nNel 1985 ha ricevuto la Medaglia Sarton per la storia della scienza dalla \u00abAmerican History of Science Society\u00bb (USA) e successivamente la Medaglia Pictet dalla \u00abSoci\u00e9t\u00e9 de Physique et d'Histoire Naturelle de Gen\u00e8ve\u00bb. Il 7 settembre 2009 gli \u00e8 stato conferito il Premio Balzan per la storia delle scienze \"per i suoi decisivi contributi allo studio dei fondamenti intellettuali della scienza dal Rinascimento all'Illuminismo\". La Societ\u00e0 Psicoanalitica Italiana lo ha insignito del Premio Musatti nel 2008.\nL'archivio e la biblioteca.\nPaolo Rossi ha lasciato la propria collezione privata di libri e documenti alla biblioteca del Museo Galileo, che nel giugno 2012 ne ha ricevuta una prima \"tranche\".\nIl materiale archivistico raccoglie scritti e appunti a tema storico-filosofico e storico-scientifico, relazioni tenute a convegni e conferenze, minute, bozze di stampa e materiali preparatori per pubblicazioni, documenti attinenti all'attivit\u00e0 di docenza e divulgazione, nonch\u00e9 un'ampia selezione di ritagli e articoli di argomento vario tratti dalle maggiori testate italiane e una raccolta di documenti di Antonio Banfi.\nNella biblioteca privata, invece, ai numerosi testi di storia della filosofia e storia della scienza, si affiancano volumi di argomento diverso, che rispecchiano i molteplici interessi di chi li ha raccolti, cos\u00ec come si sono evoluti nel corso di una vita: politica, sociologia, religione, in una ricca raccolta di monografie, miscellanee e periodici."}
{"id": "644500", "revid": "729019", "url": "https://it.wikipedia.org/wiki?curid=644500", "title": "Aeronca L-3", "text": "LAeronca L-3 \"Grasshopper\", precedentemente O-58, era un monomotore leggero da osservazione, collegamento e ricognizione aerea ad ala alta prodotto dall'azienda statunitense Aeronca Aircraft Corporation ed impiegato dall'U.S. Army durante la seconda guerra mondiale.\nStoria del progetto.\nLo sviluppo dell'L-3 si deve all'esigenza dell'U.S. Army di dotarsi di un velivolo leggero da utilizzare come osservatore per riferire sull'accuratezza dei tiri d'artiglieria. L'Aeronca riconvert\u00ec il suo Super Champ da turismo che produceva dal 1938 e lo propose alla commissione di valutazione. Assieme ai pari ruolo Taylorcraft L-2 e Piper L-4, venne soprannominato \"Grasshopper\" (cavalletta in inglese) sia a causa della colorazione verde mimetica a loro applicata che per le ridotte dimensioni e per la loro capacit\u00e0 di operare praticamente ovunque vi fosse un campo disponibile per atterrare e decollare.\nDenominato inizialmente dalla United States Army Air Forces (USAAF) O-58 (Observer, osservatore) venne prodotto nella versione iniziale in 50 esemplari, O-58A, in 20, O-58B, in 335, tutti assegnati all'USAAF. Venne impiegato come velivolo da osservazione ed ebbe un impiego vasto nei gruppi di osservazione dell'U.S. Army, che arrivarono presto a 47 unit\u00e0.\nPoco dopo venne cambiata la designazione in L (ovvero da Observation a Liason, collegamento). A questo punto vennero prodotti altri 540 velivoli L-3B e 490 C prima che la produzione terminasse nel 1944. Infine le denominazioni L-3D, E, F, G, H, J erano relative ad aerei Model 65 civili di varie versioni, militarizzati e usati accanto ai modelli militari, quasi uguali.\nL'Aeronca produsse un mezzo ancora pi\u00f9 leggero, con una struttura modificata che era priva di motore, e pertanto esso diventava da aereo leggero ad aliante, dotato di 3 posti (pilota e due allievi), tutti con comandi di volo completi. Di questi alianti d'addestramento vennero completati 250 esemplari com TG-6 o, per l'U.S. Navy, LNR.\nDopo la guerra vi furono altri aerei prodotti come L-16 per conto della aeronautica USA, simili ai modelli precedenti.\nTecnica.\nL'L-3 era un velivolo di aspetto tradizionale realizzato in tecnica mista con struttura in tubi saldati e rivestimento in tela.\nLa fusoliera, alta e stretta, integrava la cabina di pilotaggio a due posti in tandem, l'anteriore per il pilota ed il posteriore per l'osservatore o passeggero, caratterizzata dall'ampia vetratura. Posteriormente terminava in un impennaggio classico monoderiva.\nL'ala, montata alta e controventata da una coppia di diagonali tubolari a V per lato, era realizzata con longheroni in legno di abete, centine in lega leggera e alettoni con telaio metallico.\nIl carrello d'atterraggio era un classico triciclo posteriore fisso, dotato anteriormente di ammortizzatori oleopneumatici ed integrato posteriormente da un ruotino d'appoggio.\nLa propulsione era affidata ad un compatto motore Continental O-170, un 4 cilindri contrapposti raffreddato ad aria in grado di erogare una potenza pari a 65 hp (48 kW), abbinato ad un'elica bipala in legno a passo fisso, collocato sull'estremit\u00e0 anteriore della fusoliera e racchiuso da un cofano metallico.\nImpiego operativo.\nI velivoli consegnati gi\u00e0 a conflitto iniziato furono giudicati difficili da pilotare data una loro tendenza allo stallo e conseguente vite ed, assieme al Taylorcraft L-2, gi\u00e0 inadatti per un uso al fronte, anche per la presenza di velivoli simili tecnicamente pi\u00f9 moderni. Vennero quindi impiegati come addestratori per la formazione dei piloti che poi avrebbero dovuto passare ad aerei pi\u00f9 grandi come il Piper L-4 o, nel caso dell'Army Air Corps, lo Stinson L-5.\nAlcuni rapporti indicano che alcuni esemplari di L-3 siano stati accidentalmente spediti al fronte africano, e successivamente consegnate alle Forces a\u00e9riennes fran\u00e7aises libres, l'aeronautica della Francia libera che appoggiava le forze di terra francesi che operavano all'interno della zona in quel momento. Non \u00e8 nota n\u00e9 la quantit\u00e0 di esemplari ricevuti dalle autorit\u00e0 francesi, n\u00e9 quanti sono sopravvissuti alla guerra.\nEsemplari attualmente esistenti.\nSono ancora molti gli esemplari esistenti dell'L-3, sia preservati in strutture museali che in condizioni di volo, questi ultimi presenti nella varie rievocazioni della seconda guerra mondiale.\nTra i vari esemplari esposti si possono ammirare l'L-3B, matr. 42-36200, facente parte della collezione del National Museum of the United States Air Force, presso la Wright-Patterson AFB, nell'Ohio, e, sempre negli Stati Uniti d'America, il 16645 dipinto nella livrea a strisce bianche e nere usata nella sbarco in Normandia ed esposto al National D-Day Memorial di Bedford, in Virginia e l'L-3B conservato al Cavanaugh Flight Museum presso Addison, nel Texas."}
{"id": "644502", "revid": "767487", "url": "https://it.wikipedia.org/wiki?curid=644502", "title": "Caf\u00e9 Tacvba", "text": "I Caf\u00e9 Tacuba sono un gruppo rock messicano in attivit\u00e0 dal 1989. Il gruppo acquis\u00ec enorme popolarit\u00e0 a partire dagli anni Novanta. Per problemi con una famosa caffetteria di Citt\u00e0 del Messico con lo stesso nome, hanno mutato il proprio nome in Caf\u00e9 Tacvba.\nStoria.\nFormazione (1989\u201390).\nPrecedentemente conosciuti come \"Alicia ya no vive aqu\u00ed\" (un chiaro omaggio al film Alice non abita pi\u00f9 qui, di Martin Scorsese), il gruppo trov\u00f2 l'ispirazione per il proprio nome definitivo da una caffetteria del centro di Citt\u00e0 del Messico (il Caf\u00e9 de Tacuba). La caffetteria, aperta nel 1912, fu uno dei luoghi in cui si svilupp\u00f2 la cultura Pachuca degli anni Quaranta e Cinquanta. Il Caf\u00e9 de Tacuba \u00e8 ancora in attivit\u00e0 in Calle de Tacuba, nel Centro Storico di Citt\u00e0 del Messico. La band cambi\u00f2 il proprio nome in Caf\u00e9 Tacvba (cambiando la u con la v) per evitare problemi legali con l'omonima caffetteria.\nIl cantante Rub\u00e9n Albarran e il chitarrista Jos\u00e9 Alfredo Rangel si conobbero mentre studiavano graphic design alla UAM (Universidad Aut\u00f3noma de M\u00e9xico) Rangel's brother, Enrique, completed the band's lineup in 1989.. Enrique Rangel, fratello di Jos\u00e9 Alfredo, complet\u00f2 la formazione della banda nel 1989. Il gruppo cominci\u00f2 a fare musica nel garage di una casa nel quartiere di Sat\u00e9lite, area suburbana nella municipalit\u00e0 di Naucalpan, a nord dell'area metropolitana di Citt\u00e0 del Messico. I Caf\u00e9 Tacvba furono principalmente influenzati dall'alternative rock degli anni Ottanta e dalle maggiori band di quel periodo (The Cure, The Smiths, The Clash e Violent Femmes). Nonostante le chiare influenze angloamericane, i Caf\u00e9 Tacvuba hanno sin dall'inizio voluto rappresentare la cultura nativa e, per questo, hanno incorporato diverse influenze messicane nella loro musica.\nI Caf\u00e9 Tacvba debuttarono sul palcoscenico nel 1989, quando entrarono a far parte della scena culturale di El Hijo del Cuervo, un locale artistico nel quartiere di Coyoac\u00e1n che organizzava serata invitando scrittori e musicisti. Suonando in diversi locali di Citt\u00e0 del Messico, vennero scoperti dal produttore messicano Gustavo Santaolalla il quale, in quel periodo, stava puntando sulla produzione di album dell'allora nascente stile del 'Rock en Espa\u00f1ol'. Santaolalla riusc\u00ec ad ottenere un contratto per la band con la Warner Music Latina (WEA), con l'intento di essere il produttore del loro primo albo. I Caf\u00e9 Tacvba registrarono il loro primo brano per il circuito commerciale, \"Tamales de Iguanita,\" che la WEA incluse in una compilation di rock en espa\u00f1ol, uscita il 15 Dicembre 1990, il giorno di Natale.\nPrimi successi (1991\u201396).\nL'eponimo album di debutto usc\u00ec nel 1992, riscuotendo un'enorme popolarit\u00e0 in Messico. Il gruppo speriment\u00f2 con diversi stili musicali, dal punk allo ska, dall'elettronica all'hip hop, includendo anche stili messicani regionali. Da questo primo album vennero tratti cinque brani singoli: \"Maria,\" \"Rarotonga\", \"Las Persianas\", \"La Chica Banda\" e \"Las Batallas\".\nDue anni dopo, nel 1994, venne pubblicato il secondo album, intitolato \"Re\". La continua ricerca musicale e la mescolanza di generi diversi come il rock alternativo, il punk, il metal e stili latinoamericani tradizionali contribu\u00ec alla formazione di una forte 'fan base'. Durante la promozione dell'album, la partecipazione della band al New Music Seminar di New York, nel 1995, gener\u00f2 una certa attenzione anche fra il pubblico Statunitense. I singoli tratti dal secondo album furono: \"La Ingrata\", \"Las Flores\" e \"El Cicl\u00f3n\".\nNel 1996, i Caf\u00e9 Tacvba realizzarono \"Avalancha de \u00c9xitos\" (che si traduce in 'Valanga di Successi'), un album di cover in cui la banda incise brani di altri artisti di lingua spagnola. Le registrazioni avvennero mentre la band lavorava in studio per la realizzazione di \"Re\", nei momenti in ci erano stanchi dei brani di quell'album.. \"Avalancha de \u00c9xitos\" segn\u00f2 il primo ingresso dei Caf\u00e9 Tacvba nella classifica Billboard(numero 12 nella classifica Latin Pop, numero 28 nella Top Latin Albums),e la band cominci\u00f2 un tour internazionale per la promozione dell'album.\nNel 1996, il gruppo contribu\u00ec all'album di beneficenza per la ricerca contro l'AIDS intitolato \"\", prodotto dalla Red Hot Organization e collaborando a fianco di David Byrne.\n\"Rev\u00e9s/Yo Soy\" (1997\u201399).\nAlla fine del loro tour internazionale, i Caf\u00e9 Tacvba si allontanarono dalle scene musicali per un periodo di riposo. Al ritorno dalla loro pausa artistica, cominciarono a lavorare nello loro studio di registrazione su brani di musica sperimentale che fondeva lo stile ambient con l'elettronica e la musica concr\u00e9te, nonch\u00e9 collaborazioni con il Kronos Quartet. Santaolalla fu soddisfatto del risultato e lo reput\u00f2 pronto per l'immissione nel mercato discografico. Alla WEA, invece, non piacque l'idea di far uscire un disco interamente strumentale di musica sperimentale, soprattutto dopo che il gruppo aveva ottenuto grandi successi con il loro stile musicale pi\u00f9 accessibile. Alla fine, la WEA ed i Caf\u00e9 Tacvba raggiunsero un compromesso: se la banda avesse inciso un altro disco musicalmente pi\u00f9 convenzionale, la casa discografica avrebbe fatto uscire i due album come un doppio disco, ma al prezzo di un disco solo.\nOnorando l'impegno, il gruppo ritorn\u00f2 in studio per lavorare a dei brani precedentemente scritti. Il risultato fu il doppio album \"Rev\u00e9s/Yo Soy\", uscito nel 1999. I due titoli dell'album, 'Rev\u00e9s' (che significa \"al contrario\") e 'Yo Soy' (un palindromo) esemplificano l'eccentricit\u00e0 del gruppo. 'Rev\u00e9s/Yo Soy' vinse il premio per il Miglior Album Rock ai Latin Grammy Awards.\nLa pausa ed il nuovo contratto con la MCA (2000\u201302).\nDopo l'uscita di \"Rev\u00e9s/Yo Soy\", il gruppo non incide nessun album per quattro anni. In questo periodo, comunque, i Caf\u00e9 Tacvba si impegnano in diversi progetti, firmando la colonna sonora dei film Amores perros (2000) e Y tu mam\u00e1 tambi\u00e9n (2002), e contribuendo all'album \"El Mas Grande Homenaje a Los Tigres del Norte\" (2001) con la cover di \"Futurismo y Tradici\u00f3n.\" Inoltre, i chitarristi Emmanuel del Real D\u00edaz e Joselo Rangel produssero due brani della cantante Julieta Venegas: \"Me Van a Matar\" and \"Disco Eterno\". Rangel cominci\u00f2 a lavorare ad un album da solista, \"Oso\"(2003), prodotto da Albarr\u00e1n.\nIntanto i Caf\u00e9 Tacvuba stavano anche cercando un nuovo contratto discografico. Il loro rapporto con la WEA si era concluso dopo la pubblicazione di tre diversi prodotti: un greatest hits, \"Tiempo transcurrido: The Best of Caf\u00e9 Tacvba\" (2001); una raccolta di video musicali con lo stesso titolo; e \"Lo Esencial de Caf\u00e9 Tacvba\", un triplice disco contenente i primi tre album della band.\nComposizione.\nI suoi componenti sono: Rub\u00e9n Isaac Albarr\u00e1n, chitarrista e voce; Emanuel 'Meme' del Real, che \u00e8 pianista, suona la chitarra acustica ed \u00e8 una voce; Enrique 'Quique' Rangel al basso ed al contrabbasso. A questi si aggiungono Alejandro Flores e Luis 'el children' Ledezma, che suonano rispettivamente il violino e la batteria, ma solo in occasione di concerti.\nStile.\nLa musica dei Caf\u00e9 Tacvba presenta molteplici influenze che vanno dalla tradizione messicana \u2014 con testi e suoni tratti dalla cultura popolare, con l'uso in diverse canzoni di strumenti come il tololoche e la jarana \u2014 allo ska, fino ovviamente al rock anglosassone, in particolare americano."}
{"id": "644505", "revid": "767487", "url": "https://it.wikipedia.org/wiki?curid=644505", "title": "Giovanni Del Rio", "text": "Biografia.\nLaureato in giurisprudenza, ha militato fin da giovanissimo nella Democrazia Cristiana ed ha aderito alla corrente fanfaniana.\nA 28 anni \u00e8 divenuto consigliere regionale della Sardegna.\nAssessore regionale del Lavoro nella terza giunta Crespellani, ha ricoperto pi\u00f9 volte la carica di assessore regionale (Lavoro, Trasporti, Lavori Pubblici, Agricoltura, Enti Locali, Bilancio, Industria) e di presidente della giunta (1967-1969; 1969; 1973-1974; 1974-1976).\nNel 1976, dimessosi dalla carica di presidente della giunta, \u00e8 stato eletto deputato al Parlamento italiano, venendo riconfermato nel 1979. Nel corso di queste legislature ha ricoperto gli incarichi di sottosegretario alla Pubblica istruzione, alla Presidenza del Consiglio dei Ministri (con delega alla Pubblica amministrazione) e ai Trasporti rispettivamente nel terzo, quarto e quinto governo Andreotti e alla Difesa nel primo Governo Cossiga.\nSuccessivamente viene nominato consigliere della Corte dei conti, divenendone presidente della sezione di controllo per la Sardegna fino alla pensione, nel 1997.\nNel 2005, assieme ad un gruppo di amici, fonda l'Associazione Nino Carrus, in memoria di Giovanni Carrus, per \"ricordare \u2013 attraverso attivit\u00e0 di natura politica e culturale \u2013 la sua figura, raccogliendo in modo sistematico i fatti rilevanti che hanno caratterizzato la sua figura di uomo politico e di cultura durante la sua attivit\u00e0 parlamentare, di amministratore locale e di docente nelle universit\u00e0 sarde, nonch\u00e9 di promuovere attivit\u00e0 di studio e di ricerca politico-culturale con particolare attenzione alla formazione delle giovani generazioni\"."}
{"id": "644507", "revid": "599013", "url": "https://it.wikipedia.org/wiki?curid=644507", "title": "Eng", "text": ""}
{"id": "644511", "revid": "599013", "url": "https://it.wikipedia.org/wiki?curid=644511", "title": "Epg", "text": ""}
{"id": "644515", "revid": "34119", "url": "https://it.wikipedia.org/wiki?curid=644515", "title": "Electric program guide", "text": ""}
{"id": "644516", "revid": "10431", "url": "https://it.wikipedia.org/wiki?curid=644516", "title": "Ferrovia Roma-Lido", "text": "La ferrovia Roma-Lido, nota anche con le abbreviazioni RL e FC2, \u00e8 una linea ferroviaria isolata di Roma che collega la stazione di Roma Porta San Paolo, nel quartiere Ostiense, alla stazione di Cristoforo Colombo, nel quartiere Lido di Castel Fusano. Di propriet\u00e0 della regione Lazio essa \u00e8 affidata a partire dal 2010 ad ATAC che vi opera in qualit\u00e0 di impresa ferroviaria e gestore dell'infrastruttura.\nInaugurata nel 1924, la linea \u00e8 lunga e attraversa 13 stazioni di superficie presso cui effettua scambi con la linea B della metropolitana (EUR Magliana, Basilica San Paolo e Porta San Paolo/Piramide) e con le Ferrovie Laziali (Porta San Paolo/Roma Ostiense).\nStoria.\nDal primo progetto agli anni venti.\n Nella seconda met\u00e0 del XIX secolo con la bonifica del litorale romano si inizi\u00f2 a progettare un collegamento tra Roma e Ostia Nuova. Il primo progetto per una linea ferroviaria fu proposto dall'ingegner Filippo Costa nel 1868 e fu accettato dallo Stato Pontificio che per il finanziamento dell'opera, per circa nove miliardi di lire, prevedette la costituzione di un gruppo privato con la partecipazione di numerosi nobili romani. La caduta dello Stato Pontificio e la conseguente annessione di Roma al Regno d'Italia blocc\u00f2 tuttavia qualsiasi progetto.\nNegli anni successivi fu riproposta pi\u00f9 volte la realizzazione di una ferrovia che collegasse Roma con il litorale ma lo scarso popolamento della localit\u00e0 marittima, che allora contava meno di 100 residenti, convinse il direttore delle ferrovie dell'epoca che non fosse necessario un collegamento ferroviario ma che bastasse un prolungamento della rete tranviaria.\nNel 1906 la giunta comunale nomin\u00f2 una commissione per studiare il problema del collegamento tra la citt\u00e0 ed il suo mare e quest'ultima propose la costruzione di un grandioso viale largo ben 80 metri. L'anno successivo, tuttavia, la Camera di commercio approv\u00f2 un credito di lire per le spese dei progetti ed auspic\u00f2 l'apertura di una linea ferroviaria in occasione del cinquantenario dell'unit\u00e0 d'Italia nel 1911. Una falsa partenza si ebbe nel 1909 con un accordo stipulato tra il Comune e la societ\u00e0 belga S. Baschwitz &amp; C.; tuttavia, nonostante il progetto fosse stato ben accolto, i lavori non proseguirono.\nPochi anni dopo, nel 1913, l'ingegner Paolo Orlando si fece promotore della costituzione della Societ\u00e0 La Marina di Roma proponendo allo Stato italiano la costruzione di una ferrovia elettrica a scartamento ordinario alimentata con la terza rotaia a corrente continua, prevedendo, come gi\u00e0 proposto dalla STEFER, di posizionare il capolinea settentrionale su via degli Annibaldi, nei pressi del Colosseo. Nonostante un iniziale rifiuto da parte delle Ferrovie dello Stato, il progetto fu approvato dal governo Salandra nel 1915 anche se l'alimentazione a corrente continua () fu fissata a filo aereo; nel 1916 fu ratificata una legge che ne stabiliva i criteri di costruzione ed una sovvenzione di lire per chilometro. La costruzione della ferrovia fu ben accolta dal pubblico, come dimostra ad esempio la rivista del Touring Club Italiano che scrisse, parlando di altre ferrovie italiane: \"(la ferrovia) Roma-Ostia (28 km)... la cui utilit\u00e0 \u00e8 indubbia\".\nLa costruzione.\nI lavori iniziarono il 20 dicembre 1918, oltre un mese dopo il termine della prima guerra mondiale, e la cerimonia ufficiale per l'inizio dei lavori avvenne pochi giorni dopo alla presenza del re Vittorio Emanuele III, che pos\u00f2 la prima pietra della futura stazione di Marina di Ostia il 10 dicembre 1921. Il 30 agosto successivo nella frazione di Risaro, poi divenuta Vitinia, avvenne il congiungimento della tratta ferroviaria tra Ostia e Roma anche se la linea elettrica e le stazioni terminali ancora non erano state ultimate. Nonostante ci\u00f2 il 12 novembre dello stesso anno la linea Decauville fu inaugurata con una locomotiva a vapore trainante due vagoni che trasportarono ad Ostia l'ingegner Paolo Orlando e i dirigenti dell'ente Sviluppo Marittimo e Industriale di Roma (SMIR), che aveva curato i lavori. Tra il 1923 e il 1924 i lavori furono sospesi a causa della liquidazione dell'ente SMIR al quale subentr\u00f2 la Societ\u00e0 Elettro Ferroviaria Italiana (SEFI), che riprese i lavori il .\nA seguito delle forti pressioni del governo e di Benito Mussolini in persona la linea fu inaugurata alle 10 del da un convoglio partito dalla stazione di Porta San Paolo e composto da una locomotiva a vapore Gr 910.045, quattro vagoni, un bagagliaio ed una carrozza panoramica, a bordo del quale vi era lo stesso Mussolini. Dal giorno successivo la linea fu aperta al pubblico con l'utilizzo di dieci coppie giornaliere di treni che percorrevano la tratta in circa 50 minuti. In occasione del Natale di Roma del 21 aprile 1925 furono inaugurati l'esercizio a trazione elettrica e il doppio binario, rendendo la linea definitivamente completa e funzionale.\nSuccessivamente il tempo di percorrenza fu ridotto a 30 minuti circa. Inizialmente il convoglio era composto da cinque carrozze, per poi passare, nel 1926, a sette carrozze, dopo la constatazione dell'aumento dei passeggeri giornalieri. I rispettivi capolinea erano la stazione di Roma Porta San Paolo e la stazione di Marina di Ostia mentre le stazioni intermedie erano: Magliana-Mercato Nuovo (poi EUR Magliana, inizialmente progettata come scalo merci), Risaro (poi Vitinia), Acilia e Ostia Scavi (poi Ostia Antica).\nGli anni trenta e la seconda guerra mondiale.\nIl periodo di maggior splendore per la ferrovia si ebbe negli anni '30, con percorrenze da 40 a 70 minuti al giorno e partenze ogni 15 minuti circa. La ferrovia fu uno dei principali artefici dell'espansione romana sul litorale e divenne in breve tempo il mezzo di trasporto pi\u00f9 utilizzato dai romani che si recavano al mare. Inoltre nel sobborgo di Ostia furono edificati nei pressi del capolinea anche l'ufficio postale, gli uffici del Governatorato e la chiesa di Santa Maria Regina Pacis. Il 1\u00ba agosto 1941 la STEFER, che gi\u00e0 eserciva le tranvie dei Castelli Romani, assorb\u00ec la SEFI.\nI bombardamenti alleati durante la seconda guerra mondiale tra il 1943 e il 1944 danneggiarono gravemente le stazioni e la ferrovia, distruggendo completamente le stazioni di Acilia, Ostia Scavi e Marina di Ostia mentre i convogli subirono meno danni poich\u00e9 riparati nelle gallerie della metropolitana in costruzione. Immediatamente dopo la fine degli scontri a Roma iniziarono i lavori per la riparazione della ferrovia, consentendo dal 21 settembre 1944 il servizio grazie a locomotive a vapore e, dal 24 dicembre 1945, grazie alla trazione elettrica.\nDal dopoguerra agli anni ottanta.\nNel dopoguerra la ferrovia si espanse verso est con l'inaugurazione nel 1948 della stazione di Stella Polare e nel 1949 di quella di Castel Fusano; nello stesso anno furono demolite le macerie della stazione di Marina di Ostia e nel 1951 fu inaugurata la nuova stazione di Lido di Ostia Centro.\nDurante gli anni '50, data l'espansione di Ostia e la sua trasformazione a meta balneare preferita dai romani, la richiesta di trasporto da e per il centro della citt\u00e0 continu\u00f2 ad aumentare. In quegli anni, introducendo i convogli MR 100 e poi MR 200 (costruzione 1956), venne inaugurata la prima linea della metropolitana di Roma e fu sostituita la vecchia stazione di Magliana con una nuova comune sia alla ferrovia Roma-Lido che alla metropolitana. L'anno successivo fu decisa l'istituzione di un nuovo servizio diretto tra Termini via metropolitana passando a Magliana verso la ferrovia fino a Ostia.\nIl 25 agosto 1960 fu inaugurata la stazione di Cristoforo Colombo che, con il collegamento a doppio binario con Lido di Ostia Centro, segn\u00f2 la conclusione dei lavori per la ferrovia del Lido, diventandone il capolinea lidense. Sempre nel 1960 fu inaugurata la stazione di Tor di Valle, in prossimit\u00e0 dell'ippodromo. Nell'estate del 1972, grazie all'espansione dei quartieri di Roma verso il mare, venne aperta la stazione di Casal Bernocchi-Centro Giano.\nNegli anni a seguire la quantit\u00e0 di passeggeri aument\u00f2 notevolmente, grazie anche al collegamento diretto con la stazione Termini, il principale nodo di scambio per la capitale, che permise l'utilizzo della ferrovia Roma-Lido non solo ai villeggianti, ma anche ai pendolari. Nonostante l'utenza, l'unico incremento del parco treni fu costituito dall'introduzione delle MR 300, entrate in servizio nel 1976. Proprio in quell'anno la STEFER conflu\u00ec in ACoTraL (Azienda Consortile Trasporti Laziali), che, costretta a mandare in riparazione molte motrici usurate, dirott\u00f2 nel 1980 alcune motrici MA 100, destinate alla linea A della metropolitana, sulla Roma-Lido.\nLa fine del millennio: gli anni ottanta e novanta.\nNel 1987 iniziarono le consegne dei sei treni serie 500 ordinati alla Fiat Ferroviaria; ogni treno ha sei carrozze (quattro elettromotrici e due rimorchiate) e ospita passeggeri, di cui 264 seduti. Hanno massa in servizio di 165 tonnellate, potenza di e velocit\u00e0 massima di .\nIl 4 agosto 1986, con l'avvio dei lavori di prolungamento della linea B da Termini verso Rebibbia, vennero soppressi i collegamenti diretti Termini-Lido. Il 9 settembre 1989 il capolinea della Roma-Lido venne arretrato a EUR Magliana per consentire i lavori di ammodernamento della stazione di Porta San Paolo e della linea B della Metropolitana (che per tutta la durata dei lavori venne deviata sui binari della Lido fino a poco prima di Magliana).\nNel 1993 l'ACoTraL si fuse con il CTL (Consorzio pubblici servizi di Trasporto del Lazio), dando vita al Cotral (Consorzio Trasporti pubblici Lazio) che, occupandosi dei trasporti pubblici dell'intera regione, divenne cos\u00ec il nuovo gestore della ferrovia. Successivamente, in fase di ammodernamento, le nuove infrastrutture delle linee metropolitane non lasciarono pi\u00f9 posto ai vecchi convogli e fu cos\u00ec che quasi tutte le vecchie MR furono immesse in servizio sulla Roma-Lido. Nel 1996 venne riattivata la tratta Porta San Paolo-Magliana ed attivata al servizio viaggiatori la nuova fermata di Basilica San Paolo, ubicata al chilometro 2+310, di corrispondenza con la linea B. Sempre in questo periodo ci furono dei lavori di ammodernamento sulla linea: inizi\u00f2 la costruzione di una nuova stazione all'ingresso nord di Ostia, la Lido di Ostia Nord, venne ribassata e chiusa in galleria buona parte della tratta tra le stazioni di Acilia e Casal Bernocchi e part\u00ec la ristrutturazione delle stazioni di Ostia Antica, Acilia (riaperta il 4 ottobre 2003) e Vitinia. Nel 2000 il CoTraL venne diviso in due societ\u00e0: la Linee Laziali (poi chiamata di nuovo CoTraL) e la Metroferro, che dal 2001 divenne nota come Met.Ro., cui rimarr\u00e0 in carico la gestione della Roma-Lido assieme alle linee A e B della metropolitana e alle ferrovie, in concessione, Roma-Pantano e Roma-Civita Castellana-Viterbo. Il 1\u00ba giugno 2000 fecero il loro debutto su rotaia le MR 600, realizzate dalla Firema riutilizzando i carrelli ed i principali equipaggiamenti di trazione e frenatura elettrodinamica delle MR 100. Un mese dopo venne inaugurata la nuova stazione di Lido di Ostia Nord.\nDal 2000.\nNel piano regolatore generale del 2003 era previsto un incremento delle stazioni lungo la Roma-Lido, in particolare a servizio dei quartieri di recente fondazione Mezzocammino e Malafede. Tali fermate non furono mai realizzate, tuttavia sono visibili alcune opere complementari alle stazioni, come ad esempio i parcheggi scambiatori.\nNel 2005, in occasione del trasferimento delle elettromotrici MA100 dalla linea A della metropolitana alla Roma-Lido, \u00e8 stato inaugurato il servizio \"Freccia del Mare\", accompagnato da una tipica livrea blu, gialla, rosa e azzurra, che prevedeva lo svolgimento nelle ore di punta di treni direttissimi tra Porta San Paolo e Ostia senza fermate intermedie. Due anni dopo alle MA 100 si sono affiancate le prime MA 300, seguite da altri tre convogli nel 2016.\nNel 2007 la regione Lazio ha stanziato 7,2 milioni di euro per la costruzione della nuova stazione di Acilia Sud (5 milioni) e per la ristrutturazione della stazione di Tor di Valle (2,2 milioni). Il bando per i lavori \u00e8 stato pubblicato nel 2011 da ATAC, subentrata nella gestione della ferrovia in seguito alla fusione per incorporazione con Met.Ro. del 2010, e questi ultimi sono iniziati nel 2014. Tre anni dopo si sono interrotti a causa della mancata erogazione dei pagamenti da parte di ATAC all'impresa appaltatrice, ossia Italiana Costruzioni.\nTra il 2017 e il 2018, nell'ambito dell'approvazione del Piano urbano della mobilit\u00e0 sostenibile (PUMS) da parte di Roma Capitale, \u00e8 stata proposta la trasformazione in metropolitana, con la denominazione di \"linea E\" prevedendo un prolungamento interrato, parallelo alla linea B, fino a Jonio, accorpando la ferrovia alla diramazione B1. Nello scenario tendenziale ottimale del PUMS \u00e8 prevista effettivamente la trasformazione in linea E ma, in sostituzione dell'accorpamento alla diramazione B1, \u00e8 prevista la realizzazione di una diramazione, denominata \"E2\", dalla stazione di Acilia Sud all'aeroporto di Roma Fiumicino con fermate intermedie a Dragona e Fiera di Roma.\nNel 2021 per carenza di materiale rotabile la linea \u00e8 stata limitata prima nei giorni feriali alla tratta Porta San Paolo-Lido Centro e poi, solo nei giorni infrasettimanali (esclusi eventuali festivi), alla tratta EUR Magliana-Lido Centro. Nello stesso periodo la regione Lazio ha annunciato che in base alle delibere approvate nel 2019 a partire dal 1\u00b0 gennaio 2022 le societ\u00e0 ASTRAL e Cotral sarebbero subentrate nella gestione della ferrovia, rispettivamente in qualit\u00e0 di gestore dell'infrastruttura ed impresa ferroviaria, con il lancio della denominazione di Metromare. Successivamente \u00e8 stato chiarito che dal 1\u00b0 gennaio sarebbe iniziato il periodo di affiancamento al gestore uscente, comprensivo dell'acquisto da parte della regione del parco rotabile di propriet\u00e0 comunale, per il completo subentro a partire dal 1\u00b0 luglio 2022. Sempre a partire dal 1\u00b0 gennaio \u00e8 stata riattivata la tratta Lido Centro-Cristoforo Colombo.\nCaratteristiche.\nSi tratta di una ferrovia isolata a scartamento ordinario Stephenson () interamente a doppio binario (triplo presso le stazioni di Lido di Ostia Centro e Cristoforo Colombo) in sede protetta e quindi senza passaggi a livello. Parte del tracciato, tra le stazioni di Roma Porta San Paolo ed EUR Magliana, \u00e8 parallelo a quello della linea B della metropolitana. Le banchine permettono l'accesso a raso e la sagoma limite \u00e8 di tipo ferroviario con larghezza massima di e altezza di . La ferrovia \u00e8 lunga quasi e serve un'ampia porzione di Roma, concentrata principalmente nei Municipi VIII, IX e X.\nLe stazioni sono in tutto 13 e sono quasi tutte di superficie fatta eccezione per la stazione di Acilia, che \u00e8 al di sotto del livello della strada. Tre di esse, ossia EUR Magliana, Basilica San Paolo e Porta San Paolo/Piramide, sono di interscambio con la linea B e presso lo snodo di Porta San Paolo \u00e8 possibile effettuare interscambio anche con le Ferrovie Laziali (FL) di Trenitalia transitanti presso la stazione di Roma Ostiense (FL1, FL3 e FL5). Sul tracciato \u00e8 presente anche l'incompiuta stazione di Acilia Sud.\nTraffico.\nIl servizio \u00e8 attivo tutti i giorni, compresi i festivi, con le prime ed ultime partenze dai capolinea rispettivamente alle 5:15 e alle 23:30. La frequenza \u00e8 di circa 10-15 minuti e il tempo di percorrenza medio dell'intera tratta \u00e8 di circa 37 minuti.\nNelle ore notturne la ferrovia \u00e8 sostituita dalla linea autobus nME (precedentemente N3) che viaggia tra piazza Venezia e piazzale Amerigo Vespucci, presso la stazione di Cristoforo Colombo.\nStoria delle frequenze e dei tempi di percorrenza.\nI primi convogli, nel 1924, effettuavano sette fermate compresi i capolinea. La fermata nelle vicinanze degli scavi si chiamava \"Ostia\" (senza \"Antica\") e l'attuale \"Vitinia\" si chiamava \"Risaro\". Nei giorni feriali erano effettuate 7 coppie di corse e nei giorni festivi 3. Il tempo di percorrenza da \"Roma San Paolo\" a \"Marina di Ostia\" era di 50 minuti comprese le soste.\nSubito prima della guerra, nel 1939, le fermate sono aumentate di un'unit\u00e0 (Mezzocammino) ed alcuni nomi sono stati cambiati: abbiamo \"Ostia Antica (Scavi)\", \"Lido di Roma\" al posto di Marina di Ostia e \"Magliana\" divent\u00f2 \"Magliana Ostiense\"; le coppie di treni salirono a 35. Il tempo di percorrenza scese a 34 min da \"Roma Porta San Paolo\" a \"Lido di Roma\" per i treni \"omnibus\" e 26 min per i diretti.\nNel 1946 le corse calarono a 26 coppie. Il numero delle stazioni rimane immutato ed i tempi di percorrenza variarono dai 37 minuti degli \"omnibus\", ai 32 degli \"accelerati\" ed ai 28 dei diretti.\nA met\u00e0 degli anni settanta (orario 1974) la linea si era arricchita nel frattempo di alcune stazioni intermedie (Tor di Valle e Casal Bernocchi) e altre alla fine: Stella Polare, Castel Fusano e Cristoforo Colombo. La fermata di Mezzocammino \u00e8 stata soppressa. Le stazioni da Porta San Paolo al capolinea di Ostia diventarono in tutto 14. Alcuni nomi sono cambiati: Magliana non \u00e8 pi\u00f9 Ostiense, Risaro \u00e8 diventata Vitinia e la stazione di Lido di Roma \u00e8 diventata Lido di Ostia Centro.\nL'offerta divenne molto pi\u00f9 ampia. Esistevano due tipi di percorso: i treni che partivano da Termini e quelli che partivano invece da Porta San Paolo. In totale l'offerta si avvicin\u00f2 alle 90 coppie di treni.\nI primi effettuavano anche tutte le stazioni dell'allora unica metropolitana di Roma, non ancora linea B, per poi proseguire una volta arrivati a Magliana (non pi\u00f9 Ostiense) sul percorso della ferrovia Roma - Lido. Il tempo di percorrenza da Termini a Lido Centro era di 30 minuti che diventarono 37 per chi arrivava a Lido Cristoforo Colombo. Tra le nuove stazioni di questo servizio c'erano Garbatella e San Paolo Basilica.\nI treni che partono da Porta San Paolo effettuavano la prima fermata a Magliana. Il tempo di percorrenza da Porta San Paolo a Lido Centro era di 30 minuti che diventarono 37 per chi arriva a Lido Cristoforo Colombo. Alcuni convogli, denominati diretti impiegavano 21 minuti per arrivare a Lido Centro e 28 per Colombo. Sono state inserite decine di corse in pi\u00f9 dagli anni 2000, in occasione dell'apertura della stagione balneare, e questa iniziativa durer\u00e0 fino a settembre, coadiuvata da un efficiente trasporto su gomma con partenze dalla stazione Colombo che permette ai bagnanti di raggiungere i vari cancelli, ovvero quelle spiagge pubbliche attrezzate ma a ingresso gratuito.\nNell'orario del 2006 le stazioni sono 13: non c'\u00e8 pi\u00f9 la fermata di Torrino ma \u00e8 stata aperta quella di Lido Nord. \"Magliana\" ha cambiato nome: EUR Magliana. L'offerta \u00e8 di quasi 100 coppie tra treni solo feriali, solo festivi e corse quotidiane. Il tempo \u00e8 di 30 minuti fino a Lido Centro e di 37 minuti fino a Colombo. Attualmente le corse giornaliere effettuate dai treni sono poco pi\u00f9 di 80 nei giorni feriali, in ciascuna direzione. Nelle ore di punta, ovvero nelle fasce orarie in cui l'utenza aumenta in modo esponenziale, tra le 7 e le 9 e tra le 16 e le 19, le partenze dei treni da Piramide e da Cristoforo Colombo sono cadenzate ogni 10 minuti, salvo ritardi e corse soppresse a causa di guasti meccanici o per carenza di personale. Queste frequenze non soddisfano la domanda che viene dall'aumento del numero di utenti che se ne servono e si stima che ogni giorno la Ferrovia Roma-Lido trasporti viaggiatori. Fino a qualche anno fa le partenze nelle fasce orarie \"critiche\" erano fissate ogni 7 minuti, in seguito la Regione Lazio ha portato le attese a 10 minuti.\nMateriale rotabile.\nAttuale.\nIn base al contratto di servizio stipulato tra ATAC e Regione Lazio nel 2021 il materiale rotabile \u00e8 composto unicamente da elettromotrici. Predisposti per il servizio vi sono otto treni CAF MA300 (costruiti tra il 2007 e il 2009) cui si aggiungono 19 unit\u00e0 di trazione AnsaldoBreda MA200 (1997). Le otto MA300 sono di propriet\u00e0 di ATAC mentre le MA200 sono di Roma Capitale. La Regione Lazio ha ordinato 5 nuovi convogli da 6 casse alla Titagarh - Firema, con capienza di 1200 persone.\nStorico.\nLocomotive a vapore.\nLa prima (910.045) fu usata provvisoriamente fino al giugno 1925, quando l'esercizio divenne completamente elettrico.\nLa seconda (910.042) fu usata nel 1929 nell'ambito di un esperimento di conversione in locomotiva diesel-Zarlatti, che comport\u00f2 lo smontaggio della caldaia e l'installazione di un motore diesel a due tempi usato per azionare un compressore di aria con cui vennero azionati i cilindri motori. Le prove si svolsero dal 6 aprile al 25 aprile del 1929 effettuando 16 coppie di corse di andata e ritorno. La velocit\u00e0 massima raggiunta con un carico trainato di 101 t fu di 74\u00a0km/h. L'esperimento riusc\u00ec, ma evidenzi\u00f2 anche i suoi limiti, infatti si ebbero alcuni inconvenienti: il 17 aprile si ruppe lo stantuffo della pompa di circolazione dell'acqua motore e il 23 aprile si sfil\u00f2 un tubo del compressore Westinghouse. L'esperimento, per questi motivi, non ebbe seguito pratico.\nLe altre due (849.001 e 849.002) erano delle piccole locotender di manovra, acquistate nel 1938 dalle FS, precedentemente appartenute alla Societ\u00e0 Veneta, dove erano immatricolate 81 e 82&lt;ref name=\"STEFER/26\"&gt;.&lt;/ref&gt;.\nLocomotori.\nI primi sei locomotori furono forniti verso la fine del 1924, assieme a cinque elettromotrici e a carri e carrozze. Nel 1926 ne furono forniti altri due. Furono numerati con numeri progressivi da 1 a 8.\nErano stati costruiti dalla Carminati &amp; Toselli e l'equipaggiamento elettrico era della Tecnomasio.\nI locomotori pesavano 45 tonnellate ed erano dotati di motori tetrapolari da 230 cavalli. Le cabine di guida erano poste alle due estremit\u00e0.\nNel 1934 il numero dei locomotori sal\u00ec a nove con l'acquisto di uno nuovo uguale ai precedenti numerato 9.\nDopo la guerra, tra il 1947 ed il 1949, i locomotori hanno subito profonde trasformazioni, in particolare con la creazione, alle estremit\u00e0 delle casse, di due cofani per le sabbiere ed i reostati delle batterie, che ne hanno modificato sostanzialmente l'aspetto. Furono rinumerati da 01 a 08.\nIl locomotore numerato 9 fu modificato nel 1952 e rinumerato 09; assunse un aspetto molto diverso per la sagoma pi\u00f9 lunga e la conseguente assenza dei cofani alle estremit\u00e0.\nLa \"Michelina\".\nNell'agosto del 1932 fu sperimentata un'automotrice su pneumatici, progettata dalla Michelin. Era mossa da un motore Diesel da cc\u00b2. In Francia era chiamata Micheline.\nNe dava notizia \"Le vie d'Italia\", la rivista mensile del Touring Club Italiano.\nNonostante i buoni risultati l'esperimento non ebbe seguito.\nDiesel.\nNel 1948 e nel 1966 la STEFER ha acquistato due locomotori Diesel per i servizi di emergenza, targate rispettivamente D 51 e D 52.\nIl D 51 \u00e8 stato acquistato nel 1948 contemporaneamente alla cessione di una delle Locomotive a vapore al porto di Genova ed \u00e8 analogo a quelli immatricolati presso le Ferrovie dello Stato nel gruppo 213.9&lt;ref name=\"STEFER/49\"&gt;.&lt;/ref&gt;. \u00c8 un \"K\u00f6f II\" costruito nel 1940 dalla Deutz AG.&lt;ref name=\"STEFER/49,61\"&gt;.&lt;/ref&gt;.\nIl D 52 \u00e8 stato comprato usato nel 1966.&lt;ref name=\"STEFER/51\"&gt;.&lt;/ref&gt; \u00c8 simile alla V60 delle Deutsche Bahn. Costruito nel 1952 dalla Deutz-Greco, ha un rodiggio 0-3-0, una lunghezza totale di , una potenza di 400 cavalli ed una velocit\u00e0 max di .&lt;ref name=\"STEFER/61\"&gt;.&lt;/ref&gt;"}
{"id": "644517", "revid": "110157", "url": "https://it.wikipedia.org/wiki?curid=644517", "title": "Trealosio", "text": "Il trealosio \u00e8 un disaccaride che presenta un legame glicosidico (acetalico) 1\"\u03b1\"-1\"'\u03b1\" per condensazione tra due molecole di glucosio, diffuso in lieviti, funghi ed insetti. La sua alta concentrazione nei tessuti di alcuni organismi detti criptobionti, in particolare in quelli dei tardigradi, consente loro di sopravvivere in uno stato di \"animazione sospesa\" in condizioni di mancanza di acqua ed a temperature molto elevate. In realt\u00e0 alcuni recenti studi sulla resistenza alla disidratazione dei tardigrada, hanno messo in luce come il ruolo del trealosio sia del tutto marginale ai fini della sopravvivenza di queste creature e che invece la loro particolare resistenza alla disidratazione sia da imputare ad un particolare tipo di proteine dette TDPs (tardigrada disordered proteins). \nQuesti organismi, una volta reidratati, riprendono il loro normale ciclo vitale, senza presentare alcun danno.\nRecenti studi hanno accertato che il trealosio conferisce alle cellule umane, opportunamente trattate, la capacit\u00e0 di rimanere in vita, anche in assenza di acqua.\nQuesto disaccaride previene, inoltre, la degradazione chimica e fisica che si pu\u00f2 verificare nelle forme di dosaggio dei farmaci. \u00c8 stato anche osservato che la presenza di trealosio in soluzione fa aumentare la temperatura di denaturazione di proteine e ne inibisce la precipitazione.\nGrazie a tali propriet\u00e0 sono state utilizzate soluzioni contenenti trealosio per prolungare la conservazione di tessuti e di organi."}
{"id": "644521", "revid": "1305772", "url": "https://it.wikipedia.org/wiki?curid=644521", "title": "ESB", "text": ""}
{"id": "644522", "revid": "36426", "url": "https://it.wikipedia.org/wiki?curid=644522", "title": "PALplus", "text": "Il PALplus, o P+, rappresenta l'eventuale estensione dello standard televisivo PAL (per quanto concerne il segnale di tipo analogico) adattato per\u00f2 alla visione in formato , senza il sacrificio di alcun pixel o riga di risoluzione dell'immagine.\nStoria.\nVerso la fine degli anni '80, fu creato uno standard per la trasmissione analogica in alta definizione, chiamato HD-MAC (basato sul gi\u00e0 esistente standard satellitare MAC), basato sulla trasmissione di immagini a 1250 linee e un rapporto d'aspetto di . Come standard di transizione, venne definito il D2-MAC, in 16:9 ma a 625 linee. Nonostante la sigla dello standard possa far pensare a un sistema digitale, in realt\u00e0 il D2-MAC \u00e8 un formato ibrido.\nIl \"PALplus\" vero e proprio venne progettato come sistema economico e compatibile con i ricevitori esistenti per trasmettere contenuti in 16:9.\nFunzionalit\u00e0.\nUn'immagine codificata in PAL viene solitamente trasmessa tramite uno degli standard a 625 righe orizzontali di cui 576 contengono il video attivo, cio\u00e8 le linee effettive che compongono l'immagine; in una normale trasmissione in 16:9, il segnale viene trasmesso in modo anamorfico, cio\u00e8 con il relativo restringimento in verticale del fotogramma. In realt\u00e0, gran parte del contenuto in 16:9 viene trasmesso dalle emittenti come 4:3 \"letterbox\"', cio\u00e8 come un segnale 4:3 comprendente il video in formato panoramico e le bande nere sotto e sopra. Questo sistema \u00e8 ottimo per la visualizzazione su monitor in 4:3, ma riduce le linee del video attivo a 432.\nIl sistema PALplus risolve il problema ripristinando le 576 linee orizzontali. Tuttavia, per motivi di compatibilit\u00e0, la larghezza di banda del segnale trasmesso rimane di 5\u00a0MHz, il che implica che la risoluzione verticale dell'immagine non \u00e8 migliore del PAL tradizionale: essendo distribuita su uno schermo pi\u00f9 ampio, anzi, risulta del 73% di un segnale 4:3 completo, o del 51% se si ignora il coefficiente di Kell.\nLa retrocompatibilit\u00e0 con gli standard delle bianco e nero per la TV analogica \u00e8 la seguente: in caso sia adottato lo standard PALplus, un apparecchio televisivo non dotato di compatibilit\u00e0 con tale standard visualizza le immagini in formato 16:9 (senza aumento della risoluzione orizzontale e con riduzione della risoluzione verticale) e in bianco e nero. Lo standard PALplus \u00e8 inoltre retrocompatibile con lo standard PAL, in particolare la retrocompatibilit\u00e0 \u00e8 completa: in caso sia adottato lo standard PALplus, un apparecchio televisivo dotato di compatibilit\u00e0 con lo standard PAL visualizza le immagini a colori.\nEstensioni.\nVertical helper.\nIl segnale PALplus per la trasmissione \u00e8 creato come un normale 4:3 \"letterbox\", scalando le 576 linee originali in 432 pi\u00f9 le bande, cos\u00ec come sar\u00e0 visualizzato da un ricevitore PAL tradizionale. Il processo di scalatura avviene con una coppia di filtri corrispondenti, una passa-alto e uno passa-basso. L'uscita del filtro passa-basso \u00e8 il segnale che viene trasmesso.\nDal segnale in uscita dal filtro passa-alto viene prelevata una linea ogni quattro, che viene modulata tramite una sottoportante sull'asse \"U\" dello spazio colore YUV, sulle 144 linee nere restanti (quelle del \"letterbox\"). Questo procedimento avviene per ogni semiquadro o per ogni quadro, a seconda che il materiale di origine sia interlacciato o progressivo.\nIl ricevitore PALplus \u00e8 in grado di demodulare il segnale presente sulle linee nere e da esso recuperare l'insieme completo delle 576 linee originali. Come effetto collaterale, in alcuni casi le linee modulate sulla sottoportante colore sono visibili come strisce gialle e blu sui televisori standard.\nColour-plus (o Clean PAL).\nLa sottoportante colore PAL viene modulata tramite correlazione tra due semiquadri, in modo che il ricevitore possa ricavare una separazione Y/C pi\u00f9 netta. Si tratta di una tecnica derivata dai videoregistratori professionali, e che incrementa la purezza dei colori sia in PALplus che in PAL tradizionale.\nBit di segnalazione.\nUno speciale segnale chiamato WSS o Widescreen signaling permette al ricevitore di identificare se il segnale \u00e8 4:3, 16:9 oppure PALplus, e se il contenuto originale \u00e8 interlacciato o progressivo.\nEsiste anche un segnale (chiamato \"Ghost Cancellation\") in grado di identificare e rimuovere i segnali riflessi, migliorando cos\u00ec la ricezione. Questi segnali possono essere registrati da un videoregistratore e riprodotti con la registrazione.\nProblemi e limiti.\nLa ricezione e la decodifica dei segnali \"PALplus\" richiedono circuiti piuttosto costosi. \u00c8 necessario anche prevedere una linea di ritardo sul segnale ricevuto perch\u00e9 per la decodifica \u00e8 necessario disporre di entrambi i semiquadri. Come conseguenza, soltanto pochi televisori con scansione di 100\u00a0Hz di fascia alta, prodotti verso la fine del secolo scorso, hanno potuto beneficiare di un decoder incorporato per la ricezione in PALplus, limitandone la diffusione.\nInoltre, questo standard \u00e8 ormai obsoleto, per via dell'abbandono progressivo delle trasmissioni in PAL a favore di quelle in DVB.\nRelativamente al caso italiano, sono sorte delle perplessit\u00e0 (menzionate nel numero di settembre 2006 del periodico AF Digitale nella sezione di risposta alle domande poste dai lettori) sulla mancata possibilit\u00e0 di trasmissione in Italia dei Mondiali di calcio Germania 2006 in PALplus. L'emittente pubblica italiana Rai Uno ha trasmesso infatti le partite dei mondiali in formato \"letterbox\", anche se probabilmente ci\u00f2 \u00e8 avvenuto proprio a causa della scarsa diffusione nazionale di apparecchi adatti alla ricezione del PALplus. A partire dal 2007 la RAI ha incominciato a trasmettere parte della programmazione nel formato , ma solo sul digitale terrestre.\nNel mondo.\nBelgio.\nL'emittente pubblica fiamminga VRT detiene una politica di \u201cproduzione propria\u201d di buona parte dei contenuti in PALplus. Ad esempio, le news sono trasmesse proprio in P+. Ad eccezione di fiction e film americani, tutte le fiction e i film di produzione locale sono trasmessi in P+.\nL'emittente VTM, SBS Belgium (con i suoi canali VT4 e VijfTV) pure trasmettono in modo simile format TV in P+, se pure in di meno rispetto all'emittente pubblica. Le emittenti vallone RTBF e RTL-TVi invece, hanno una politica pi\u00f9 ristretta al riguardo, preferendo spesso al P+ il vecchio 4:3.\nFinlandia.\nQui a giocare la carta del P+ \u00e8 unicamente MTV3, col suo format Tv \u201cJyrki\u201d, andato in onda dal 18 agosto 1997 per quattro anni di seguito. L'Emittente YLE inoltre dichiar\u00f2 di volere direttamente passare al digitale, piuttosto che rimanere anche col P+.\nGermania.\nSoltanto le emittenti pubbliche ARD e ZDF trasmettono regolarmente in P+. Altre emittenti, come Pro7 (ProSieben) e Premiere, usano il formato 16:9 in ambito digitale, sia in PAL che in HDTV.\nPaesi Bassi.\nLa situazione del P+ nei Paesi Bassi si presenta difficile in quanto, le trasmissioni in P+ vengono fatte in modo sporadico, solo in caso di eventi speciali o di emissione di programmi in 16:9 acquisiti da altre emittenti.\nPortogallo.\nL'emittente privata TVI cominci\u00f2 gi\u00e0 nel 1994, ma solo per pochissimo tempo. Oggi l'emittente pubblica RTP seleziona programmi vari da trasmettere in P+.\nItalia e Svizzera.\nIn Italia le uniche tracce conosciute di trasmissioni in PALplus si sono avute nel 1997 in occasione della trasmissione della Prima della Scala e di due concerti di musica classica di fine anno su Rai Uno.\nPer i residenti in Lombardia c'\u00e8 stata inoltre la possibilit\u00e0 di ricevere contenuti in PALplus dalle emittenti della RTSI, in particolare da TSI 1. La stessa RTSI dal 1\u00ba dicembre 2007 ha abbandonato le trasmissioni in PALplus (a seguito dello spegnimento anticipato delle trasmissioni analogiche) ricorrendo al 16:9 anamorfico."}
{"id": "644525", "revid": "110157", "url": "https://it.wikipedia.org/wiki?curid=644525", "title": "Fu\u00dfball-Bundesliga 1997-1998", "text": "La stagione 1997-98 \u00e8 stata la trentacinquesima edizione della Bundesliga, massimo livello del calcio professionistico in Germania.\nStagione.\nAvvenimenti.\nPer la prima volta nella storia della Bundesliga una neopromossa si aggiudic\u00f2 il titolo di campione di Germania: l'impresa riusc\u00ec al di Otto Rehhagel che dopo aver vinto la Zweite Bundesliga nella stagione precedente, concluse al comando della classifica la sua stagione da neopromossa, resistendo agli attacchi dei campioni in carica del .\nGli uomini di Rehhagel fecero sin dall'inizio la voce grossa in graduatoria, prendendo la testa della classifica gi\u00e0 alla seconda giornata. Dopo aver condiviso per una giornata la vetta della classifica con il , il Kaiserslautern dette avvio alla fuga riprendendo alla quarta giornata il comando solitario della classifica. Nel turno successivo emerse invece il che, dopo un avvio lento (sconfitta nella prima giornata contro lo stesso Kaiserslautern), si accredit\u00f2 come principale rivale della capolista, che giocando con continuit\u00e0, mantenne il primato arrivando, alla decima giornata, a +4 dalla seconda. A partire dalla quattordicesima giornata il Kaiserslautern allung\u00f2 il passo sulla seconda, arrivando a +7 dopo due giornate, vantaggio che permise alla capolista di ottenere il titolo di \"campione d'inverno\" con due turni di anticipo.\nIl Kaiserslautern inizi\u00f2 bene il girone di ritorno sconfiggendo il Bayern Monaco nello scontro diretto per 2-0, ma di l\u00ec calarono lievemente il ritmo consentendo ai rivali di portarsi, dopo tre giornate, a -2 dalla vetta. Il Kaiserslautern rispose ributtando i bavaresi a -9 nel giro di cinque turni: nonostante un secondo ritorno del Bayern Monaco, la capolista riusc\u00ec a gestire il vantaggio e, con un turno di anticipo, gli uomini di Rehhagel si laurearono per la seconda volta campioni di Germania, dopo aver travolto per 4-0 in casa il .\nPer quanto riguarda i verdetti in chiave europea ci fu bagarre in \"zona UEFA\", con tre squadre nel giro di due punti: ebbero la meglio all'ultimo turno lo e lo nei confronti dell' e del , che dovettero quindi accontentarsi della Coppa Intertoto. Altrettanto combattuta fu la lotta per non retrocedere, che vide alla vigilia dell'ultimo turno il e il Borussia M\u00f6nchengladbach separate da tre punti sul Karlsruhe: battendo il Wolfsburg i \"puledri\" agganciarono il Karlsruhe, sconfitto da un Hansa Rostock ancora in corsa per un posto in \"zona UEFA\", salvandosi grazie alla migliore differenza reti, mentre il Colonia pareggi\u00f2 per 2-2 contro il , scendendo in Zweite Bundesliga assieme al Karlsruhe e all', retrocesso con una giornata di anticipo. Per il Colonia \u00e8 la prima retrocessione in serie cadetta della sua storia, da questo momento, fino alla stagione 2017/18, l'Amburgo sar\u00e0 l'unica squadra ad non essere mai retrocessa.\nClassifica finale.\nLegenda:\nNote:\nStatistiche.\nSquadre.\nPrimati stagionali.\nSquadre"}
{"id": "644527", "revid": "73537", "url": "https://it.wikipedia.org/wiki?curid=644527", "title": "Celebes", "text": ""}
{"id": "644529", "revid": "599013", "url": "https://it.wikipedia.org/wiki?curid=644529", "title": "Etl", "text": ""}
{"id": "644530", "revid": "365417", "url": "https://it.wikipedia.org/wiki?curid=644530", "title": "Juan D\u00edaz de Sol\u00eds", "text": "La sua origine \u00e8 incerta. Alcuni sostengono che nacque in Portogallo, altri a Siviglia.\nBiografia.\nInizialmente viaggi\u00f2 al servizio del Portogallo, su navi che esploravano il litorale africano. Giunse in India con navi portoghesi, ma era insoddisfatto del salario e si sentiva pronto per imprese pi\u00f9 importanti.\nPresto si mise al servizio di navi pirata francesi con l'idea di arricchirsi facilmente. Quando la nave pirata francese dove lui navigava prese e saccheggi\u00f2 una nave portoghese, lui fu riconosciuto e condannato a morte in contumacia dal governo portoghese. Decise cos\u00ec di passare al servizio della Corona di Spagna.\nPrimo viaggio.\nForse fu lui il comandante della spedizione del 1497, voluta da re Ferdinando II d'Aragona, per esplorare le coste della terraferma americana, al quale partecip\u00f2 l'esploratore fiorentino Amerigo Vespucci e Juan de la Cosa.\nNel 1507 re Ferdinando II indisse una riunione con i pi\u00f9 grandi navigatori del tempo: vi erano Amerigo Vespucci, che fu poi nominato \"Piloto Mayor de Castilla\", il famoso cartografo Juan de la Cosa, Vicente Y\u00e1\u00f1ez Pinz\u00f3n e Juan D\u00edaz de Sol\u00eds. Si decise di programmare altre spedizioni.\nSecondo viaggio.\nAlla prima spedizione partecip\u00f2 insieme a lui Vicente Y\u00e1\u00f1ez Pinz\u00f3n e lo scopo del viaggio era quello di esplorare le coste del centro America per cercare un passaggio per le Isole delle spezie, ovvero l'Asia.\nAl ritorno da questo viaggio ci fu una disputa tra Juan D\u00edaz de Sol\u00eds e Vicente Y\u00e1\u00f1ez Pinz\u00f3n e De Sol\u00ecs fu incarcerato. Rimase in carcere per poco tempo e quando usc\u00ec, riusc\u00ec ad entrare nelle simpatie del re Ferdinando II d'Aragona.\nAlla morte di Amerigo Vespucci, nel 1512, Juan D\u00edaz de Sol\u00eds fu nominato \"Piloto Mayor de Castilla\" e si trov\u00f2 cos\u00ec ad essere il pi\u00f9 importante navigatore dell'epoca.\nTerzo viaggio e la morte.\nNel 1514 inizi\u00f2 a preparare un viaggio nell'intento di cercare il passaggio verso le isole delle spezie.\nCon tre navi ed un equipaggio di 70 uomini salp\u00f2 da Sanl\u00facar de Barrameda l'8 ottobre del 1515.\nSegu\u00ec la rotta che Amerigo Vespucci aveva intrapreso nel suo terzo viaggio, ma ebbe meno fortuna, in quanto non ritorn\u00f2 mai pi\u00f9 in Europa. La spedizione segu\u00ec la costa orientale presso la foce del R\u00edo de la Plata, nominato \"Mar Dulce\", che raggiunse nel febbraio del 1516 e risal\u00ec fino alla confluenza dell'Uruguay con il Paran\u00e1.\nSuccessivamente D\u00edaz de Sol\u00eds e altri componenti dell'equipaggio scesero a terra nella costa della Plata, ma furono attaccati e uccisi da un gruppo di indigeni (probabilmente Guaran\u00ec) davanti agli occhi terrorizzati degli altri componenti della flotta, che erano rimasti sulle navi. I superstiti, disorientati per la perdita del loro comandante, fecero un rocambolesco ritorno in Spagna, dove giunsero il 4 settembre 1516."}
{"id": "644539", "revid": "110157", "url": "https://it.wikipedia.org/wiki?curid=644539", "title": "Fu\u00dfball-Bundesliga 1996-1997", "text": "Ledizione 1996-1997 della Bundesliga si \u00e8 conclusa con la vittoria finale del , che ha conquistato il suo quattordicesimo titolo. Il campionato \u00e8 iniziato il 16 agosto 1996 e si \u00e8 concluso il 31 maggio 1997.\nCapocannoniere del torneo \u00e8 stato Ulf Kirsten del con 22 reti.\nStagione.\nIn questa stagione lo Stoccarda passa subito in testa fin dalla prima giornata, ma la squadra non riesce mai a distanziare di molto gli avversari. Questa supremazia dura comunque per quasi tutto il girone di andata, ma a laurearsi \"campione d'inverno\" \u00e8 il di Giovanni Trapattoni. In questo periodo viene conferito a Matthias Sammer il Pallone d'oro, e sono proprio i giallo-neri a superare i bavaresi per alcune giornate. Il Bayern si riprende per\u00f2 il comando della classifica, e lo mantiene fino al termine del campionato; al secondo posto, staccato di due punti finisce il .\nNelle competizioni europee il Borussia Dortmund diventa la terza squadra tedesca a conquistare il massimo trofeo continentale: i giallo-neri di Ottmar Hitzfeld conquistano infatti la Champions League dopo aver sconfitto nella finale di Monaco di Baviera la Juventus per 3-1. Anche lo di Huub Stevens vince un trofeo internazionale, la Coppa UEFA, in quella che \u00e8 l'ultima edizione della manifestazione con la doppia finale; i tedeschi conquistano la coppa a Milano dopo aver avuto la meglio sull'Inter ai calci di rigore.\nClassifica finale.\nLegenda:"}
{"id": "644542", "revid": "110157", "url": "https://it.wikipedia.org/wiki?curid=644542", "title": "Eparchia di San Tommaso Apostolo di Sydney dei Caldei", "text": "Leparchia di San Tommaso Apostolo di Sydney dei Caldei (in latino: \"Eparchia Sancti Thomas Apostoli Sydneyensis Chaldaeorum\") \u00e8 una sede della Chiesa cattolica caldea immediatamente soggetta alla Santa Sede. Nel 2017 contava 35.000 battezzati. \u00c8 retta dall'arcieparca (titolo personale) Amel Shamon Nona.\nTerritorio.\nL'eparchia estende la sua giurisdizione sui fedeli della Chiesa cattolica caldea presenti in tutta l'Oceania.\nSede eparchiale \u00e8 la citt\u00e0 di Sydney, dove si trova la cattedrale di San Tommaso Apostolo.\nIl territorio \u00e8 suddiviso in 5 parrocchie.\nStoria.\nL'eparchia di San Tommaso Apostolo di Sydney dei Caldei \u00e8 stata eretta il 21 ottobre 2006 con la bolla \"Inter gravissimas\" di papa Benedetto XVI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nell'anno 2017 contava 35.000 battezzati."}
{"id": "644547", "revid": "1745361", "url": "https://it.wikipedia.org/wiki?curid=644547", "title": "Kim Possible", "text": "Kim Possible \u00e8 una serie televisiva d'animazione statunitense, prodotta dalla Disney e trasmessa da Disney Channel tra il 7 giugno 2002 e il 7 settembre 2007.\nIn Italia, la serie \u00e8 andata in onda in prima visione sempre su Disney Channel dal gennaio 2002 a marzo 2006 senza mai abbandonare il palinsesto, pur cambiando l'orario di trasmissione, mentre venne trasmessa in chiaro su Rai 2 dal gennaio 2004.\nLa serie \"K.C. Agente Segreto\", trasmessa su Disney Channel dal 2015, presenta concetti e atmosfere molto simili a quelle di \"Kim Possible\".\nNel 2019 \u00e8 uscito un film live-action omonimo basato sulla serie, prodotto da Disney Channel.\nTrama.\nLa serie narra, in tono comico-avventuroso, le vicende della liceale Kim Possible, la quale risiede nell'immaginaria citt\u00e0 di Middleton e, oltre agli impegni scolastici, gli allenamenti delle cheerleader e i problemi dall'adolescenza affronta ogni giorno imperterriti nemici che architettano piani per conquistare il mondo.\nAd assistere la ragazza nelle sue avventure (generalmente parodie di film di 007, telefilm anni sessanta-settanta, fantascienza anni cinquanta e supereroi) sono il suo migliore amico, Ron Stoppable, ragazzo goffo e maldestro dall'innata positivit\u00e0 sempre accompagnato dalla sua talpa senza pelo, Rufus, ed il geniale hacker Wade Load, che vive dietro un computer e non \u00e8 mai uscito dalla sua stanza.\nDi episodio in episodio Kim affronta numerosi pittoreschi antagonisti tra i quali sono ricorrenti lo scienziato pazzo Dottor Drakken e la sua temibile assistente Shego, il golfista folle Duff Killigan, i miliardari Se\u00f1or Senior, dediti al male per hobby, il Professor Dementor e Lord Monkey Fist, nobile inglese ossessionato dal Tai-Sheng-Pek-Quar.\nDopo il film \"Kim Possible - La sfida finale\", viene prodotta una quarta stagione della serie, la quale vede Kim e Ron come coppia, con la conseguente introduzione di diverse \"gag\" relative al loro fidanzamento, anche se il tutto \u00e8 comunque trattato con molta delicatezza dagli autori per evitare di sfociare nella soap.\nInoltre vengono introdotti vari nuovi antagonisti quali Camille L\u00e9on, una versione animata e parodistica di Paris Hilton, Warmonga e Warhok, conquistatori alieni provenienti dal pianeta Lowardia che tentano un'invasione negli ultimi due episodi della stagione.\nProduzione.\nSecondo quanto dichiarato dai due autori, la serie venne concepita dopo uno scambio di battute mentre erano bloccati in ascensore; McCorkle voltandosi verso Schooley disse: \u00abKim Possible: pu\u00f2 fare qualsiasi cosa\u00bb (\"\"Kim Possible: she can do anything\"), al che esso replic\u00f2: \u00abIl suo partner \u00e8 Ron Stoppable: non pu\u00f2 fare nulla\u00bb (\"Her partner is Ron Stoppable: he can't do anything\"\"). Esposta l'idea a Disney Channel questi commissionarono ai due la realizzazione di una serie animata la quale divenne in breve la serie maggiormente seguita del canale.\nDopo tre stagioni ed un film per la TV, \"Kim Possible - La sfida finale\", il 22 febbraio 2005 fu cancellata, tuttavia il network decide successivamente di rinnovare lo show per una quarta stagione, andata in onda negli Stati Uniti dal 10 febbraio al 7 settembre 2007, facendo arrivare la serie a 87 episodi.\nMiddleton.\nGran parte degli eventi narrati nella serie avvengono nell'immaginaria cittadina di Middleton, situata tra le altrettanto immaginarie Upperton e Lowerton. La localizzazione esatta del luogo \u00e8 ignota, sebbene, durante la serie, siano presenti alcuni, contraddittori, indizi che aprono la strada a tre possibilit\u00e0:\nAd ogni modo dovrebbe essere situata da qualche parte nei pressi delle Montagne Rocciose, come si evince da un dialogo tra i due protagonisti durante un viaggio a San Francisco nell'episodio \"La regina delle Bibi\".\nColonna sonora.\nLa sigla, sia d'apertura che di chiusura, dello show \u00e8 \"Call Me, Beep Me\" di Christina Milian.\nAccoglienza.\nLa premi\u00e8re di Kim Possible \u00e8 andata in onda il 7 giugno 2002 registrando un ampio numero di ascolti, tale da rendere la serie la pi\u00f9 seguita del canale sia da parte del pubblico che della critica, la quale comment\u00f2 molto positivamente la qualit\u00e0 dell'animazione, i dialoghi e, soprattutto, i personaggi, sia positivi che negativi.\nPremi.\nNel 2005 la serie ha vinto il Daytime Emmy Awards per la categoria \"Outstanding Sound Mixing - Live Action and Animation\".\nDoppiaggio.\nDi seguito sono elencati i principali personaggi e i doppiatori, sia in originale che in italiano:\nVideogiochi.\nDalla serie sono stati tratti sei videogiochi:"}
{"id": "644568", "revid": "121860730", "url": "https://it.wikipedia.org/wiki?curid=644568", "title": "European Legions", "text": "European Legions \u00e8 una raccolta di canzoni live e studio della black metal band norvegese Mayhem. Le prime sette tracce sono live mentre, le ultime cinque, sono sessioni dell'album \"Grand Declaration of War\"."}
{"id": "644581", "revid": "775372", "url": "https://it.wikipedia.org/wiki?curid=644581", "title": "Giovanni Carrus", "text": "Fu pi\u00f9 volte segretario provinciale nuorese e vicesegretario regionale della DC in Sardegna. Ader\u00ec fin dagli inizi alla corrente fanfaniana.\nBiografia.\nLaureatosi in Giurisprudenza e Perito agrario, ricercatore nell'Ufficio Studi della Banca d'Italia, divenne funzionario del \"Centro Regionale di Programmazione\" e poi docente di ruolo in \"Economia dei mercati agricoli\u201d nella facolt\u00e0 di Agraria dell'Universit\u00e0 di Sassari e in quella di Economia dell'Universit\u00e0 di Cagliari. Nel corso della sua carriera professionale ha fatto anche parte del Comitato scientifico dell'Istituto per lo studio dei problemi bio-agronomici delle colture arboree mediterranee del Consiglio Nazionale delle Ricerche.\nSposato con Maria Clotilde Scarpa, ha avuto quattro figli: Paola, Grazia, Giuseppe e Francesco, deceduto a soli quattro anni.\n\u00c8 morto a Cagliari l'8 maggio del 2002, dopo essere stato colpito da una grave malattia degenerativa.\nAttivit\u00e0 politica.\nNella lunga carriera politica ha ricoperto numerosi incarichi di partito e di governo ai vari livelli locale e nazionale.\nSegretario provinciale della Democrazia Cristiana di Nuoro nel 1963 e vicesegretario regionale della DC della Sardegna. \nNel 1969 fu eletto consigliere regionale per la VI Legislatura, venendo riconfermato nel 1974 e nel 1979. Fu in tale veste presidente della commissione consiliare per la revisione dello Statuto (1973) e della commissione programmazione (1974).\nNel gennaio 1977 venne nominato assessore delle finanze, urbanistica e enti locali nella giunta Soddu II, carica che mantenne ininterrottamente fino al dicembre 1980 nelle giunte Soddu III, Ghinami I e Ghinami II.\nDal 1983 al 1992 approd\u00f2 in Parlamento come deputato per la IX e la X Legislatura, e fu membro della \"Commissione Finanze e Bilancio\" e pi\u00f9 volte relatore di maggioranza della legge finanziaria dello Stato.\nNelle elezioni politiche del 1992, pur avendo ottenuto oltre quindicimila voti, non venne rieletto alla Camera.\nAnche se non abbandon\u00f2 del tutto l'impegno politico (nel 1994 ader\u00ec infatti al movimento dei Cristiano Sociali) ritorn\u00f2 quindi all'insegnamento, dedicandosi in particolare allo studio dell'applicazione di modelli econometrici alla teoria dello sviluppo economico.\nLo studio di Antonio Gramsci.\nNino Carrus era un profondo studioso ed estimatore di Antonio Gramsci. Nel 1991 durante una solenne seduta del Consiglio comunale di Oristano aveva commemorato Gramsci, a cento anni dalla sua nascita, con una dotta relazione sull'opera e il pensiero dell'intellettuale sardo. \nIl legame che univa Carrus a Gramsci fu confermato con la sua volont\u00e0 di lasciare in eredit\u00e0 i libri della sua ricca biblioteca all'Istituto Gramsci della Sardegna a cui era molto legato.\nAssociazione Nino Carrus.\nIn sua memoria, nel 2005, a Borore - suo paese natale - un gruppo di amici e familiari (Salvatore Ghisu, Antonello Pilu, Giovanni Del Rio, Matteo Marteddu, Mario Pani (politico), Fausto Mura, Giuseppe Deiana, Romano Benevole, Paola Carrus, Antonello Menne, Vincenzo Pisanu) ha costituito in suo onore una associazione culturale (Associazione Culturale Nino Carrus) con il fine di ricordare\u00a0\u2013 attraverso attivit\u00e0 di natura politica e culturale\u00a0\u2013 la sua figura, raccogliendo in modo sistematico i fatti rilevanti che hanno caratterizzato la sua figura di uomo politico e di cultura durante la sua attivit\u00e0 parlamentare, di amministratore locale e di docente nelle universit\u00e0 sarde, nonch\u00e9 di promuovere attivit\u00e0 di studio e di ricerca politico-culturale con particolare attenzione alla formazione delle giovani generazioni. Finora ha realizzato sei pubblicazioni, recuperando vari scritti ed interventi realizzati da Nino Carrus nel corso della sua attivit\u00e0 di studio e politica.\nNel 2012, l'Associazione a lui dedicata ha lanciato la prima edizione del Premio \"Nino Carrus\", attraverso una borsa di studio destinata a quattro giovani laureati per i risultati delle loro ricerche o dei progetti di ricerca, sul tema delle \"prospettive di sviluppo nei settori della Cultura, dell'Economia, della Governance e dell'Innovazione delle zone interne e svantaggiate della Sardegna\". Nel 2013, la seconda edizione del premio ha invece proposto la premiazione dei migliori progetti su: \"Il valore della cultura: creazione, sviluppo e gestione di un Distretto culturale internazionale del Marghine\". La terza edizione del premio, nel 2015, \u00e8 invece incentrata sulla \"Tutela ambientale e valorizzazione paesaggistica: idee, progetti ed azioni innovative per lo sviluppo delle aree interne della Sardegna\".\nSala consiliare Nino Carrus di Borore.\nNel 2005 l'Amministrazione Comunale di Borore ha voluto ricordare il suo stimato cittadino dedicando l'Aula consiliare del Comune proprio a Nino Carrus, all'interno della quale si trova un altorilievo in terracotta realizzato dall'artista nuorese \"Pietro Longu\". Gli interventi e materiali presentati in occasione dell'evento di inaugurazione sono stati raccolti nella pubblicazione \"La figura, il pensiero e l'opera di Nino Carrus\", a cura dell'Associazione Nino Carrus.\nL'altorilievo in terracotta realizzato dall'artista nuorese \"Pietro Longu\" \u00e8 collocato nella parete centrale della sala consiliare del Comune di Borore. Il ritratto di Nino Carrus \u00e8 posto al centro della sfera della societ\u00e0 (dal diametro di 1,10 metri) del territorio di Borore e del Marghine. Ai lati del ritratto sono raffigurate varie figure che rappresentano le professioni esistenti a Borore, dando continuit\u00e0 alla composizione estetica della fascia istoriata. Al lato destro \u00e8 rappresentato uno stelo con spiga di grano, che lascia cadere un suo chicco dentro la sfera, simbolo della continuit\u00e0 nel tempo del pensiero socio-politico e culturale dell'On. Nino Carrus. Intorno alla sfera e alla spiga s'irradia una serie di esagoni, simbolo dell'aggregazione sociale e della laboriosit\u00e0 dell'uomo, che penetrando nella parete della sala rafforzano i valori e i significati di questo spazio. L'intera composizione ha uno sviluppo irregolare nei suoi quattro lati, in modo da rendere pi\u00f9 efficace l'effetto di penetrazione nello spazio della parete. Ai lati esterni della composizione si trovano tre esagoni con i simboli del Comune, della Provincia di Nuoro e della Presidenza della Regione Sardegna."}
{"id": "644583", "revid": "834", "url": "https://it.wikipedia.org/wiki?curid=644583", "title": "Flc", "text": ""}
{"id": "644586", "revid": "33689", "url": "https://it.wikipedia.org/wiki?curid=644586", "title": "Barbula (zoologia)", "text": "Si dice barbula o radio ognuna delle sottili ramificazioni perpendicolari che si dipartono dalle barbe di una piuma o di una penna.\nAnche se all'apparenza sembrano collegarle tra di loro, ogni barbula \u00e8 in realt\u00e0 attaccata a una sola barba, e ha un'estremit\u00e0 libera. Si distinguono perci\u00f2 in:\nSpesso le barbule distali sono ricoperte di minuscoli uncini, detti amuli, che creano una sorta di incastro con le barbule prossimali, formando una superficie apparentemente compatta e uniforme. Gli amuli sono presenti in tutta la penna degli uccelli volatori, mentre in alcuni uccelli non volatori si trovano solo nella parte centrale del vessillo.\nPer questa loro caratteristica, le barbule distali vengono dette anche attive in contrapposizione alle prossimali, dette passive.\nAl microscopio si nota facilmente che le barbule non sono tra loro parallele; infatti, siccome l'angolo formato con le barbe non \u00e8 retto ma acuto, ogni barbula distale incrocia varie barbule prossimali, e viceversa.\nQuando le barbe di una piuma, per effetto del contatto con un corpo rigido, si separano, le barbule perdono la loro coesione. Ciononostante, finch\u00e9 il danno \u00e8 lieve, si pu\u00f2 rimediare semplicemente carezzando dolcemente la parte danneggiata della piuma: gli amuli ricreeranno automaticamente l'incastro.\nNelle barbule, come d'altronde nelle barbe, ci pu\u00f2 essere la presenza di eumelanina, un pigmento che, in molte specie, oltre a dare il colore caratteristico, conferisce una maggiore robustezza ai tessuti."}
{"id": "644587", "revid": "339392", "url": "https://it.wikipedia.org/wiki?curid=644587", "title": "Campionato di Eccellenza Promozioni e Play-off Nazionali 1995/96", "text": ""}
{"id": "644588", "revid": "122816032", "url": "https://it.wikipedia.org/wiki?curid=644588", "title": "Cornamusa scozzese", "text": "Cornamusa scozzese \u00e8 la denominazione comune della \"Great Highland Bagpipe\" o GHB, un tipo di cornamusa scozzese, ne esistono almeno quattro diversi. Si tratta di uno strumento musicale che appartiene alla famiglia degli aerofoni a serbatoio (o a sacco), o cornamuse, come la m\u00fcsa, la piva, il bagh\u00e8t dell'Italia settentrionale, le launeddas della Sardegna e la zampogna dell'Italia centro-meridionale (dalle quali differisce per estensione musicale, tono, volume e tecnica).\nStoria.\nL'attuale strumento discende dalle Border Pipes, in uso nell'Inghilterra orientale e settentrionale gi\u00e0 dall'inizio dell'XI secolo, che presentano la stessa diteggiatura. Alcuni clan scozzesi conservano ancora esemplari di Great highland bagpipes che si crede siano state portate alla battaglia di Bannockburn nel 1314. Molte leggende sono state tramandate sulla nascita di questo strumento, ma la prima formulazione completa della manifattura delle Great highland bagpipes risale alla fine del XIV secolo. Dato che le Border Pipes presentano un sistema di insufflaggio indiretto e che, tali sistemi sono pi\u00f9 complessi di quelli a insufflaggio diretto, si pu\u00f2 ragionevolmente pensare che gli antenati delle moderne cornamuse scozzesi risalgano a non pi\u00f9 tardi dell'XI secolo.\nA partire dal XVIII secolo la cornamusa scozzese \u00e8 stata introdotta nell'esercito britannico nell'ambito dei reggimenti scozzesi in esso presenti. Tale presenza era una caratteristica dei soli reggimenti scozzesi tanto da non essere riconosciuta ufficialmente dalle autorit\u00e0 militari. Si dovr\u00e0 attendere fino al 1852 affinch\u00e9 i suonatori di cornamusa venissero riconosciuti e iscritti come tali nei ruolini reggimentali. Oggi sono frequenti le competizioni di composizione e virtuosismo tra i piper di tutto il mondo e tra le diverse pipe band, queste ultime eredi della tradizione militare di questo strumento anche se ormai affrancatesi da tale legame nella composizione e spesso anche nel repertorio.\nSono numerosi gli artisti e le band di musica Folk che impiegano questo strumento nelle proprie opere e non mancano contaminazioni con generi musicali pi\u00f9 moderni, come il Jazz e il Rock, e con le tradizioni musicali di altre popolazioni.\nElementi costitutivi.\nSi compone di un \"bag\" o sacca, originariamente in pelle ma oggi sempre pi\u00f9 spesso in materiale sintetico, cui sono collegati un \"blowpipe\" o insufflatore e quattro canne musicali.\nL'insufflatore \u00e8 essenzialmente un tubo dotato di una valvola di non ritorno alla base, in cui il suonatore soffia per riempire la sacca.\nUna volta generata all'interno di quest'ultima una pressione adeguata, lo strumento inizia a suonare. La pressione viene controllata dal suonatore nel corso di una esecuzione bilanciando l'aria immessa attraverso l'insufflatore e l'aria che esce attraverso le canne musicali tramite l'azione di controllo svolta dall'avambraccio che avvolge la sacca.\nTre delle canne musicali, i \"drones\" o bordoni, emettono una nota fissa che forma un tappeto sonoro per tutta la durata di una esecuzione. La quarta \u00e8 il \"chanter\" o canna del canto che consente di eseguire la melodia. Il chanter ha una estensione di una ottava completa pi\u00f9 una nota al di sotto\nI bordoni, l'insufflatore e il chanter sono collegati alla sacca tramite gli \"stocks\", elementi fissati alla sacca stessa mediante strette legature e in cui i vari elementi trovano alloggiamento mediante semplice infilo.\nGli stessi bordoni sono composti in pi\u00f9 sezioni, che vengono assemblate l'una nell'altra a infilo.\nStocks, chanter e bordoni sono tradizionalmente in legno. L'essenza pi\u00f9 comunemente utilizzato \u00e8 l\"'African Blackwood\", denominazione commerciale utilizzata in liuteria per indicare la \"Dalbergya melanoxylon\" (o Mpingo), un tipo di legno africano della famiglia dell'ebano dalla particolari caratteristiche di resistenza, durezza, musicalit\u00e0 e stabilit\u00e0.\nNegli ultimi anni si sono iniziate a diffondere anche strumenti realizzati in plastica dura tipo delrin o polypenco. Il primo elemento in polypenco a comparire e ad affermarsi \u00e8 stato il chanter. In seguito, soprattutto negli ultimi anni, hanno iniziato a diffondersi strumenti in cui anche stocks e projecting mounts sono in polypenco. La differenza di suono tra questi strumenti e quelli in legno si \u00e8 andata sempre pi\u00f9 riducendo, tanto che oggi sono disponibili sul mercato strumenti interamente in plastica di tutto rispetto.\nI drones sono lavorati all'esterno con una serie di segni decorativi , detti \"combing\", e possono essere ulteriormente impreziositi da elementi in metallo (ottone, nickel, acciaio o, per gli strumenti pi\u00f9 costosi, argento). Altro elemento caratteristico dei projecting mounts sono gli elementi detti \"ferrules\" e \"rings\", posizionati alle estremit\u00e0 di ciascuna sezione che compone uno dei drones. Si tratta di elementi cerchianti e di rafforzamento delle parti terminali, tipicamente pi\u00f9 fragili, ma che nel tempo si sono evoluti con lavorazioni via via pi\u00f9 elaborate fino ad avere anche una funzione di abbellimento (Projecting mounts, ferrules, ringcaps).\nI rings e ferrules erano tradizionalmente realizzati in corno, osso o avorio ma dagli anni '60 l'utilizzo di tali materiali \u00e8 stato vietato in Gran Bretagna nell'ambito di un pi\u00f9 ampio progetto di protezione di specie animali in via di estinzione.\nOggi i rings vengono realizzati in resina, legni di diverso colore e grana o metallo.\nLo strumento viene completato da quattro ance. Tre sono di tipo semplice, di forma cilindrica e si trovano nei bordoni. Una \u00e8 di tipo doppio, di forma a becco d'anatra (simile a quella di un oboe) e si trova nel chanter.\nTradizionalmente, le ance venivano tutte realizzate in canna del tipo \"arundo donax\". A partire dagli anni 1990 le ance dei bordoni sono state quasi totalmente soppiantate da ance sintetiche, composte da elementi in resina ed elementi in materiale plastico, o miste (parte in canna parte sintetiche) che hanno il vantaggio rispetto alle ance in canna di essere molto pi\u00f9 stabili ed affidabili, soprattutto per lunghe esecuzioni. Le ance del chanter sono in canna, anche se a partire dalla fine degli anni '90 sono iniziate a comparire sul mercato anche delle ance da chanter in plastica ma queste non hanno ancora raggiunto una grossa diffusione a causa del suono generato che non \u00e8 molto soddisfacente al confronto con le ance in canna, al contrario delle ance per bordoni sintetiche che, dopo anni di studio e sperimentazioni, sono oggi in grado di produrre suoni ricchi, potenti e molto vicini a quelli delle ance in canna.\nOltre agli elementi sopra descritti, che sono quelli minimi indispensabili per avere uno strumento completo e funzionante, negli ultimi anni si sono diffusi molti sistemi accessori da montare all'interno della sacca, la cui funzione \u00e8 quella di migliorare l'efficienza e la funzionalit\u00e0 dello strumento. Si va da valvole di non-ritorno pi\u00f9 complesse, a trappole per l'umidit\u00e0, fino a complicati complessi di gestione della condensa composti da sistemi articolati di tubi in cui l'aria viene convogliata prima di arrivare alle ance e serbatoi contenenti cristalli di gel di silicio in grado di assorbire l'umidit\u00e0.\nOrganologia.\nLa GHB \u00e8 caratterizzata da un chanter in grado di eseguire una scala di tipo misolidio di una ottava completa pi\u00f9 una nota al di sotto dell'ottava (settimo grado inferiore), coprendo quindi un'estensione da Sol al La dell'ottava successiva. La nota tonica \u00e8 il Re.\nI bordoni sono anch'essi intonati sulla tonica (La). Dei tre bordoni uno \u00e8 denominato basso, ed esegue una nota due ottave pi\u00f9 bassa del La del chanter. Gli altri due sono denominati tenori ed eseguono entrambi un'identica nota, una ottava pi\u00f9 bassa della dominante del chanter.\nTenendo conto del corista di riferimento tradizionale della GHB, che si aggira attorno ai 459 Hz, l'intonazione dello strumento risulta essere quasi di un semitono pi\u00f9 acuta rispetto al corista standard di 440 Hz. Di conseguenza, la reale intonazione della GHB \u00e8 pi\u00f9 assimilabile ad una scala in Mi bemolle che a quella in Re. Questo \u00e8 un fattore da tenere in considerazione quando la GHB suona insieme ad altri strumenti: si possono trovare in commercio anche i cosiddetti \"chanter orchestrali\" (intonati a 440 Hz), in questo modo la GHB pu\u00f2 realmente suonare nelle tonalit\u00e0 di Re maggiore o Si minore. Diversamente, gli altri strumenti devono suonare nella tonalit\u00e0 di Mi bemolle maggiore o Do minore.\nL'ancia del chanter \u00e8 molto corta e tozza rispetto a quelle degli altri strumenti ad ancia doppia. La conformazione dell'ancia \u00e8 il motivo principale della potenza e del volume dello strumento.\nIl canneggio dei bordoni \u00e8 cilindrico ma il diametro varia per tratti. Ogni sezione del bordone ha infatti un diverso diametro e la parte terminale di ciascun bordone, denominata \"bell\" o campana, \u00e8 assai pi\u00f9 ampia della sezione cilindrica immediatamente a monte e raccordata a quest'ultima con una svasatura\nIl chanter ha invece canneggio conico, il che si combina con la potenza dell'ancia per aumentare la potenza del suono.\nOltre ai fori melodici, il chanter \u00e8 dotato di due fori nella parte pi\u00f9 estrema che hanno l'unica funzione di modificare la colonna d'aria in uscita, ampliandone il suono e consentendo l'accordatura della nota pi\u00f9 bassa.\nLo strumento si accorda sulla tonica del chanter che, una volta stabilizzata, viene utilizzata dall'esecutore per accordare i bordoni. Essendo questi ultimi composti da sezioni in grado di scorrere verticalmente, il suonatore pu\u00f2 modificare la lunghezza di ciascuna canna, quindi la lunghezza della canna d'aria vibrante al suo interno, quindi la nota emessa.\nLo strumento risente molto delle variazioni delle ance causate dall'ambiente in cui sono poste. L'interno della sacca \u00e8 infatti molto caldo ed umido e le ance (soprattutto quelle in canna) subiscono modifiche anche notevoli via via che si riscaldano ed inumidiscono. Pertanto, non \u00e8 raro vedere un suonatore interrompere una esecuzione o fermarsi tra un brano e l'altro per accordare nuovamente lo strumento rispetto all'ancia del chanter che ha subito una modifica di pitch. Le ance oggi sono principalmente sintetiche, il che riduce di moltissimo la necessit\u00e0 di \"rodaggio\" e la manutenzione.\nTecnica e diteggiatura.\nLe dita si posizionano sul \"chanter\" secondo un sistema a diteggiatura chiusa. L'esecuzione corretta della scala rappresenta solo una parte del \"fingering\" (lavoro di diteggiatura) che il suonatore deve conoscere: la particolarit\u00e0 di questo strumento, infatti, \u00e8 un sistema ricchissimo di ornamentazione che si ottiene mediante rapidissime aperture e chiusure aggiuntive di fori tra una nota e l'altra della melodia per ottenere numerose e brevissime acciaccature, le cosiddette \"gracenote\", che non modificano la durata delle battute da spartito. Combinazioni di tali abbellimenti hanno nomi molto diversi, inglesi, gaelici od onomatopeici, come \"doubling\", \"grip\", \"throw\", \"shake\", \"taorluath\", \"birl\" e \"crunluath\". Per ottenere risultati corretti e puliti degli abbellimenti, l'esecutore deve allenare costantemente le dita in maniera da avere la giusta forza e indipendenza di movimento tra le singole."}
{"id": "644592", "revid": "123704107", "url": "https://it.wikipedia.org/wiki?curid=644592", "title": "Alberto Franchetti", "text": "Biografia.\nNacque da Raimondo Franchetti e Luisa Sara Rothschild in una famiglia ebrea sefardita che aveva ottenuto il titolo di barone (concesso ad Abramo Franchetti nel 1858 da Vittorio Emanuele II). Nel 1888 spos\u00f2 Margherita Levi (i due divorziarono nel 1897) dalla quale ebbe Raimondo, celebre esploratore.\nStudi\u00f2 a Venezia, a Dresda (con Felix Draeseke) ed al conservatorio di Monaco di Baviera sotto la guida di Josef Rheinberger.\nNel 1886 si afferm\u00f2 con una \"Sinfonia\", conservando nella sua vasta produzione l'impronta musicale della cultura tedesca, la corrente di rinnovamento avviata in Italia. L'esplosione del movimento verista e delle vicende storiche nelle quali si svolsero gli ultimi anni della sua vita contribuirono a farlo diventare un musicista appartato, sopravvissuto ai riconoscimenti tributatigli particolarmente nello scorcio dell'800.\nDotato di sicura tecnica orchestrale, appresa alla scuola germanica, Franchetti cerc\u00f2 di conciliare l'eloquenza melodica del melodramma italiano con le grandi sonorit\u00e0 e gli effetti spettacolari tipici dell'opera tedesca, sul modello di Meyerbeer e Wagner. Di conseguenza le sue opere liriche sono caratterizzate dalla magniloquenza della forma e dall'enfasi lirica, che per\u00f2 non impediscono un moderato realismo d'accenti, per cui pot\u00e9 essere associato al verismo della giovane scuola italiana.\nFranchetti compose Don Bonaparte, sua ultima opera, tra il 1939 e il 1941. Il testo dell'opera era di Giovacchino Forzano, che gi\u00e0 aveva scritto una pi\u00e8ce teatrale sull'argomento. L'opera \u00e8 per\u00e0 rimasta a livello di manoscritto perch\u00e8 non fu mai eseguita. Alberto Franchetti era ebreo e cadde sotto le limitazioni delle leggi razziali volute dal fascismo.\nDopo aver composto molte opere nel periodo 1888-1924, verso la fine degli anni Venti si ritir\u00f2 a vita privata e mor\u00ec pressoch\u00e9 dimenticato a Viareggio, dove fu sepolto nel locale cimitero ebraico.\nOpere.\nOpere incompiute:\n\"Zoroastro\" (libretto di Fontana, 1890 ca). \"Il finto paggio\" (libretto di Forzano, 1924). \"Il gonfaloniere\" (libretto di Forzano, 1927). \nFranchetti deteneva inizialmente i diritti su \"La Tosca\", ma li cedette a Giacomo Puccini."}
{"id": "644605", "revid": "287204", "url": "https://it.wikipedia.org/wiki?curid=644605", "title": "Rudebox (album)", "text": "Rudebox \u00e8 il settimo album studio del cantante pop britannico Robbie Williams. \u00c8 il decimo album da solista di Williams ed \u00e8 stato lanciato il 23 ottobre 2006 nel Regno Unito.\nDescrizione.\nProdotto in collaborazione con diversi artisti, contiene 17 brani che spaziano dal dub alla musica dance e all'elettronica. Vi sono tributi a Madonna, Manu Chao, David Bowie e tanti altri musicisti. L'album prevede, inoltre, collaborazioni con William Orbit e Lily Allen.\nIn \"Rudebox\" Williams ha anche collaborato con i Pet Shop Boys, nei brani \"She's Madonna\" (co-scritto e prodotto dai Pet Shop Boys) e \"We're the Pet Shop Boys\" (brano che i Pet Shop Boys inclusero come b-side nel loro singolo del 2003, \"Miracles\").\nIn dieci giorni l'album ha venduto in Europa oltre 2 milioni di copie, vincendo il disco di platino. Si presume che l'album superer\u00e0 le vendite di \"Intensive Care\", l'album precedente (pi\u00f9 di 6,2 milioni di copie), ma non sar\u00e0 cos\u00ec: il disco infatti vender\u00e0 \"solo\" 3 milioni di copie, il che dar\u00e0 origine a molte critiche verso la nuova strada musicale intrapresa da Williams.\nOriginariamente l'album doveva essere chiamato \"1974\", l'anno di nascita di Williams.\nLa sedicesima traccia \"Summertime\" \u00e8 legata alla traccia fantasma \"Dickhead\" in modo da formare un'unica traccia dalla durata di 10 minuti e 53 secondi; la traccia fantasma \"Dickhead\" inizia dopo un minuto di silenzio dalla traccia \"Summertime\".\nQuesto album segner\u00e0 una pausa di alcuni anni per il cantante britannico, che torner\u00e0 dopo tre anni con un nuovo album, \"Reality Killed the Video Star\", pubblicato nell'autunno del 2009.\nIl singolo principale, \"Rudebox\" in stile hip hop, \u00e8 stato pubblicato il 4 settembre 2006. Malgrado sia stato criticato fortemente dalla stampa, ha raggiunto la prima posizione in classifica in molte nazioni in Europa e Sud America.\nControversie.\nIl cantante \u00e8 stato accusato di aver rubato la traccia \"She's Madonna\" da Ashley Hamilton, che non \u00e8 citato come produttore nell'album: la causa fu poi vinta da Williams in quanto fu provato che il brano venne scritto e prodotto dai Pet Shop Boys.\n\"The 90's\", che inizialmente parlava male dell'ex-manager dei Take That Nigel-Martin Smith, \u00e8 stata censurata in alcune parti."}
{"id": "644608", "revid": "161374", "url": "https://it.wikipedia.org/wiki?curid=644608", "title": "Eparchia caldea di Sydney", "text": ""}
{"id": "644612", "revid": "1061716", "url": "https://it.wikipedia.org/wiki?curid=644612", "title": "Game Over (Nuclear Assault)", "text": "Game Over \u00e8 il primo album in studio del gruppo musicale thrash metal statunitense Nuclear Assault, pubblicato nel 1986."}
{"id": "644623", "revid": "712828", "url": "https://it.wikipedia.org/wiki?curid=644623", "title": "Maximilian Veers", "text": ""}
{"id": "644626", "revid": "1432487", "url": "https://it.wikipedia.org/wiki?curid=644626", "title": "Giorgio Ladu", "text": "Biografia.\nSi diplom\u00f2 all'Istituto nautico di Cagliari divenendo quindi capitano di lungo corso su petroliere e rimorchiatori.\nMilitante del Partito Sardo d'Azione (Psd'az), nel 1975 fu eletto consigliere comunale e poi sindaco del suo paese, nonch\u00e9 consigliere, assessore e vicepresidente della Comunit\u00e0 montana dell'Ogliastra.\nNel 1980 fu eletto consigliere provinciale di Nuoro e venne poi nominato assessore all'ambiente e alla sanit\u00e0 nella giunta provinciale nuorese.\nNel 1983 subentr\u00f2 a Mario Melis nel seggio di consigliere regionale della Sardegna, venendo riconfermato nel 1984 e nel 1989.\nFu assessore regionale al lavoro, formazione professionale, cooperazione e sicurezza sociale nella giunta Melis I (agosto 1984-agosto 1985), e poi assessore all'igiene e sanit\u00e0 nella giunta Melis III (luglio 1987 - giugno 1989).\nFu segretario nazionale del Psd'az dal giugno 1991 all'aprile 1992.\nDall'agosto del 1992 al gennaio del 1994 fu di nuovo alla guida dell'amministrazione comunale di Tortol\u00ec.\nLasciato il Psd'az nel 1994, ader\u00ec a Forza Italia e poi alla Lega Nord, con cui si candid\u00f2 alle elezioni amministrative del maggio 2010 alla presidenza della Provincia Ogliastra.\nRicopr\u00ec la carica di presidente dell'Automobil Club di Cagliari e di presidente e amministratore delegato della Gearto, societ\u00e0 di gestione dell'aeroporto di Tortol\u00ec."}
{"id": "644640", "revid": "2140897", "url": "https://it.wikipedia.org/wiki?curid=644640", "title": "Talk Talk", "text": " \nTalk Talk \u00e8 stato un gruppo musicale britannico fondato da Mark David Hollis, in attivit\u00e0 dal 1981 al 1992.\nNoti con singoli quali \"It's My Life\" e \"Such a Shame\", i Talk Talk sono passati dal suono synth pop degli esordi a composizioni pi\u00f9 complesse che anticipano di qualche anno il post-rock. Proprio per tali ragioni, l'insolito percorso della band \u00e8 stato definito \"una delle carriere pi\u00f9 schizofreniche della storia del rock\".\nBiografia.\nGli esordi.\nIl gruppo si form\u00f2 a Londra nel 1981 dalle ceneri dei Reaction, duo punk composto da Mark Hollis e dal fratello Ed, che nel 1979 era comparso con un pezzo in una compilation dell'etichetta discografica Beggars Banquet, grazie all'unione dei due insieme a Paul Webb al basso (nato il 16 gennaio 1962) e Lee Harris (nato il 20 luglio 1962) alla batteria. Il fratello di Hollis lasci\u00f2 la band poco tempo dopo, venendo sostituito dal tastierista Simon Brenner.\nDopo un'iniziale fiducia della Island Records che aveva permesso loro di produrre alcuni demo, i Talk Talk ottennero un contratto con la EMI, etichetta discografica per la quale realizzarono il primo album \"The Party's Over\", prodotto da Colin Thurston, gi\u00e0 produttore dei Duran Duran, gruppo del quale nel 1982 aprivano i concerti durante il tour britannico.\nDal disco furono estratti i singoli \"Today\" e \"Talk Talk\", caratterizzati dalla corrente synth-pop, dominate da tastiere e sintetizzatori. In seguito, Brenner e il produttore Thurston abbandonarono il progetto; ci\u00f2 port\u00f2 il gruppo ad essere composto essenzialmente dai tre elementi storici ai quali si aggiunse un quarto componente, Tim Friese-Greene, produttore, tastierista e compositore.\n\"It's My Life\" e \"The Colour of Spring\": il successo.\nSuccessivamente alla pubblicazione del singolo \"My Foolish Friend\", i Talk Talk pubblicarono il loro secondo album, \"It's My Life\", scritto durante il 1983 uscito per la EMI nel 1984. L'omonimo singolo \"It's My Life\" e il successivo \"Such a Shame\" (ispirato al libro \"L'uomo dei dadi\", in originale \"The Dice Man\", scritto da Luke Rhinehart, pseudonimo di George Cockcroft) riscossero un successo inferiore alle aspettative in Gran Bretagna, ma consentirono al gruppo di entrare nelle classifiche degli Stati Uniti e di spopolare nell'Europa continentale. In questo periodo il gruppo si avvalse anche dell'aiuto di alcuni turnisti. Anche l'estetica del gruppo ebbe una rilevanza, grazie ai video di Tim Pope, particolarmente noti in Italia, e alle copertine disegnate da James Marsh.\nDopo due anni di concerti e lavoro in studio, nel 1986 venne pubblicato \"The Colour of Spring\", il loro terzo album. Il disco rappresent\u00f2 l'inizio della trasformazione per il gruppo: conteneva infatti sia elementi del pop elettronico dei primi due album, sia elementi del rock-jazz dei lavori seguenti. La famiglia degli strumentisti si era allargata e prendevano parte alle incisioni anche nomi prestigiosi: Steve Winwood all'organo, David Rhodes alla chitarra, Morris Pert alle percussioni. I brani pi\u00f9 famosi tratti da questo disco furono \"Living in Another World\", trascinata dalla batteria di Harris e dall'organo di Winwood, e \"Life's What You Make It\", il primo singolo, che port\u00f2 il gruppo come ospite al Festival di Sanremo 1986 in Italia. I brani \"April 5th\" e \"Chameleon Day\" spiccavano nell'intero disco grazie alla contaminazione jazz che li contraddistingueva. Hollis in quell'occasione cantava con un filo di voce, da crooner estemporaneo, totalmente estraneo agli stilemi dell'epoca.\nIl disco risult\u00f2 essere il pi\u00f9 venduto del gruppo, promosso anche da un grosso tour finanziato dalla loro etichetta discografica, la EMI.\nCambio di stile: \"Spirit of Eden\".\nDurante il 1987, il gruppo torn\u00f2 al lavoro per la composizione e l'incisione del suo quarto album. Durante questa fase, Hollis comunic\u00f2 all'etichetta discografica EMI l'intenzione di voler pubblicare il disco senza alcuna promozione, n\u00e9 tramite singoli n\u00e9 attraverso concerti dal vivo. All'uscita dell'album, intitolato \"Spirit of Eden\", il successo commerciale fu solo tiepido nonostante i consensi da parte della critica, che aveva ben accolto il disco composto da tracce lunghe e lontane dagli standard pop del periodo, orientandosi prevalentemente verso il genere jazz sperimentale.\nScontenta dei risultati di vendita del lavoro, la EMI ritocc\u00f2 appositamente una delle tracce del disco, \"I Believe in You\", creandone una versione maggiormente assimilabile al grande pubblico e pi\u00f9 radiofonica, all'insaputa e contro il volere del gruppo, che comunque non ottenne grande successo. In seguito a ci\u00f2, il gruppo cit\u00f2 in giudizio la EMI, che fece altrettanto con il complesso poich\u00e9, a suo dire, non aveva rispettato i termini del contratto.\nIl rapporto tra il gruppo e l'etichetta si deterior\u00f2, portando alla cessazione del loro contratto, non prima della pubblicazione della prima raccolta del complesso, \"Natural History - The Very Best of\", il loro album di maggior successo commerciale in Regno Unito dove raggiunse la terza posizione in classifica, e di un album di remix, \"History Revisited - The Remixes\", dal successo moderato. Le due raccolte sono state pubblicate rispettivamente nel 1990 e nel 1991.\nIl passaggio alla Polydor, l'ultimo disco e lo scioglimento.\nSuccessivamente alla scissione tra il gruppo e l'etichetta che aveva portato i Talk Talk al successo, il complesso firm\u00f2 un contratto con la Polydor. Nello stesso periodo, tuttavia, Webb abbandon\u00f2 la formazione lasciando registrare a Hollis, Harris e Friese-Greene il quinto disco di inediti insieme ad altri strumentisti.\nPubblicato nel 1991 con il titolo \"Laughing Stock\", il loro quinto album, che segn\u00f2 il definitivo passaggio del gruppo al genere post rock, del quale si \u00e8 rivelato essere un precursore, non riscosse il successo dei precedenti dischi.\nIl gruppo si sciolse nel 1992, permettendo ai componenti di intraprendere carriere alternative.\nAttivit\u00e0 dei componenti dopo la fine del gruppo.\nDopo lo scioglimento dei Talk Talk, Harris e Webb si sono riuniti dando vita a un altro gruppo musicale, gli .O.rang, mentre Mark Hollis, dopo alcuni anni di silenzio, ha prodotto nel 1998 un album omonimo col quale ha proseguito la sua carriera, per poi ritirarsi definitivamente dal mondo della musica nel 2001. Friese-Greene ha continuato a produrre con lo pseudonimo di \"Heligoland\", perennemente legato alla sperimentazione.\nAnche successivamente allo scioglimento del complesso, le etichette discografiche con le quali hanno lavorato hanno ristampato anche su formato compact disc i dischi del gruppo e pubblicato un disco registrato dal vivo durante gli anni ottanta, \"London 1986\", e ulteriori raccolte dei loro principali successi.\nMark Hollis \u00e8 morto il 25 febbraio 2019 all'et\u00e0 di 64 anni.\nStile musicale.\nI Talk Talk si sono dapprima votati a un'atipica new romantic, come conferma ad esempio il synth pop esistenziale e malinconico dell'album \"It's My Life\" (1984), virando poi verso un \"post-pop ambientale\" che miscela elementi sperimentali, jazz e classici precorrendo il movimento post-rock. Durante questa seconda fase di carriera, il gruppo ha rinunciato alla forma canzone abbracciando lo slowcore: stile di cui sono considerati pionieri. Sono anche citati fra gli antesignani del post-rock e classificati come gruppo di new wave, rock sperimentale e rock progressivo."}
{"id": "644641", "revid": "123632363", "url": "https://it.wikipedia.org/wiki?curid=644641", "title": "Vampire Knight", "text": " \u00e8 un manga sh\u014djo ideato da Matsuri Hino. Inizialmente serializzato in Giappone da gennaio 2005 nella rivista \"LaLa\" e successivamente pubblicato in tank\u014dbon, \u00e8 stato reso disponibile anche in Italia da novembre 2006 da Planet Manga. L'adattamento anime dell'opera, annunciato dal magazine \"LaLa\", \u00e8 stato trasmesso su TV Tokyo dal 7 aprile 2008. Il 29 luglio 2009 \u00e8 stato pubblicato in Italia da Kaz\u00e9 il primo DVD della serie anime doppiato in italiano.\nTrama.\n\"Vampire Knight\" \u00e8 ambientato principalmente nella Cross Academy, una prestigiosa scuola privata con un'insolita struttura delle classi. Gli studenti sono infatti divisi fra la Day Class, composta da normali scolari che svolgono le loro lezioni di giorno, e la Night Class, i cui studenti, dei geni bellissimi, svolgono le loro lezioni di notte. I componenti della Night Class sembrano umani, ma in realt\u00e0 sono tutti vampiri Nobili tranne Kaname Kuran, che \u00e8 un sangue puro, ed \u00e8 inoltre il capo di tutta la Night Class. Ama incondizionatamente Yuki Cross, la protagonista femminile della vicenda, ed \u00e8 sempre dolce e buono con lei, al contrario di come si comporta con i suoi compagni. I Guardiani della Night Class sono Yuki e Zero Kiryu, i quali devono controllare giorno e notte che i ragazzi delle due tipologie di classi non interferiscano gli uni con gli altri. \nI tre principali personaggi di Vampire Knight sono: Y\u016bki Cross, Zero Kiryu e Kaname Kuran. Di importanza minore, ma comunque necessari per lo sviluppo della storia, sono alcuni degli studenti della Night Class.\nYuki Cross\\Kuran.\nYuki Cross: (il cui vero nome \u00e8 Yuki Kuran) \u00e8 la figlia adottiva del direttore della Cross Academy, Kaien Cross, nonch\u00e9 la protagonista femminile di Vampire Knight. Yuki fa parte del comitato disciplinare studentesco, l'attivit\u00e0 di copertura per i Guardiani addetti alla sorveglianza notturna dell'Accademia e alla protezione della vera identit\u00e0 degli studenti della Night Class.\nDieci anni prima degli eventi narrati nel manga, Yuki stava per essere uccisa da un vampiro, ma fortunatamente si salv\u00f2 grazie all'intervento di Kaname Kuran. Ha perso la memoria di qualsiasi evento precedente all'attacco, di conseguenza non ha nessun ricordo dei propri genitori. Proprio per questo fatto Kaname la affid\u00f2 al Direttore, che l'adott\u00f2. Lei ha uno stretto legame con Kaname sin da quel giorno anche se comprende la sua condizione di vampiro e ci\u00f2 che essa comporta, cio\u00e8 la necessit\u00e0 di sangue.\nCi sono indizi riguardo alla specialit\u00e0 del sangue di Yuki, infatti Kaname \u00e8 sempre impegnato a proteggerla dagli altri vampiri che hanno uno strano interesse per lei. La sua arma \u00e8 Artemis (dea della caccia), un bastone allungabile, donatole dal Direttore, in grado di respingere i vampiri.\nNon pu\u00f2 essere usato da questi ultimi. Frustrata dal fatto di non riuscire a ricordare nulla del suo passato, ben presto la ricerca sulla sua infanzia diventa un'ossessione: diventa insonne e comincia ad avere strane visioni accompagnate da sangue. Comprende ben presto che Kaname \u00e8 legato in qualche modo a quei ricordi che non riesce a recuperare e cerca pi\u00f9 volte di interrogarlo. Lui, dopo aver cercato di evitare la questione, le promette di darle delle delucidazioni, ma solo nel caso in cui lei avesse accettato di diventare la sua compagna.\nSuccessivamente Kaname le far\u00e0 bere il suo sangue, risvegliando la natura di vampira assopita. La ragazza recupera la memoria e ricorda come sua madre abbia dato la sua vita affinch\u00e9 lei potesse vivere da umana, e suo padre abbia fatto di tutto per proteggerla dallo zio Rido Kuran. Prover\u00e0 a difendere le persone che ama da Rido Kuran cercando di usare Artemis, ma dopo averla impugnata, l'arma si evolver\u00e0 in una potente falce che solo i Kuran sono in grado di usare. In seguito si scoprir\u00e0 che Yuki \u00e8 la sorella minore di Kaname ed \u00e8 nata per divenire sua moglie.\nCaratteristiche generali dei vampiri in \"Vampire Knight\".\nCome in molti altri racconti, i vampiri appaiono agli occhi umani estremamente belli. Nella serie molti dei vampiri provengono dai livelli A e B. I livelli A si differenziano dai classici vampiri per il fatto di possedere sangue nelle vene. Per questi vampiri, inoltre, sembra che bere il sangue di un altro vampiro sia un gesto d'amore. Infatti, pi\u00f9 un vampiro \u00e8 innamorato, pi\u00f9 il sangue disseter\u00e0 il vampiro amato che beve il suo sangue.\nIl sangue dei livelli A \u00e8 bramato da molti, in quanto sembra che dia molto potere. Tuttavia anche solo chiedere di bere il sangue di un livello A \u00e8 considerato un affronto. Altre differenze basilari dagli altri racconti sui vampiri: al sole non diventano cenere, ma possono ustionarsi facilmente e sono pi\u00f9 deboli rispetto a quando \u00e8 notte; per dissetarsi possono benissimo nutrirsi con delle pasticche chiamate \"pasticche ematiche\", un po' come gli esseri umani che al posto delle carne mangiano solo legumi o quelli che sostituiscono i pasti con le barrette iperproteiche; si riflettono negli specchi e possono essere feriti, anche se \u00e8 molto difficile ucciderli; possono riprodursi sessualmente.\nSolo i livelli A possono trasformare gli esseri umani in vampiri, ma se il vampiro in questione a sua volta non beve il sangue di un sangue puro \u00e8 destinato a trasformarsi in un livello E. \u00c8 consentito e frequente tra i sangue puro il matrimonio tra fratelli, per preservare la purezza della razza. I vampiri di livello A e B possiedono dei poteri, ad esempio sono in grado di cancellare la memoria, dispongono della telecinesi e alcuni sono in grado di manipolare gli elementi, come Aidoh e Kain. Inoltre, un vampiro, meno sangue umano possiede, pi\u00f9 a lungo vive, e per questo i livello A vivono in eterno, i livello B vivono estremamente a lungo e i vampiri comuni molto a lungo.\nSociet\u00e0 dei vampiri.\nNella scala gerarchica dei vampiri esistono cinque status sociali:\nAnime.\nSigle.\nIl 28 giugno 2008 \u00e8 stata pubblicata la compilation \"Vampire Knight Original Soundtrack\", contenente le sigle della prima serie e tutte le musiche sentite nei vari episodi. In Italia \u00e8 stata pubblicata su iTunes il 12 aprile 2011. Il 17 dicembre 2008 \u00e8 invece stata pubblicata la compilation della serie \"Guilty\", intitolata \"Vampire Knight Original Soundtrack II\"\nRomanzi.\nDopo il successo del manga l'autrice Matsuri Hino, in collaborazione con Ayuna Fujisaki, ha deciso di pubblicare due romanzi ispirati alla saga ma non direttamente legati alla storia. Il primo, \"Vampire Knight: Ice Blue No Tsumi\" \u00e8 stato pubblicato il 5 aprile 2008 in Giappone dalla casa editrice Hakusensha, e successivamente, il 30 aprile 2010 \u00e8 stato pubblicato anche in Italia con il titolo \"Vampire Knight. Il cavaliere vampiro: il peccato del ghiaccio blu\" dalla Panini Comics.\nIl secondo romanzo, \"Vampire Knight: Noir's Trap \", \u00e8 stato pubblicato in Giappone, sempre dalla Hakusensha, il 3 ottobre 2008 e l'11 novembre 2010 in Italia dalla Panini Comics con il titolo \"Vampire Knight. Il cavaliere vampiro: la trappola del ghiaccio nero\"."}
{"id": "644643", "revid": "339392", "url": "https://it.wikipedia.org/wiki?curid=644643", "title": "Cristiano Marques Gomez", "text": ""}
{"id": "644645", "revid": "287204", "url": "https://it.wikipedia.org/wiki?curid=644645", "title": "Rosa Bianca (disambigua)", "text": ""}
{"id": "644647", "revid": "339392", "url": "https://it.wikipedia.org/wiki?curid=644647", "title": "Santa Felicita e sette fratelli", "text": ""}
{"id": "644648", "revid": "33689", "url": "https://it.wikipedia.org/wiki?curid=644648", "title": "Stelle principali", "text": "Le principali stelle visibili nel cielo notturno sono elencate in apposite liste per costellazione, come segue:"}
{"id": "644650", "revid": "1652635", "url": "https://it.wikipedia.org/wiki?curid=644650", "title": "Orchite", "text": "L'orchite consiste nell'ingrossamento acuto o cronico di uno o di entrambi i testicoli, parte dell'apparato genitale maschile.\nTranne alcuni casi particolari (per lo pi\u00f9 orchite secondaria a parotite), il disturbo \u00e8 quasi sempre associato ad un interessamento infiammatorio dell'epididimo (epididimite) e pertanto prende, pi\u00f9 correttamente, il nome di orchi-epididimite.\nCause.\nL'orchite \u00e8 spesso associata a infezione batterica, micobatterica, virale o parassitaria (filariasi), prostatectomia, epididimite, trauma o infezione del tratto urinario.\nLe infezioni pi\u00f9 comuni sono malattie a trasmissione sessuale, come gonorrea, clamidia e sifilide, ma anche parotite (paramyxovirus), influenza, tonsillite, lebbra, tubercolosi, varicella, mononucleosi, setticemia, sepsi e febbre tifoide o tifo.\nL'origine \u00e8 di solito un'infezione preesistente, uretrite, prostatite, vescicolite o cistite, che sale attraverso il dotto deferente. I patogeni comuni sono stafilococchi, E. coli, streptococchi, Proteus, Neisseria e Spirochete. La contaminazione ematogena (di sangue) \u00e8 rara, ma si presenta in forme tubercolari e virali (ad esempio, per l'orchite indotta dal virus della parotite). Inoltre, esiste una forma granulomatosa, che si verifica negli uomini pi\u00f9 anziani ed \u00e8, senza dubbio, una malattia autoimmune. Esiste anche un'orchite correlata alla sifilide.\nLe lesioni istologiche sono talvolta localizzate da focolai all'interno di un parenchima testicolare e limitate al tessuto interstiziale, a volte pi\u00f9 diffuse e bilaterali. Sono di tipo infiammatorio non specifico e caratterizzati da infiltrazione linfocitaria, edema ed emorragie. Nelle forme pi\u00f9 gravi, la reazione infiammatoria \u00e8 diffusa con infiltrazione leucocitaria dei tubuli, che si associa linfociti, neutrofili, istiociti e focolai di distruzione dell'epitelio germinale.\nNei casi di pazienti affetti da paraplegia e con una vescica neurologica la causa pu\u00f2 essere dovuta ad una cateterizzazione sbagliata.\nSintomi.\nI sintomi dell'infiammazione sono un forte dolore locale associato in genere all'aumento di volume e di consistenza dello scroto, tumefazione testicolare, edema e arrossamento dello scroto, febbre tra i 37 e 38\u00b0. Disuria, dolore a urinare ed eiaculare e sintomi urologici sono spesso presenti, specie se legati ad una uretrite. Talvolta compare un lieve sanguinamento delle urine ed una atrofia testicolare con un calo della produzione degli spermatozoi.\nSollevando lo scroto in corso di orchiepididimite si potr\u00e0 indurre un alleviamento del dolore (Segno di Prehn positivo; \u00e8 negativo in caso di torsione testicolare). Il riflesso cremasterico \u00e8 conservato.\nComplicazioni.\nLe complicazioni pi\u00f9 gravi sono l'atrofia testicolare e la conseguente sterilit\u00e0 irreversibile. Questa per\u00f2 si presenta solo in caso di orchite bilaterale.\nTerapia.\n\u00c8 opportuno che tutti i pazienti siano trattati in modo empirico utilizzando antibiotici attivi nei confronti di Chlamidia trachomatis e Neisseria gonorrhoeae. La terapia di primo livello include ceftriaxone (250\u00a0mg per via intramuscolare in una singola dose) associato a doxiciclina (100\u00a0mg per os, due volte al giorno per 10 giorni).\nI fluorchinoloni (ciprofloxacina, norfloxacina, levofloxacina ed altri) non sono da utilizzarsi se si sospetta un'infezione sostenuta dal gonococco, data l'elevata resistenza dimostrata da N. gonorrhoeae nei confronti di questi agenti.\nPer il trattamento del dolore e dell'infiammazione si pu\u00f2 ricorrere a farmaci antinfiammatori non steroidei o cortisonici. \nNei casi pi\u00f9 gravi questi composti non sono sufficienti per impedire l'instaurarsi dell'atrofia testicolare e quindi della sterilit\u00e0 del testicolo.\nEtimologia del nome.\nRadice: \"orcheis\" (\"\u03bf\u03c1\u03c7\u03b5\u03b9\u03c2\") testicolo. Desinenza: -ite=processo infiammatorio."}
{"id": "644651", "revid": "1565229", "url": "https://it.wikipedia.org/wiki?curid=644651", "title": "Stelle principali della costellazione di Andromeda", "text": "Segue un prospetto delle stelle principali della costellazione di Andromeda, elencate per magnitudine decrescente."}
{"id": "644656", "revid": "1516566", "url": "https://it.wikipedia.org/wiki?curid=644656", "title": "Pioppo (araldica)", "text": "In araldica il pioppo \u00e8 simbolo di \"coraggio\", perch\u00e9 delle sue foglie si cinse il capo Ercole quando discese negli Inferi, per cui la faccia esterna delle foglie divenne nera per il fumo, mentre quella interna rest\u00f2 bianca perch\u00e9 aderente alla fronte. A causa del colore bianco e nero delle foglie simboleggia anche il \"tempo\". Nell'araldica del Nord Europa compare anche il \"pioppo tremulo\"."}
{"id": "644658", "revid": "114589879", "url": "https://it.wikipedia.org/wiki?curid=644658", "title": "Anglosassone", "text": ""}
{"id": "644661", "revid": "99089", "url": "https://it.wikipedia.org/wiki?curid=644661", "title": "Valcomino", "text": ""}
{"id": "644663", "revid": "287204", "url": "https://it.wikipedia.org/wiki?curid=644663", "title": "Antico tedesco", "text": ""}
{"id": "644667", "revid": "486946", "url": "https://it.wikipedia.org/wiki?curid=644667", "title": "Max Veers", "text": ""}
{"id": "644668", "revid": "1516566", "url": "https://it.wikipedia.org/wiki?curid=644668", "title": "Porcospino (araldica)", "text": "In araldica il porcospino \u00e8 simbolo di \"forza contro i pericoli\" perch\u00e9 si chiude rizzando gli aculei per difendersi dai nemici.\nFu emblema della casa d'Orl\u00e9ans che, nel 1393, fond\u00f2 anche l'Ordine Cavalleresco del Porcospino.\n\u00c8 noto anche col nome di riccio."}
{"id": "644670", "revid": "713168", "url": "https://it.wikipedia.org/wiki?curid=644670", "title": "Dinastia macedone", "text": "La dinastia macedone \u00e8 stata una dinastia Imperiale bizantina. La dinastia macedone ebbe inizio con Basilio I. Quest'ultimo, gi\u00e0 favorito dell'imperatore Michele III, lo uccise in una congiura di palazzo che ebbe luogo nell'867. La morte di Michele III determin\u00f2 la fine della dinastia amoriana. La dinastia macedone avrebbe retto l'impero bizantino sino al 1056. L'impero bizantino conobbe sotto la dinastia macedone un periodo di sviluppo culturale noto come Rinascenza macedone.\nStoria.\nLa dinastia macedone prende il suo nome dal luogo di origine di Basilio I. Egli infatti nacque a Chariopolis (nei pressi dell'odierna Hayrabolu), nel thema di Macedonia. \nBasilio I riprese ed aggiorn\u00f2 l'opera di codificazione iniziata da Giustiniano con il Corpus iuris civilis, promuovendo la redazione dei Basilika e degli Epanagoge, completati sotto il regno del figlio Leone VI il Saggio.\nIn seguito alla morte di Leone VI la dinastia entr\u00f2 in una crisi successoria a causa della minore et\u00e0 del figlio ed erede designato Costantino VII. Dopo due periodi di reggenza il potere venne assunto da Romano I, uomo politico e militare, il quale ottenne il titolo di co-imperatore assieme a Costantino VII nonch\u00e9 suocero di questi, avendo combinato il matrimonio del legittimo imperatore con la propria figlia Elena. Nel periodo compreso tra il 920 ed il 944 Romano fu di fatto l'unico detentore del potere, relegando Costantino ad un ruolo puramente cerimoniale. Romano progettava inoltre di iniziare una propria dinastia, nominando i propri figli co-imperatori. Il regno di Romano \u00e8 caratterizzato da importanti riforme volte a tutelare la piccola propriet\u00e0 terriera, elemento essenziale nell'organizzazione militare dell'impero, incentrata sulla figura del contadino-soldato. Tali politiche saranno mantenute anche dai suoi successori, con alterna efficacia a fronte delle prevaricazioni dei grandi proprietari terrieri ovvero l'aristocrazia e la Chiesa ortodossa (i \"dynatoi\"). \nRomano venne rimosso dal potere in seguito ad una congiura ordita dai figli Stefano e Costantino (il maggiore, Cristoforo, che Romano aveva destinato a succedergli, era morto nel 931). N\u00e9 Stefano n\u00e9 Costantino riuscirono tuttavia a consolidare la propria posizione e vennero esiliati in seguito ad una congiura di palazzo \"legittimista\" a favore di Costantino VII, consentendogli di regnare in maniera autonoma dal 945 al 959. \nAlla sua morte si apre una nuova fase di difficolt\u00e0 per la dinastia, dal momento che il suo figlio ed erede designato, Romano II, si rivela debole e incompetente, morendo inoltre solo dopo quattro anni di regno e lasciando due figli in minore et\u00e0, Basilio e Costantino. La vedova di Romano II, Teofano, assume la reggenza per conto dei figli. Teofano stabilizza la propria posizione accettando di sposare Niceforo Foca, esponente dell'aristocrazia militare bizantina anatolica e grande latifondista, il quale diviene imperatore con il nome di Niceforo II. Niceforo regna dal 963 al 969, quando viene ucciso in un complotto ordito dalla moglie e dall'amante di questi, Giovanni I Zimisce. Giovanni I viene incoronato Basileus a condizione di esiliare Teofano, su pressione del patriarca Polieucte. Giovanni sposa la sorella di Romano II, Teodora, per legittimare la sua posizione e nomina contestualmente co-imperatori i porfirogeniti Basilio e Costantino. Sia sotto il regno di Niceforo Foca che sotto il regno di Giovanni Zimisce l'impero bizantino si rafforza militarmente e si espande in maniera significativa, rioccupando territori persi da secoli e consolidando la propria presenza nei Balcani e in Oriente. Giovanni muore tuttavia di malattia dopo sei anni di regno, nel 976. \nGli succedette Basilio, da poco giunto alla maggiore et\u00e0. Basilio pot\u00e9 contare sull'appoggio del potente parakoimomenos Basilio, il quale ebbe un'enorme influenza nei suoi primi anni di regno. \nBasilio dom\u00f2 con difficolt\u00e0 varie rivolte, capeggiate da Barda Sclero (976-979 e nuovamente nel 986) e da Barda Foca (987-989). Nel 985 pot\u00e9 inoltre liberarsi dell'ingombrante presenza del parakoimomenos Basilio, costringendolo all'esilio. Basilio pot\u00e9 quindi dedicarsi autonomamente agli affari politici e militari, in particolare la guerra contro l'Impero bulgaro, che avrebbe assorbito la sua attenzione fino al 1018. Basilio promulg\u00f2 inoltre La Novella, editto concernente la propriet\u00e0 fondiaria, che continuava la politica di protezione della piccola propriet\u00e0 iniziata da Romano I, sia pure in forma molto pi\u00f9 limitata. \nSotto il regno di Basilio II l'Impero bizantino raggiunse la sua massima espansione dall'epoca dell'espansione islamica, con un'estensione territoriale che andava dai Balcani all'Eufrate e comprendeva inoltre parti dell'Italia meridionale, della Siria e del Libano.\nAlla morte di Basilio, non lasciando quest'ultimo eredi maschi la dinastia macedone si perpetu\u00f2 per altri 32 anni attraverso le figlie (Zoe e Teodora) del fratello minore e successore designato di Basilio II, ossia Costantino VIII (1025-1028). Questi decenni finali furono caratterizzati da una progressiva degenerazione del quadro politico e da un sostanziale indebolimento dell'impero, che avrebbero inaugurato una fase di caos durata circa vent'anni. Solamente con l'ascesa al trono di Alessio I Comneno nel 1081 l'impero avrebbe ritrovato una certa stabilit\u00e0, sia pure notevolmente indebolito (sotto il profilo fiscale e militare, a fronte dello stravolgimento della tradizionale piccola propriet\u00e0 contadina a causa delle invasioni e della polarizzazione della ricchezza fondiaria nelle mani dell'aristocrazia) e ridimensionato a causa delle rivolte nei Balcani, dell'espansione turca in Anatolia e della conquista normanna dell'Italia meridionale."}
{"id": "644674", "revid": "123983517", "url": "https://it.wikipedia.org/wiki?curid=644674", "title": "Daniele Franceschini", "text": "Carriera.\nGiocatore.\nDaniele Franceschini \u00e8 un ex calciatore che ha disputato un buon numero di partite in serie A. Era considerato un jolly dai suoi allenatori poich\u00e9 riusciva a ricoprire sia il ruolo di centrocampista centrale che laterale ed all'occorrenza poteva posizionarsi come centrale difensivo di sinistra.\nCresciuto nel settore giovanile della Lazio, fa il suo esordio in Serie A proprio con la maglia biancoceleste, il 21 aprile 1996 contro la Sampdoria, nella partita terminata con il risultato di 3-3.\nNella stagione 1996-1997 viene girato in prestito al Castel di Sangro, allora militante in Serie B, dove disputa 8 gare. L'anno successivo si trasferisce al , sempre nella serie cadetta: nella squadra pugliese gioca con continuit\u00e0, disputando 34 partite condite da 2 gol.\nNel 1998 viene acquistato dal Chievo Verona, dove disputa due stagioni, fino ad ottenere, nel 2001, una storica promozione nella massima serie.\nCon la maglia del Chievo Verona esordisce in Coppa UEFA il 19 settembre 2002 in occasione di -Chievo Verona (0-0).\nA Verona rimane ancora per due anni, fino a quando, nel gennaio 2004, si trasferisce al Lecce, ancora in Serie A, dove disputa 15 partite, segnando 2 gol e contribuendo al raggiungimento della salvezza della squadra salentina. Successivamente fa il suo ritorno a Verona, dove disputa altre due stagioni finch\u00e9, nel 2006, si accorda con la Sampdoria. Con la maglia blucerchiata realizza 6 reti in 36 gare, stabilendo cos\u00ec il suo nuovo record in fatto di segnature.\nNella stagione 2007-2008 il nuovo tecnico della Sampdoria Walter Mazzarri, adoperando come modulo il 3-5-2, gli affida l'inedito ruolo di centrocampista del centro-sinistra e grazie a questa nuova posizione diventa un titolare inamovibile e una pedina importante della Sampdoria. Riesce anche a realizzare 2 gol: il primo il 10 febbraio 2008 contro il Napoli (incontro vinto dalla Sampdoria per 2-0), il secondo il 22 marzo contro il Cagliari pareggiando al 91' minuto il vantaggio rossobl\u00f9 di Pasquale Foggia.\nNella stagione 2008-2009 \u00e8 riuscito ad andare a segno il 21 settembre contro la sua ex squadra, il Chievo Verona, nell'incontro terminato 1-1 a Marassi.\nIl 30 giugno 2010, la Sampdoria annuncia che il suo contratto giunto in scadenza non sar\u00e0 rinnovato, diventando cos\u00ec svincolato.\nIl 2 settembre 2010 Franceschini firma un contratto biennale con l'Atletico Roma che milita in Lega Pro Prima Divisione.\nNell'estate 2011 a causa del fallimento della societ\u00e0 dell'Atletico Roma, il centrocampista si trova svincolato.\nL'ultima chiamata della carriera arriva dal Piacenza con cui disputa 5 gare prima di chiudere definitivamente la carriera.\nTramite un'intervista apparsa il 12 ottobre 2011, il centrocampista annuncia il ritiro dal calcio giocato, complice anche la mancanza di un ingaggio con i campionati ormai iniziati.\nAllenatore.\nIl 10 dicembre 2012 inizia a frequentare a Coverciano il corso di abilitazione per il master di allenatori professionisti Prima Categoria-Uefa Pro.\nIl 10 agosto 2013 viene ufficializzato il suo ingaggio da parte della Lazio come allenatore della squadra dei Giovanissimi Nazionali biancocelesti. L'annata successiva siede invece sulla panchina degli Allievi Nazionali.\nIl 27 febbraio 2016, viene chiamato sulla panchina del Martina al posto dell'esonerato Marco Cari.\nIl 4 agosto 2017 diventa il nuovo commissario tecnico della Nazionale italiana Under-18."}
{"id": "644676", "revid": "287204", "url": "https://it.wikipedia.org/wiki?curid=644676", "title": "Stelle principali della costellazione dello Scultore", "text": "Segue un prospetto delle stelle principali della costellazione dello Scultore, elencate per magnitudine decrescente."}
{"id": "644678", "revid": "92723", "url": "https://it.wikipedia.org/wiki?curid=644678", "title": "Clemente Solaro della Margarita", "text": "Biografia.\nI primi anni e gli studi.\nSecondo i ricordi tratti direttamente dal diario personale che teneva, cominciato nel 1807, fin dall'et\u00e0 di 7 anni, si accese in lui l'ostilit\u00e0 a ogni sovvertimento sociale e alla demagogia. La causa fu probabilmente l'ostilit\u00e0 tra la Francia repubblicana e l'Austria che, a cavallo del secolo, scombussol\u00f2 il Piemonte mettendo in pericolo i privilegi dei ceti privilegiati, specie fuori dai centri abitati.\nDal 1803 al 1806 studi\u00f2 a Siena nel collegio De Tolomei, gestito dai padri Scolopi famoso in tutta Italia. L\u00ec conobbe quelli che diventeranno gli esponenti maggiori della corrente cattolico-conservatrice e che gli saranno utili negli anni della maturit\u00e0. Egli ebbe modo di studiare latino, francese e italiano, ma fece pochi progressi in questo campo, soffrendo sovente il distacco da casa. Quando Napoleone costrinse con un editto tutti i piemontesi a tornare in patria, per lui come per altri 34 piemontesi fu una vera festa. Continu\u00f2 gli studi a Torino sotto la guida dell'abate Ricordi e nell'autunno del 1809 fu in grado di entrare all'universit\u00e0. Nel 1812, il 4 luglio, si laure\u00f2 sotto la guida dei migliori professori di allora. Nel suo diario scrisse: \"non mi saziavo di leggere, specialmente mi attraevano le tragedie di Alfieri\".\nIn quegli anni, in opposizione alla dominazione francese, alla politica religiosa dell'Impero napoleonico, alla prigionia del Papa, alle continue guerre, dispieg\u00f2 un'azione politica che lo port\u00f2 a fondare nel 1812 la Societ\u00e0 Italiana.\nQuesta societ\u00e0 si sciolse dopo appena due anni, ma ebbe notoriet\u00e0 soprattutto perch\u00e9 suoi membri appartenevano alle famiglie pi\u00f9 importanti dell'aristocrazia torinese, uniti nel desiderio di indipendenza e nel detestare le innovazioni portate da Napoleone.\nLa restaurazione.\nNel 1814 il Re torna a Torino, per lui scrive un opuscolo a stampa: \"Il giorno della liberazione\", nel quale si trovano gi\u00e0 gli orientamenti del suo pensiero.\nCon la restaurazione del 1815 i nobili tornano agli impieghi nella pubblica amministrazione, Solaro della Margarita entra in diplomazia con l'appoggio dell'Amicizia Cattolica.\nA 24 anni, nel 1816, entra definitivamente in diplomazia come segretario della legazione sarda a Napoli, dove era ministro della Real Corte Piemontese, il marchese Raimondo De Quesada di San Saturnino. Il 15 settembre ha inizio il suo viaggio verso Napoli, Firenze e Roma, citt\u00e0 che lo esaltano e lo segneranno per sempre.\nAlla corte di Napoli si trova bene, ci sono molti piemontesi e riprende i suoi studi. Tocca a lui redigere per conto del suo ministro il \"Rapporto sullo stato politico del regno delle due Sicilie e considerazioni su ci\u00f2 che avvenne nei primi otto mesi che seguirono la caduta del sistema costituzionale introdotto dalla rivoluzione del luglio 1820\".\nIn tale rapporto stigmatizzava l'operato del governo, la corruzione del clero, la mancanza di istruzione pubblica, e l'assenza di tutela dei cittadini da parte dello stato. Nel 1824 sposa la figlia del ministro del Piemonte a Napoli, Carolina De Quesada di San Saturnino e da questo matrimonio nacquero 4 figlie: Eleonora, Giulia, Maria, Filomena e un figlio, Carlo Alberto.\nNel 1826 fu nominato incaricato d'affari alla corte di Madrid dove si distinse nella sua intransigenza nel far rispettare i diritti di successione della Casa Savoia al trono di Spagna. Tale atteggiamento lo port\u00f2 a intromettersi nella vicende della Prima guerra carlista, in merito alla quale convinse il re Carlo Alberto a parteggiare per il reazionario Don Carlos contro la legittima sovrana Maria Cristina. La sua posizione divenne pertanto insostenibile a Madrid, cos\u00ec dovette chiedere di essere sostituito dall'incaricato d'affari Valentino di San Martino.\nAll'inizio del 1835, in riconoscimento della sua fedelt\u00e0 ai principi autoritari e antiliberali del re, fu nominato ministro plenipotenziario alla corte di Vienna, la pi\u00f9 importante d'Europa, e nello stesso anno il 21 marzo fu nominato Ministro degli Esteri del Piemonte.\nQuesta nomina non fu vista di buon occhio dalle due monarchie costituzionali di Francia e Inghilterra per via della forte vicinanza del conte al principio legittimista di cui Metternich era espressione. I sovrani costituzionali ebbero sempre avverso Solaro della Margarita, che l'ambasciatore sardo a Londra, D'Agli\u00e8, giudicava \u00abpoco equilibrato e propenso a farsi trascinare dai suoi personali sentimenti, salvo poi fare marcia indietro con incredibile impudenza\u00bb.\nCattolico fervente, devoto al Papa e ai Gesuiti, amico dell'Austria e fermamente legato ai principi dell'autocrazia, si oppose a ogni tentativo d'innovazione politica e di conseguenza fu contestato dai liberali. Quando nel 1847 scoppi\u00f2 la prima agitazione popolare in favore di riforme costituzionali, il Re si sent\u00ec obbligato a rinunciare ai suoi servizi, nonostante questi avesse condotto gli affari pubblici con abilit\u00e0 e prudenza evitando qualunque intromissione di Vienna negli affari interni del Piemonte.\nSolaro della Margarita espose il suo credo e la sua politica come ministro a Carlo Alberto (dal febbraio 1835 all'ottobre 1847) nel suo \"Memorandum storico-politico\", pubblicato il 10 marzo 1851 dall'editore Speirani e Tortoni di Torino. Un documento di grande interesse per lo studio delle condizioni del Piemonte e dell'Italia del tempo.\nA integrazione del \"Memorandum\" l'anno successivo pubblic\u00f2 un altro libro intitolato \"Avvedimenti politici\" destinato ai lettori colti e studiosi, dove tent\u00f2 di dare una veste filosofica alla sua politica. Il risultato non fu giudicato da lui soddisfacente e si mise all'opera per dare una sistemazione definitiva al suo pensiero, ne venne fuori \"Le questioni di stato\" oggi quasi introvabile.\nGli ultimi anni.\nNel 1853 fu eletto deputato per San Quirico, ma continu\u00f2 a guardare al suo mandato come se fosse derivato dall'autorit\u00e0 del re e non dalla volont\u00e0 popolare. Come leader della Destra cattolica del parlamento si oppose radicalmente alla politica di Cavour, che alla fine avrebbe portato all'unit\u00e0 d'Italia. Al momento della proclamazione del Regno d'Italia si ritir\u00f2 dalla vita pubblica, ma non rinunci\u00f2 a manifestare il suo pensiero.\nNel 1860, pubblic\u00f2 un opuscolo intitolato: \"Sulla annessione di alcuni Stati alla monarchia e sulla cessione della Savoia e di Nizza alla Francia\".\n\u00c8 del 1863 la pubblicazione del libro \"L'uomo di stato\", destinato agli studiosi di filosofia e politica e ancora nel 1864 scrisse lo \"Sguardo politico del Conte Clemente Solaro della Margarita, Ministro di Stato, sulla Convenzione Italo-Franca del 15 settembre 1864\", edito sempre da Speirani e Tortoni di Torino.\nIl giorno prima di morire, sent\u00ec da lontano un colpo di cannone, chiese di cosa si trattasse: gli fu risposto che era nato l'erede dei Savoia, il futuro Vittorio Emanuele III.\n\"Sia lodato Iddio che \u00e8 nato un Principe!\", secondo quanto viene riportato dalle biografie scritte su di lui, furono le ultime sue parole.\nMor\u00ec il 12 novembre 1869.\nImmagine storica.\nDi lui, Indro Montanelli tracci\u00f2 questo breve ritratto:"}
{"id": "644679", "revid": "99089", "url": "https://it.wikipedia.org/wiki?curid=644679", "title": "Val di Comino", "text": ""}
{"id": "644681", "revid": "99089", "url": "https://it.wikipedia.org/wiki?curid=644681", "title": "Val Comino", "text": ""}
{"id": "644697", "revid": "123441238", "url": "https://it.wikipedia.org/wiki?curid=644697", "title": "Rinascita dell'Impero bizantino sotto i Comneni", "text": "Rinascita dell'impero bizantino sotto i Comneni \u00e8 l'espressione utilizzata dagli studiosi della storia bizantina per indicare il periodo di governo della dinastia comnena, dall'ascesa al trono di Alessio I Comneno (1081) alla morte di Andronico I Comneno (1185), durante il quale l'impero attravers\u00f2 una fase di grande ripresa economica e politica, dovuta soprattutto alla ricostituzione dell'antica potenza bellica ed alla vasta opera di espansione territoriale che ne segu\u00ec.\nQuesto periodo comprende anche due guerre tra la repubblica di Venezia e l'impero Bizantino, il cui esito fu l'ampliamento della dipendenza commerciale di Bisanzio da Venezia e un indebolimento di entrambe le potenze, che da alleate diventavano rivali. L'inimicizia tra Venezia e Bisanzio culminer\u00e0 nel Massacro dei Latini del 1181 sotto Andronico Comneno, che avr\u00e0 come ripercussione la conquista di Costantinopoli per mano Veneziana durante la quarta crociata del 1204, che sar\u00e0 il colpo mortale per l'impero Bizantino.\nSituazione precedente.\nAlla vigilia dell'ascesa al trono di Alessio nel 1081 l'impero versava in condizioni gravissime, circoscritto a Grecia e Macedonia, finanziariamente sul lastrico e scosso da violente lotte intestine. Mai in tutta la storia era stato cos\u00ec vulnerabile.\nLa disastrosa sconfitta di Manzicerta ad opera dei Turchi selgiuchidi, avvenuta solo sette anni prima, aveva avuto pesanti strascichi: la perdita dell'Asia minore (circa met\u00e0 dei possedimenti imperiali) privava Costantinopoli della vitale fonte di reclutamento per il suo esercito costituita dalle provincie anatoliche, la indeboliva fortemente sul piano economico e lasciava la capitale direttamente esposta agli attacchi dei nemici. \nInoltre, i Normanni della Sicilia avevano approfittato della temporanea debolezza militare dell'impero per sferrare un'offensiva decisiva contro le roccaforti greche, cacciando i Bizantini da tutto il meridione.\nMeno di un secolo dopo aver raggiunto il suo apogeo sotto Basilio II, l'impero bizantino era caduto in una situazione che faceva temere addirittura il suo collasso.\nCaratteri.\nLa ripresa dell'impero bizantino sotto i Comneni \u00e8 strettamente collegata con la riforma dell'esercito voluta da Alessio e proseguita dai successori, che permise alla macchina militare bizantina di tornare potente e temuta, grazie ad una organizzazione estremamente efficiente a dispetto delle scarse risorse disponibili. Con essa gli imperatori cercarono di ritornare ad un esercito fondato su truppe provenienti dai territori dell'impero, piuttosto che su mercenari stranieri, spesso costosi ed inaffidabili.\nTuttavia ci\u00f2 non avvenne attraverso il ripristino del controllo della burocrazia imperiale sull'aristocrazia, ma attraverso l'alleanza con essa e l'affermazione di un modello simile a quello dell'Occidente feudale: il sistema dei \"themata\" rest\u00f2 formalmente in vigore, ma gli imperatori si rassegnarono ad affidare il comando di ciascuno di essi ai membri pi\u00f9 eminenti della nobilt\u00e0 locale piuttosto che a funzionari di propria esclusiva scelta. L'alleanza coll'aristocrazia permise una rapida ricostituzione delle forze bizantine, ma favor\u00ec le spinte disgregatrici: i primi Comneni furono in grado di tenerle sotto controllo (grazie anche alle proprie doti personali), ma nel lungo termine esse portarono al declino dell'impero.\nScontri cruciali.\nLe battaglie pi\u00f9 importanti che segnarono la riconquista di gran parte del territorio precedentemente perduto furono:\nDefinitivo declino.\nLa ripresa dell'impero bizantino ebbe fine nel 1185 con la morte dell'ultimo imperatore comneno, Andronico I Comneno. Quest'ultimo si era attirato l'odio dell'occidente cattolico a causa del Massacro dei Latini da lui istigato a Costantinopoli. Con la sua morte l'impero bizantino fu privato di una abile guida che potesse risollevarne le sorti, ed il declino ricominci\u00f2. Nel giro di vent'anni esso port\u00f2 alla presa ed al saccheggio della capitale, Costantinopoli, ad opera dei Crociati nel 1204, data che sanc\u00ec la definitiva decadenza dello stato bizantino ed il suo declassamento dal rango di potenza internazionale a semplice stato greco."}
{"id": "644702", "revid": "124424648", "url": "https://it.wikipedia.org/wiki?curid=644702", "title": "Diwali", "text": "Diwali, chiamata anche Dipavali o Deepawali (in sanscrito: \u0926\u0940\u092a\u093e\u0935\u0932\u0940, in telugu:\u0c26\u0c40\u0c2a\u0c3e\u0c35\u0c33\u0c3f, in tamil: \u0ba4\u0bc0\u0baa\u0bbe\u0bb5\u0bb3\u0bbf in kannada: \u0ca6\u0cc0\u0caa\u0cbe\u0cb5\u0cb3\u0cbf in sinhala: \u0daf\u0dca\u200d\u0dbb\u0dca\u200d\u0db4\u0dc0\u0dcf\u0dbd\u0dd2) \u00e8 una delle pi\u00f9 importanti feste indiane e si festeggia nel mese di ottobre o novembre. Simboleggia la vittoria del bene sul male ed \u00e8 chiamata \"festa delle luci\": durante la festa si usa infatti accendere delle luci (candele o lampade tradizionali chiamate \"diya\"). In molte aree dell'India i festeggiamenti prevedono spettacoli pirotecnici.\nLa pi\u00f9 popolare leggenda associata alla festa \u00e8 quella che tratta del ritorno del re R\u0101ma della citt\u00e0 di Ayodhya dopo 14 anni di esilio in una foresta. Il popolo della citt\u00e0, al ritorno del re, accese file (\"avali\") di lampade (\"dipa\") in suo onore. Da qui il nome Dipawali o pi\u00f9 semplicemente Diwali.\nI festeggiamenti per Diwali si protraggono per cinque giorni nel mese ind\u00f9 di ashwayuja che solitamente cade tra ottobre e novembre. Per induisti e giainisti \u00e8 la celebrazione della vita e l'occasione per rinsaldare i legami con familiari e amici. Per i giainisti, inoltre, rappresenta l'inizio dell'anno.\nSikhismo.\nIl Diwali \u00e8 festeggiato anche dalla popolazione di religione Sikh che festeggia il \"Bandi Chor Diwas\", letteralmente il \"giorno della liberazione\". Questo giorno, infatti, cade nello stesso giorno del Diwali: nell'ottobre del 1619 Guru Hargobind Sahib Ji venne rilasciato dalla prigione di Gwalior in India, insieme ad altri 52 principi.\nIl Bandi Chhor Divas \u00e8 celebrato in modo simile al Diwali, con l'illuminazione di case e Gurdwaras, e prevede feste, regali e tempo per la famiglia. \u00c8 un'importante celebrazione Sikh insieme a Vaisakhi, Maghi, Holi con Hola Mohalla e Gurpurab.\nIl padre di Guru Hargobind, Guru Arjan, fu arrestato per ordine dell'Imperatore Mughal Jahangir e gli fu chiesto di convertirsi all'Islam. Rifiut\u00f2 e venne torturato e giustiziato nel 1606 DC. Questo evento \u00e8 ricordato come un momento decisivo nella storia Sikh, come il martirio di Guru Arjan. Dopo l'esecuzione, Guru Hargobind succedette a suo padre come successivo Guru del Sikhismo. \nGuru Hargobind, il 24 giugno 1606, all'et\u00e0 di 11 anni, fu incoronato come il sesto Guru Sikh. Alla cerimonia di successione, indoss\u00f2 due spade: una indicava la sua autorit\u00e0 spirituale (piri) e l'altra, la sua autorit\u00e0 temporale (miri). A causa dell'esecuzione di Guru Arjan da parte dell'Imperatore Mughal Jahangir, Guru Hargobind fin dall'inizio fu un avversario della dominazione Mughal, consigliando i Sikh di armarsi e combattere. La morte di suo padre per mano di Jahangir lo spinse a sottolineare la dimensione militare della comunit\u00e0 Sikh. \nL'imperatore Mughal in quel momento era Jahangir, che aveva grande rispetto per Guru Hargobind Sahib Ji. Tuttavia, un influente consigliere dell'Imperatore divenne geloso del guru. Quando l'imperatore si ammal\u00f2, il consigliere sugger\u00ec che l'unica cura era quella di mandare un grande uomo santo a pregare per lui al forte di Gwallior - e che era meglio chiedere del guru stesso.\nGuru Hargobind Sahib Ji accett\u00f2. Una volta al forte, trov\u00f2 molti principi indiani imprigionati, che vivevano in cattive condizioni. Con il passare del tempo, i Sikh si resero conto che il Guru non avrebbe potuto lasciare il forte e che era stato ingannato per andarci, diventando di fatto \"prigioniero\". Poco dopo, l'imperatore Jahangir si riprese dalla sua grave malattia e, quando gli fu chiesto di rilasciare il Guru, fu d'accordo.\nA Guru Hargobind Sahib Ji fu detto che era libero di lasciare il forte. Tuttavia egli, pensando agli altri prima che a s\u00e9, dichiar\u00f2 che non se ne sarebbe andato, a meno che tutti i 52 principi indiani non fossero liberati. L'imperatore non voleva liberare tutti i principi. Accett\u00f2 per\u00f2 la richiesta del Guru, ma ad una condizione: solo chi riusciva a tenere il mantello del vestito di Guru Hargobind Sahib Ji sarebbe stato rilasciato.\nNaturalmente l'imperatore aveva calcolato che in questo modo avrebbe liberato non pi\u00f9 di quattro o cinque dei principi. Aveva per\u00f2 sottovalutato il Guru, il quale pens\u00f2 rapidamente a una soluzione. Realizz\u00f2 un mantello speciale, formato da 52 strisce di stoffa appese alla schiena. Tutti i principi, tenendosi su una di queste code, furono cos\u00ec in grado di andare dietro Guru Hargobind Sahib Ji ed uscire dal forte.\nDopo il viaggio di ritorno ad Amritsar, il Guru scopr\u00ec che i Sikh avevano illuminato Harmandir Sahib (Tempio d'oro) con migliaia di candele per celebrare il loro ritorno sicuro. Da allora la tradizione \u00e8 portata avanti nel mondo."}
{"id": "644703", "revid": "72811", "url": "https://it.wikipedia.org/wiki?curid=644703", "title": "Frisone antico", "text": ""}
{"id": "644704", "revid": "196390", "url": "https://it.wikipedia.org/wiki?curid=644704", "title": "Inglese antico", "text": ""}
{"id": "644707", "revid": "18323", "url": "https://it.wikipedia.org/wiki?curid=644707", "title": "Comparatore (elettronica)", "text": "Il comparatore \u00e8 un circuito utilizzato sia nell'elettronica digitale che in quella analogica, le due funzioni, nettamente diverse, sono realizzate con componenti integrati.\nUn comparatore digitale o comparatore di magnitudine \u00e8 un dispositivo elettronico hardware che riceve in input due segnali e in output determina se sono uguali, o quale dei due \u00e8 il maggiore. I comparatori vengono utilizzati nelle unit\u00e0 di elaborazione centrale (CPU) e nei microcontrollori (MCU). Esempi di comparatore digitale includono il CMOS 4063 e 4585 e il TTL 7485 e 74682.\nL'equivalente analogico del comparatore digitale \u00e8 il comparatore di tensione, trattato nel paragrafo specifico. Su alcuni dei loro ingressi, molti microcontrollori hanno comparatori analogici che possono essere letti o attivati da un interrupt.\nRealizzazione con circuiti digitali.\nIn logica combinatoria, ha la funzione di confrontare tra di loro due numeri, o pi\u00f9 in generale due\u00a0parole\u00a0digitali, segnalando se sono uguali.\nSe le due parole sono costituite da un solo bit, il circuito in grado di realizzare questa funzione \u00e8 una semplice porta \"EX-OR\" a due ingressi, la quale presenta in uscita uno stato logico 0 quando i bit di ingresso sono uguali, e 1 in caso contrario. Si \u00e8 quindi in presenza un comparatore di uguaglianza ad uscita attiva bassa, utilizzando una porta EX-NOR si ottiene un comparatore di uguaglianza con uscita attiva alta.\nUna porta \"XNOR\" \u00e8 un comparatore di base, poich\u00e9 il suo output \u00e8 \"1\" solo se i suoi due bit di ingresso sono uguali.\nSi considerino due numeri binari a 4 bit A e B:\ndove ogni pedice rappresenta una delle quattro cifre dei due numeri A e B.\nI numeri binari A e B saranno uguali se e solo se tutte le coppie di cifre significative di entrambi i numeri sono uguali, cio\u00e8:\nL'espressione descrive la tavola di verit\u00e0 di una porta XNOR, utilizzata nell'elettronica digitale, in cui formula_8 \"solo se\" formula_9, con formula_10.\nLa condizione di uguaglianza dei numeri A e B pu\u00f2 anche essere scritta in altro modo equivalente, mediante l'operatore AND e una variabile ausiliaria di tipo binaria formula_11, che \u00e8 il primo membro dell'equazione:\nsi ottiene formula_13 \"solo se\" tutte le coppie di cifre dei due numeri sono uguali.\nPer realizzare un comparatore per parole a pi\u00f9 bit occorre confrontare i bit di uguale peso delle due parole, l'uscita segnaler\u00e0 l'uguaglianza solo nel caso in cui tutti i bit corrispondenti risultano uguali.\nPer esempio un comparatore che confronta due parole A e B di due bit (formula_14 e formula_15) risulter\u00e0 in questo modo:\nformula_16\nSull'uscita E ci sar\u00e0 un segnale alto solo se entrambi gli ingressi della porta AND sono a 1 cio\u00e8 soltanto quando tutti i bit dello stesso peso sono uguali. \nLo stesso processo logico pu\u00f2 essere esteso a parole con un numero qualsiasi di bit.\nA volte nei comparatori integrati, oltre all'uscita che segnala quando A=B, esistono anche altri terminali che danno un'indicazione di maggioranza e di minoranza, ossia se A&gt;B oppure A\nIn questo secondo caso, se il bit corrispondente di A \u00e8 1 e quello di B \u00e8 0, allora concludiamo che A &gt; B.\nQuesto confronto sequenziale pu\u00f2 essere espresso logicamente come:\nLa variabile \"(A &gt; B)\" e la variabile \"(A &lt; B)\" si dicono variabili binarie di output: sono uguali a 1, rispettivamente se \"A &gt; B\" oppure se A &lt; B. \nCome si potr\u00e0 notare, ogni termine della somma \u00e8 moltiplicato per un fattore formula_19, in modo tale che la prima coppia di cifre diverse (per cui formula_20) annulla anche tutti i termini successivi fino all'ultimo, ed \u00e8 pertanto la condizione di arresto per l'algoritmo di comparazione di uguaglianza.\nRealizzazione con circuiti analogici.\nIn campo analogico l'uso pi\u00f9 frequente \u00e8 la comparazione di un livello di tensione variabile, rispetto ad un livello di riferimento fisso. Per questa funzione possono essere usati amplificatori operazionali generici o dispositivi ottimizzati per questa funzione definiti \"voltage comparator\", tra questi, due dispositivi di largo impiego in uso da decenni sono siglati LM311 e LM339, da notare che le prime due lettere cambiano in base al produttore del dispositivo, in questo caso, National Semiconductor, cambia anche la prima delle tre cifre (da 1 a 3) in base alle prestazioni del dispositivo."}
{"id": "644711", "revid": "1318658", "url": "https://it.wikipedia.org/wiki?curid=644711", "title": "Gancio il Dritto", "text": "Gancio il Dritto (\"Ellsworth Bheezer\" o \"Ellsworth Bhezer\") \u00e8 un personaggio dei fumetti della Disney creato da Manuel Gonzales e Bill Walsh per le loro tavole domenicali di Topolino nell'ottobre 1949. \u00c8 apparso come protagonista o comprimario in centinaia di storie a fumetti realizzate in vari paesi del mondo.\nCaratteristiche.\n\u00c8 una gracula religiosa (in lingua originale \"mynah bird\") o merlo indiano (anche se spesso viene indicato come un corvo) e, nella sua prima apparizione, bench\u00e9 dotato di una irriverente parlantina, \u00e8 ben poco antropomorfo, essendo venduto come animale domestico a Pippo al prezzo di 1,79 $. Inizialmente vive in una gabbia come un comune uccello da compagnia, ma gi\u00e0 nella stessa tavola domenicale d'esordio (30 ottobre 1949) emergono tutte le sue sconvolgenti potenzialit\u00e0: Pippo riceve una telefonata-quiz da una trasmissione radiofonica, e grazie alla risposta corretta di Gancio a un complesso quesito di aritmetica i due diventano improvvisamente ricchi; pur rimanendo ancora un \"animale\", Gancio acquisisce caratteristiche sempre pi\u00f9 antropomorfe, e gli altri personaggi si rivolgono a lui come Gancio \"il Dritto\" portandogli rispetto. Nella tavola del 2 Aprile 1950 un ufficiale scolastico costringe Gancio ad andare a scuola come un bambino, visto che parla come tutti gli esseri umani, ma Gancio in un solo giorno viene \"promosso\" all'asilo, alla scuola elementare, alla scuola superiore e al college, prendendo parte a un progetto di ricerca scientifica. Continuer\u00e0 a comparire nelle tavole domenicali disegnate da Manuel Gonzales fino al 1959.\nVive nella fittizia citt\u00e0 di Topolinia e possiede un carattere ricco di sfaccettature, spesso si dimostra un tipo determinato, sicuro di s\u00e9, talvolta un po' burbero e imprevedibile; \u00e8 un vincente proprio come Topolino, ma pi\u00f9 impulsivo e solitario di lui, oltre che dotato di una discreta conoscenza di ogni campo della cultura umana (pur non raggiungendo la saccenza di personaggi come Pico De Paperis o Gilberto, che gli suscita una certa antipatia nella storia del 1964 \"Gancio il dritto alla riscossa\"). Intraprende innumerevoli lavori in molti campi (spesso accompagnato da Pippo), nonostante spesso non sappia svolgere nessuno di essi. Caratteristiche salienti di Gancio sono la capacit\u00e0 di volare (pu\u00f2 usare gli arti anteriori sia come mani sia come ali) e di parlare con gli altri uccelli. Egli \u00e8 anche molto scaltro anche se a volte tende a esagerare un po' sui racconti delle sue avventure. Col passare degli anni Gancio si affianca anche molte volte a Topolino e Pippo aiutandoli a risolvere complicate indagini. Come tutti i personaggi disneyani ha un abbigliamento tipico: un maglione rosso con una Y gialla e un basco alla francese verde o blu.\nEdizioni estere.\nItalia.\nIl personaggio esordisce in un ciclo di storie tradotte da Guido Martina per Topolino, a partire dal n. 33 con \"Le scaltre imprese di Gancio il dritto\". Le prime storie prodotte in Italia risalgono al 1964 quando il disegnatore Giulio Chierchini e lo sceneggiatore Abramo Barosso realizzano \"Pippo e il ritorno di Gancio\" (pubblicata su Topolino n. 430 del 1964), dove \u00e8 al fianco di Pippo, Pluto e Minni; nella sua terza storia, \"Gancio il dritto d\u00e0 lezioni\" (su Topolino n. 445), Romano Scarpa fa confrontare il protagonista con Orazio e Clarabella, Eta Beta, Gambadilegno e Trudy, Atomino Bip Bip e il Professor Enigm.\nNel 1975, con \"Topolino e il rampollo di Gancio\" (su Topolino n. 1048), ancora di Romano Scarpa, il personaggio, mentre \u00e8 in forza nella Legione straniera, soccorre un merlo neonato avvolto in fasce, abbandonato nel deserto del Sahara, battezzandolo col nome di Bruto perch\u00e9 ritrovato in mezzo a delle antiche rovine romane; il piccolo, detto anche \"Gancetto\", diventa il figlioccio di Gancio e si stabilisce per qualche tempo in casa di Topolino facendogli da spalla in molti gialli a cavallo fra gli anni '70 e '80, comparendo anche in un disegno animato realizzato dallo stesso Romano Scarpa per la sigla di \"Topolino show\" nel 1982.\nMesso un po' da parte durante gli anni '80, il personaggio di Gancio ritorna pi\u00f9 spesso sul finire degli anni '90, in cui si inserisce la storia \"Tanti auguri, Gancio!\" (Topolino n. 2297), scritta in occasione dei 50 anni del personaggio. Riproposto in varie storie brevi al fianco di Pippo nelle attivit\u00e0 pi\u00f9 disparate, \u00e8 tornato a essere protagonista nella saga \"Star Top - Terza Generazione\" di Bruno Enna inaugurata nel 2014, e in \"Topolino e il settimo corvo\" di Francesco Artibani e Lorenzo Pastrovicchio del 2019.\nFrancia.\nNel 1985, Gancio viene riproposto come spalla di Pippo in una serie di storie realizzate in Francia per il settimanale \"Le Journal de Mickey\", disegnate dal francese Gen-Co (pseudonimo di Claude Chebille) e dal catalano Maximinio Tortajada. I soggetti sono in gran parte di Fran\u00e7ois Corteggiani e di Dodo; il personaggio viene chiamato Genius. In una di queste avventure pubblicate in Francia, viene messo a confronto addirittura con sua madre, che gli assomiglia come una goccia d'acqua."}
{"id": "644713", "revid": "399", "url": "https://it.wikipedia.org/wiki?curid=644713", "title": "Rms", "text": ""}
{"id": "644714", "revid": "363629", "url": "https://it.wikipedia.org/wiki?curid=644714", "title": "Fibra", "text": ""}
{"id": "644721", "revid": "399", "url": "https://it.wikipedia.org/wiki?curid=644721", "title": "Pier Luigi Farnese, duca di Parma", "text": ""}
{"id": "644725", "revid": "399", "url": "https://it.wikipedia.org/wiki?curid=644725", "title": "Alessandro Farnese, duca di Parma e Piacenza", "text": ""}
{"id": "644729", "revid": "80235", "url": "https://it.wikipedia.org/wiki?curid=644729", "title": "Ond\u00e1rroa", "text": ""}
{"id": "644733", "revid": "46291", "url": "https://it.wikipedia.org/wiki?curid=644733", "title": "Sideritis syriaca", "text": "La stregonia siciliana (\"Sideritis syriaca\" L.) \u00e8 una pianta appartenente alla famiglia delle Lamiaceae.\nMorfologia.\n\u00c8 una pianta perenne, suffruticosa, a portamento arbustivo, con fusto legnoso, alta circa 40\u00a0cm. \nLe foglie sono oblanceolate-spatolate. \nFiorisce tra maggio e luglio; i fiori sono ermafroditi, con una corolla gialla. L'impollinazione \u00e8 entomofila.\nDistribuzione e habitat.\nLa specie \u00e8 nativa dei paesi del mediterraneo orientale: Albania, Siria, Turchia, Grecia (compresa Creta).\nIn Italia \u00e8 diffusa in Umbria, Marche, Lazio, Abruzzo, Molise, Campania, Puglia, Basilicata, Calabria e Sicilia (sulle Madonie).\nCresce tra i 1500m e i 1900m, in ambienti di gariga o di prateria mediterranea.\nPredilige esposizioni soleggiate e terreni calcareo-sabbiosi ben drenati.\nUsi.\nIn Grecia \u00e8 utilizzata per preparare una tisana chiamata \"tsai voun\u00ecsio\", t\u00e8 di montagna. Viene anche utilizzata in Albania conosciuta con il nome di \u00e7aj mali (pronuncia: ciai mali), t\u00e8 di montagna, in Macedonia ed in Bulgaria. In inglese \u00e8 conosciuta anche come shepherd's tea, il t\u00e8 dei pastori. \u00c8 utilizzata come infuso per decongestionare. \u00c8 ottima per alleviare sinusiti, raffreddori, calmare la tosse ed \u00e8 un ottimo integratore di ferro.\nSi prendono 2/3 pezzettini di erba, e li si cuoce in acqua bollente per 2-3 minuti. In alternativa ci si versa sopra dell'acqua bollente e si lascia in infusione nella tazza coperta per 10 minuti. \u00c8 ottimo sia caldo che freddo.\nQuesta pianta \u00e8 mellifera ed \u00e8 bottinata dalle api da cui si pu\u00f2 ottenere del miele, talvolta si ha uniflorale ma molto raramente per la ristrettezza dell'habitat della pianta."}
{"id": "644734", "revid": "712828", "url": "https://it.wikipedia.org/wiki?curid=644734", "title": "Conquista della Gallia", "text": "Con l'espressione conquista della Gallia si indica la campagna di sottomissione dei popoli delle regioni che oggi formano l'attuale Francia (ad esclusione della parte meridionale, ovvero della Gallia Narbonense, gi\u00e0 sotto il dominio romano dal 121 a.C.), il Belgio, il Lussemburgo e parte di Svizzera, Paesi Bassi e Germania, portata a termine da Gaio Giulio Cesare dal 58 al 51/50 a.C. e da lui narrata nel \"De bello Gallico\", che resta la principale fonte per questi eventi. Sebbene Cesare tenda a presentare la sua invasione come un'azione di difesa preventiva di Roma e dei suoi alleati gallici, molti studiosi ritengono che la sua sia stata una guerra imperialista a tutti gli effetti, da lui premeditata e ricercata, per mezzo della quale si proponeva di accrescere il suo potere e il suo prestigio.\nContesto storico.\nCesare e l'Illirico.\nDurante il suo consolato (59 a.C.), Cesare, con l'appoggio degli altri triumviri (Pompeo e Crasso), ottenne con la \"Lex Vatinia\" del 1\u00ba marzo il proconsolato delle province della Gallia Cisalpina e dell'Illirico per cinque anni e il comando di un esercito composto da tre legioni. Poco dopo un senatoconsulto aggiunse anche quella della Gallia Narbonense, il cui proconsole era morto all'improvviso, e il comando della X legione.\nIl fatto che a Cesare sia stata assegnata inizialmente la provincia dell'Illirico come parte del suo \"imperium\", e che all'inizio del 58 a.C. ben tre legioni fossero state dislocate ad Aquileia, potrebbe indicare che egli intendesse cercare proprio in quest'area gloria e ricchezze con cui accrescere il suo potere e la sua influenza militare e politica. Cesare aveva infatti bisogno di importanti vittorie militari cos\u00ec da costruirsi un suo potere personale con il quale controbilanciare quello che Pompeo si era costruito con le vittorie ottenute in Oriente.\nA tal fine progettava probabilmente una campagna oltre le Alpi Carniche fin sul Danubio, sfruttando la crescente minaccia delle trib\u00f9 della Dacia (corrispondente grosso modo all'odierna Romania), che si erano riunite sotto la guida di Burebista, il quale aveva guidato il suo popolo alla conquista dei territori dislocati ad ovest del fiume Tibisco, oltrepassando il Danubio e sottomettendo l'intera area su cui si estende l'attuale pianura ungherese, ma soprattutto avvicinandosi pericolosamente all'Illirico romano e all'Italia.\nLa sua avanzata si arrest\u00f2 improvvisamente, forse per il timore di un possibile intervento diretto di Roma nell'area balcano-carpatica. Cos\u00ec, invece di continuare nella sua marcia verso occidente, Burebista era tornato nelle sue basi in Transilvania, rivolgendo poi le proprie mire ad Oriente: attacc\u00f2 i Bastarni e infine assedi\u00f2 e distrusse l'antica colonia greca di Olbia (nei pressi dell'attuale Odessa).\nCesare e la Gallia.\nCessata la minaccia dei Daci, Cesare rivolse il suo interesse alla Gallia e ai suoi popoli, divisi in molteplici fazioni, alcune delle quali erano favorevoli allo stesso popolo romano, e la cui sottomissione presentava, almeno apparentemente, minori difficolt\u00e0 militari rispetto alla Dacia e ai Daci (sia per l'insidiosit\u00e0 del territorio che per la ritrovata unit\u00e0 del suo popolo). A Cesare serviva solo il pretesto per mettere piede in Gallia.\nQuando Cesare entr\u00f2 con le sue truppe in questa regione, trov\u00f2 una terra abitata non solo dai Celti, che occupavano la maggior parte del territorio, e dai Belgi (un popolo misto di Celti e Germani che, a partire dal 200 a.C. circa, aveva occupato la zona nord-orientale della Gallia), ma anche da popolazioni probabilmente non indoeuropee come i Liguri e i Reti nella zona sud-orientale e gli Iberi in quella sud-occidentale, giunti dalla vicina Penisola iberica.\nEcco come Cesare, nel celebre incipit del \"De bello Gallico\", descrive la Gallia:\nIn Gallia si praticava un'agricoltura intensiva e i suoi popoli avevano gi\u00e0 da tempo compiuto importanti passi nel campo della metallurgia, senza contare che, dal 300 a.C. circa, il commercio dello stagno proveniente dalla Britannia era per lo pi\u00f9 in mano ai Veneti della Bretagna e di altre trib\u00f9, attraverso le quali il metallo giungeva fino a Marsiglia e a Narbona. Tuttavia, sebbene dal III secolo a.C. si fossero diffuse le monete greche, loro imitazioni e anche il denario romano e nonostante fossero state gi\u00e0 costruite vie terrestri per gli uomini e le merci, i Galli non conoscevano la scrittura, o meglio questa era prerogativa della casta sacerdotale dei druidi, che utilizzavano l'alfabeto greco. Per il resto, tutto era tramandato oralmente dai bardi.\nLa monarchia, come sistema di potere, resisteva ancora tra i Belgi, mentre era scomparsa da decenni nella Gallia centrale, dove vigeva una struttura aristocratica basata su un sistema clientelare. I druidi formavano una casta religiosa molto potente e influente, mentre gli aristocratici formavano la classe guerriera, quella dei magistrati e quella di governo. I druidi erano riusciti a creare una specie di confederazione tra le circa 50 trib\u00f9 esistenti, al cui interno quelle pi\u00f9 forti stavano per\u00f2 progressivamente assorbendo le altre. La Gallia, tuttavia, non aveva raggiunto n\u00e9 unit\u00e0 n\u00e9 vera stabilit\u00e0 politica: le trib\u00f9 erano spesso in guerra tra di loro (senza contare le continue dispute esistenti all'interno della classe guerriera di ogni trib\u00f9), creando e disfacendo continuamente alleanze e avvalendosi dell'aiuto di mercenari germanici per combattere i nemici. Tutto ci\u00f2 permise proprio ai Germani, popoli da tempo in movimento (come testimoniano, per esempio, le migrazioni di Cimbri e Teutoni), di spingersi fino ai fiumi Meno, Reno e Danubio a partire dal 100 a.C. Proprio questa situazione aveva permesso al capo svevo Ariovisto, attorno al 61/60 a.C., di impadronirsi dei territori della moderna Alta Alsazia.\nPrecauzioni prima della partenza.\nPrima di partire nel 58 a.C., egli volle rendere sicura la sua posizione a Roma, facendo allontanare dalla citt\u00e0 Marco Tullio Cicerone e Marco Porcio Catone (detto Catone il Giovane), capi del partito senatorio e suoi temibili avversari. Cicerone poteva impedire la sua ascesa al potere essendo stato console nel 63 a.C. e conoscendo quindi i retroscena della congiura di Catilina che, se divulgati, avrebbero danneggiato la figura di Cesare poich\u00e9 questo molto probabilmente vi aveva partecipato. Lo stesso avrebbe potuto fare Catone, in quanto sostenitore e grandissimo difensore di quella fazione politica che Cesare aveva intenzione di eliminare, ovvero gli ottimati.\nCicerone fu esiliato grazie all'azione del tribuno della plebe Publio Clodio Pulcro, mentre a Catone fu affidata una missione diplomatica a Cipro, abbastanza lontano da assicurare una certa tranquillit\u00e0 a Cesare.\nCause della guerra.\nA fornire a Cesare il pretesto per entrare in armi in Gallia fu la migrazione degli Elvezi, stanziati tra il Lago di Costanza, il Rodano, il Giura, il Reno e le Alpi Retiche. Nel 58 Cesare si trovava ancora a Roma quando venne a sapere che gli Elvezi si stavano preparando a migrare verso le regioni occidentali della Gallia, con l'intento di attraversare il territorio della Gallia Narbonense. Il passaggio di un intero popolo all'interno della provincia romana avrebbe senza dubbio procurato enormi danni e avrebbe potuto spingere gli Allobrogi, che vivevano in quell'area, a ribellarsi contro il dominio romano. Inoltre, i territori abbandonati dagli Elvezi avrebbero potuto essere occupati da popoli germanici, che sarebbero cos\u00ec divenuti pericolosi e bellicosi vicini dei possedimenti romani.\nCesare narra: \nOrgetorige aveva bisogno di trovare alleati in Gallia per attuare il suo piano di conquista. Per prima cosa si rivolse al sequano Castico, figlio di Catamantalede, che per tanti anni era stato capo dei Sequani oltre ad aver ricevuto il titolo di \"Amico del popolo romano\" dal Senato romano, affinch\u00e9 assumesse egli stesso il potere, affiancandolo cos\u00ec nel suo progetto di conquista dell'intera Gallia. Subito dopo si rivolse a Dumnorige, fratello di Diviziaco, che a quel tempo era capo del popolo degli Edui, e gli diede in moglie la propria figlia in cambio dell'alleanza tra i due popoli.\nI tre, convinti di poter conquistare l'intera Gallia grazie alle forze congiunte dei loro tre potentissimi popoli, si scambiarono tra loro un giuramento di fedelt\u00e0. Il loro progetto svan\u00ec nel nulla, poich\u00e9 le trame di Orgetorige furono scoperte e, prima ancora che cominciasse il processo pubblico, sembra che egli stesso abbia preferito darsi la morte, piuttosto di dover sopportare la pena capitale \"del fuoco\". Anche dopo la sua morte, per\u00f2, gli Elvezi non desistettero dal proposito di migrare.\nLe campagne.\nAnno 58: Elvezi e Germani.\nCampagna contro gli Elvezi.\nDate alle fiamme le citt\u00e0, i villaggi e il frumento che non potevano portare con loro, gli Elvezi si misero in marcia, dopo aver convinto i vicini popoli dei Raurici, dei Tulingi e dei Latovici a unirsi a loro e dopo aver accolto anche i Boi, migrati dalla lontana Pannonia.\nSi trattava di scegliere quale via percorrere: la prima li avrebbe condotti nel paese dei Sequani, seguendo una via angusta e difficile tra i monti del Giura e il Rodano, mentre la seconda, apparentemente pi\u00f9 agevole, avrebbe per\u00f2 richiesto il passaggio nel territorio della Gallia Narbonense. Gli Elvezi scelsero la seconda via, pur ignorando quale sarebbe stata la reazione dei Romani alla loro richiesta di trasferire l'intero popolo sul suolo romano. Una volta raggiunto il Rodano indissero un'assemblea lungo la sua riva destra per decidere il da farsi. Era il 28 marzo.\nCesare, informato delle loro intenzioni, si affrett\u00f2 a raggiungere da Roma la Gallia Narbonense, percorrendo fino a 140-150 chilometri al giorno e arrivando a Ginevra il 2 aprile. Come prima misura il proconsole romano diede l'ordine di distruggere il ponte sul Rodano presso Ginevra cos\u00ec da rendere pi\u00f9 difficoltoso l'attraversamento del fiume. Nella Narbonense arruol\u00f2 truppe ausiliarie e reclute, oltre a disporre che le tre legioni di stanza ad Aquileia lo raggiungessero ed a predisporre la formazione di due nuove legioni (la XI e la XII) nella Gallia Cisalpina. Cesare aveva bisogno di guadagnare tempo: disponeva infatti della sola X legione, quindi di una forza troppo esigua per respingere un popolo in marcia che stava per abbattersi sulla provincia con oltre 368.000 individui, di cui 92.000 uomini in armi.\nGli ambasciatori degli Elvezi si presentarono a Cesare chiedendogli il permesso di attraversare pacificamente la provincia. Il proconsole lasci\u00f2 intendere che avrebbe preso in considerazione la richiesta, rimandando per\u00f2 la sua risposta fino al 13 aprile. In realt\u00e0 il proconsole non aveva alcuna intenzione di concedere loro il permesso. Temeva che questa trib\u00f9 avrebbe portato distruzione e saccheggi ovunque al suo passaggio.\nCesare utilizz\u00f2 il tempo che aveva preso per far costruire dalla X legione un muro alto 16 piedi (5 metri circa) e lungo 19 miglia (pari a 28 chilometri), con una fossa antistante, che costeggiava il lato sinistro del Rodano, dal lago Lemano al Giura. Dispose anche numerosi presidi e fortini a intervalli regolari per poter sbarrare il passo agli Elvezi qualora avessero tentato di passare contro la sua volont\u00e0. Terminati questi preparativi, il 13 aprile Cesare neg\u00f2 agli Elvezi l'autorizzazione al transito.\nGli Elvezi dopo aver cercato invano di penetrare nella provincia, tentando di sfondare la linea difensiva creata dai Romani, si risolsero a trattare con i Sequani per ottenere il permesso di attraversare le loro terre ed alla fine lo ottennero.\nCesare avrebbe potuto, a questo punto, disinteressarsi alla questione dato che gli Elvezi non avrebbero pi\u00f9 attraversato i territori romani, ma il timore di rimandare il problema, o forse l'ormai maturata decisione di portare la guerra in Gallia e di sottometterla, lo convinsero che doveva intervenire senza attendere un nuovo pretesto.\nNel \"De bello Gallico\", Cesare addusse diverse motivazioni per giustificare la sua azione:\nCesare lasci\u00f2 a guardia del vallo appena costruito lungo il Rodano alcune coorti, sotto il comando di un suo luogotenente, Tito Labieno; con il resto dell'esercito pari a circa 5 legioni abbondanti mosse all'inseguimento degli Elvezi.\nGli Elvezi avevano gi\u00e0 attraversato il paese dei Sequani, come concordato, ma si erano lasciati andare a saccheggi nel vicino paese degli Edui, tanto che questi ultimi furono costretti a chiedere l'intervento romano. Cesare, ormai convinto da questi fatti, decise di intervenire. Lo scontro avvenne nei pressi del fiume Arar, mentre gli Elvezi erano intenti ad attraversarlo. Cesare, infatti, assal\u00ec questo popolo mentre, carico dei suoi bagagli, stava ancora traghettando sulla sponda destra del fiume Arar. Ne uccise una moltitudine mentre gli altri scappavano, nascondendosi nei vicini boschi. Al termine di questo primo combattimento, costru\u00ec un ponte sul fiume fece passare dall'altra parte le legioni all'inseguimento degli Elvezi.\nGli Elvezi, turbati dalla sconfitta e dalla rapidit\u00e0 con cui Cesare aveva provveduto alla costruzione del ponte (un solo giorno, contro i venti giorni impiegati dagli Elvezi), mandarono una delegazione per trattare con il generale romano, a capo della quale vi era Divicone, famoso tra la sua gente per aver condotto alla vittoria gli Elvezi nel 107 a.C. contro Longino. Divicone, senza alcuna soggezione nei confronti di Cesare, rivel\u00f2 che gli Elvezi erano disposti ad accettare l'assegnazione di terre che il generale romano avesse loro riservato, in cambio della pace. Cesare, da parte sua, chiese a garanzia alcuni ostaggi e volle che fossero soddisfatte le richieste di Edui e Allobrogi, danneggiati dalle incursioni elvetiche. Divicone fu costretto a rifiutare tali richieste, che reputava ingiuste, forse sospettando trattarsi di un pretesto per continuare la guerra. Non fu raggiunto alcun accordo e la marcia degli Elvezi continu\u00f2 verso nord per altri 14 giorni.\nCesare prov\u00f2 a stuzzicare il nemico in marcia, poco dopo, inviando contro di loro 4.000 cavalieri (in minoranza romani, in maggioranza della trib\u00f9 degli Edui, comandati da Dumnorige), che furono per\u00f2 battuti da una forza numericamente di molto inferiore (si parla di soli 500 cavalieri della retroguardia degli Elvezi), a causa della scarsa volont\u00e0 di combattere dei cavalieri galli. I sospetti ricaddero sul fratello del capo degli Edui, Dumnorige, del quale si \"scopr\u00ec\" l'aver mantenuto rapporti di amicizia con il popolo degli Elvezi. Fu graziato da Cesare soltanto in virt\u00f9 dell'amicizia che nutriva nei confronti di suo fratello Diviziaco, oltre che per il timore che, qualora l'avesse giustiziato, Diviziaco avrebbe potuto schierarsi contro i Romani. Cesare decise cos\u00ec di porre Dumnorige sotto stretta sorveglianza, guadagnandosi nuova riconoscenza da parte del principe degli Edui Diviziaco.\nDopo 14 giorni di inseguimento fino alla capitale degli Edui, Cesare decise di affrontare il nemico nei pressi di Bibracte (sul Monte Beuvray), dove Cesare riusc\u00ec a battere definitivamente gli Elvezi ed i loro alleati (Battaglia di Bibracte). Secondo il racconto cesariano, tra i vinti sopravvissero solo 130.000 persone, su un totale iniziale di 368.000.\nDopo la resa, il generale romano ordin\u00f2 agli Elvezi di tornare nelle proprie terre, cos\u00ec da evitare che queste fossero occupate dai vicini Germani che si trovavano al di l\u00e0 di Reno e Danubio. Ai Galli Boi (15.000 circa) fu invece concesso di stanziarsi nelle terre degli Edui, nei pressi della citt\u00e0 di Gorgobina.\nCampagna contro i Germani di Ariovisto.\nTerminata la guerra con gli Elvezi, quasi tutti i popoli della Gallia mandarono ambasciatori a Cesare per congratularsi della vittoria e chiesero di poter indire, per un giorno stabilito, un'assemblea di tutta la Gallia con il consenso dello stesso Cesare.\nL'approvazione dell'assemblea fu solo un pretesto per il generale romano. Egli, infatti, desiderava incontrarsi con le popolazioni della Gallia, in modo da ottenerne il permesso per intervenire legalmente in loro difesa contro gli invasori germanici di Ariovisto.\nSembra che Ariovisto avesse varcato il Reno attorno al 72 a.C., insieme alle popolazioni sveve provenienti dalle vallate dei fiumi Neckar e Meno. Nel corso degli anni le popolazioni germaniche che avevano passato il Reno erano cresciute in numero fino a raggiungere rapidamente le 120.000 unit\u00e0.\nGli Edui ed i loro alleati avevano combattuto contro i Germani pi\u00f9 volte, ma sconfitti duramente avevano perduto tutti i loro nobili, il senato ed i cavalieri. Era capitato di peggio ai Sequani vincitori, poich\u00e9 Ariovisto, re dei Germani, si era stabilito nel loro Paese occupandone la terza parte delle terre [...] ed ora ordinava ai Sequani di lasciarne un altro terzo, poich\u00e9 pochi mesi prima erano giunti da lui 24.000 Germani Arudi, per i quali dovevano essere procurate terre e dimore, con il rischio che in pochi anni tutti i Galli sarebbero stati cacciati dalla Gallia ed i Germani sarebbero passati al di qua del Reno.\nI Sequani, in seguito a tali eventi ed alla crescente arroganza del re germanico Ariovisto, avevano deciso di unire le forze ai vicini Edui e, dimenticando i passati rancori, di combattere insieme il comune nemico. Il 15 marzo 60 a.C., fu infatti combattuta una sanguinosa ed epica battaglia presso Admagetobriga tra Celti e Germani: ad avere la peggio furono le forze galliche.\nIn seguito a questi fatti, gli Edui avevano inviato ambasciatori a Roma per chiedere aiuto. Il Senato decise di intervenire e convinse Ariovisto a sospendere le sue conquiste in Gallia; in cambio gli offr\u00ec, su proposta dello stesso Cesare (che era console nel 59 a.C.), il titolo di \"rex atque amicus populi Romani\" (\"re ed amico del popolo romano\"). Ariovisto, per\u00f2, continu\u00f2 a molestare i vicini Galli con crescente crudelt\u00e0 e superbia, tanto da indurli a chiedere un aiuto militare allo stesso Cesare, il quale era l'unico che poteva impedire ad Ariovisto di far attraversare il Reno da una massa ancor maggiore di Germani, e soprattutto poteva difendere tutta la Gallia dalla prepotenza del re germanico.\nCesare decise che avrebbe dovuto affrontare il problema germanico. Egli riteneva, infatti, che sarebbe stato pericoloso, in futuro, continuare a permettere ai Germani di passare il Reno ed entrare in Gallia in gran numero. Temeva che, una volta occupata tutta la Gallia, i Germani avrebbero potuto invadere la provincia Narbonese e poi l'Italia stessa, come in passato era avvenuto con l'invasione di Cimbri e Teutoni. Erano motivi sufficienti per inviare ambasciatori ad Ariovisto e chiedergli un colloquio a met\u00e0 strada, ma il capo germanico rispose che era Cesare a doversi recare da lui, nel caso in cui avesse avuto bisogno di chiedergli qualcosa. Ariovisto rivendicava il suo diritto a rimanere in Gallia, poich\u00e9 aveva vinto la guerra contro i Galli. Cesare, stizzito dalla risposta di Ariovisto, diede ad Ariovisto un ultimatum, rispondendogli che sarebbe stato considerato in perpetuo amico del popolo romano, solo se si fosse attenuto alle seguenti richieste:\nIn caso contrario non avrebbe trascurato i torti fatti agli Edui. La risposta di Ariovisto non si fece attendere: senza alcun timore, sfid\u00f2 Cesare a battersi con lui quando lo desiderava, ricordandogli il valore delle sue truppe, mai sconfitte fino a quel momento.\nCesare venne a sapere che Ariovisto si era mosso dai suoi territori e puntava su Vesonzio (l'odierna Besan\u00e7on), la citt\u00e0 pi\u00f9 importante dei Sequani. Ritenendo di non poter concedere un simile vantaggio al nemico, acceler\u00f2 il passo dei suoi legionari e percorse nel minor tempo possibile il tragitto, riuscendo cos\u00ec a sottrarre questo importante \"oppidum\" gallico al condottiero germanico. Una volta occupata la citt\u00e0 e prelevato l'occorrente per il suo esercito, vi colloc\u00f2 una guarnigione a sua difesa.\nCesare pot\u00e9 riprendere la sua avanzata ai primi di agosto e, dopo sei giorni di marcia continua, fu informato dagli esploratori che l'esercito di Ariovisto si trovava a circa 24 miglia da loro (poco pi\u00f9 di 35\u00a0km). Alla notizia dell'arrivo di Cesare, Ariovisto decise di inviare suoi ambasciatori per comunicare al generale romano la sua disponibilit\u00e0 ad un colloquio, da tenersi dopo cinque giorni. Cesare non rifiut\u00f2 la proposta, pensando che Ariovisto potesse tornare sulle sue decisioni. Il colloquio che ne segu\u00ec non fu per\u00f2 proficuo. Sembra infatti che, mentre il colloquio si stava ancora svolgendo, alcuni cavalieri germani si accostarono alla collina e si lanciarono contro i Romani, gettandogli contro pietre e altri proiettili; Cesare tronc\u00f2 il colloquio e si ritir\u00f2. Il fallimento dell'incontro caus\u00f2 lo scontro decisivo, che avvenne in una piana ai piedi dei monti Vosgi, oggi compresa tra le citt\u00e0 di Mulhouse e Cernay.\nAriovisto per prima cosa spost\u00f2 il suo campo base, avvicinandosi a quello di Cesare e portandosi a circa 6.000 passi (circa 9\u00a0km), dai 35\u201336\u00a0km a cui si trovava prima dell'incontro. Il giorno successivo, compiendo una marcia presumibilmente attraverso le foreste della zona, si accamp\u00f2 a soli 2.000 passi (circa 3\u00a0km) al di l\u00e0 di quello di Cesare, con l'obiettivo di tagliare al generale romano ogni possibile via di rifornimento delle vettovaglie che gli venivano portate dagli alleati Edui e Sequani. Da quel giorno, e per cinque giorni, vi furono continue scaramucce tra i due eserciti; in particolare, Ariovisto preferiva inviare contro il nemico la sola cavalleria, forte di 6.000 cavalieri e 6.000 fanti, assai veloci nella corsa:\nDopo alcuni giorni di stallo tra i due eserciti, Ariovisto decise di prendere l'iniziativa, assaltando da mezzogiorno a sera il campo piccolo senza miglior fortuna del giorno precedente. Ma le sorti della guerra si decisero il giorno successivo, quando Cesare, schierate le sue truppe in modo che le ausiliarie fossero disposte di fronte al campo piccolo e poi, via via, le sei legioni su tre schiere, avanz\u00f2 verso il campo di Ariovisto e lo costrinse a disporre le sue truppe fuori dal campo. Ariovisto ordin\u00f2 l'esercito per trib\u00f9: prima quella degli Arudi, poi i Marcomanni, i Triboci, i Vangioni, i Nemeti, i Sedusi ed infine gli Svevi. Ogni trib\u00f9, poi, fu circondata da carri e carrozze, affinch\u00e9 non ci fosse la possibilit\u00e0 di fuga per nessuno: sopra i carri c'erano le donne, che imploravano i loro uomini di non abbandonarle alla schiavit\u00f9 dei Romani.\nI Germani al termine di uno scontro assai cruento, furono sconfitti e massacrati dalla cavalleria romana mentre cercavano di attraversare il fiume, e lo stesso Ariovisto scamp\u00f2 a stento alla morte, riuscendo a guadare il Reno insieme a pochi fedeli.\nDa questo momento Ariovisto scomparve dalla scena storica. Cesare, respingendo gli Svevi al di l\u00e0 del Reno, trasform\u00f2 questo fiume in quella che sarebbe stata la barriera naturale dell'Impero per i successivi quattro-cinque secoli. Aveva, quindi, non solo fermato i flussi migratori dei Germani, ma salvato la Gallia Celtica dal pericolo germanico, attribuendo cos\u00ec a Roma, che aveva vinto la guerra, il diritto di governare su tutti i popoli presenti sul suo territorio.\nGiunto ormai l'autunno, Cesare decise di acquartierare le legioni per l'inverno nel territorio dei Sequani: si trattava, di fatto, di un'annessione. Egli poteva ora tornare in Gallia Cisalpina ad occuparsi degli affari di proconsole.\nAnno 57: sottomissione della Gallia Belgica e delle trib\u00f9 della costa atlantica.\nCampagna contro i Belgi.\nCessata la minaccia germanica di Ariovisto, le antiche inimicizie tra le trib\u00f9 galliche tornarono a galla ed allo stesso tempo cresceva l'insofferenza verso l'occupazione romana. In questa situazione, molti popoli cercarono alleanze anche con i vicini Germani della riva sinistra del Reno, per trovare il necessario aiuto contro il comune ed imminente pericolo delle legioni cesariane, che - molti sospettavano - si sarebbero dirette a breve contro i loro territori.\nCesare narra che, mentre si trovava in Gallia Cisalpina, fu informato di una congiura dei Belgi ai danni di Roma; un'ipotesi, questa, che sembra confermata anche da un carteggio di Tito Labieno, luogotenente del generale. I Belgi si scambiavano ostaggi perch\u00e9 temevano che, una volta sottomessa tutta la Gallia Celtica, l'esercito romano sarebbe stato poi condotto nel loro Paese. A sobillare il loro proposito erano intervenute anche alcune popolazioni galliche, che mal sopportavano che le truppe romane svernassero nelle loro terre e vi si abituassero.\nGiunto in Gallia (probabilmente a Vesontio, la capitale dei Sequani) con due nuove legioni (la XIII e XIV), Cesare venne a sapere che tutte le trib\u00f9 della Gallia Belgica (a cui si erano unite alcune trib\u00f9 germaniche), con la sola esclusione dei Remi, si sarebbero riunite in un unico luogo con l'intero esercito, sotto la guida di un certo Galba, re dei Suessioni. Cesare fornisce un elenco dettagliato dei popoli che presero parte all'alleanza, per un totale di 306.000 armati: essi appartenevano al popolo dei Bellovaci (con 60.000 armati), Suessioni (50.000 armati), Nervi (50.000), Atrebati (15.000), Ambiani (10.000), Morini (25.000), Menapi (7.000), Caleti (10.000), Veliocassi (10.000), Viromandui (10.000), Atuatuci (19.000), oltre a 40.000 Germani.\nCesare, dopo 15 giorni di marcia ininterrotta e dopo avere rifocillato l'esercito nelle terre degli alleati Remi, si accamp\u00f2 a nord del fiume \"Axona\" (moderno Aisne, affluente dell'Oise). Pose un presidio a difesa del ponte che lo attraversava e lo affid\u00f2 al luogotenente Quinto Titurio Sabino con sei coorti. Mentre attendeva che i Belgi giungessero in prossimit\u00e0 del fiume, fece fortificare il campo.\nI Belgi, ancora intenti ad assaltare il vicino \"oppidum\" di Bibrax (importante centro dei Remi), non si curarono della vicinanza delle legioni romane, tanto che Cesare fu costretto ad inviare truppe in aiuto della vicina citt\u00e0 (tra cui cavalieri numidi, arcieri cretesi e frombolieri delle Baleari) per provocarli a battaglia. Finalmente, fallito il tentativo di conquistare l\"oppidum\", i Belgi marciarono verso Cesare, ponendo il loro campo a meno di due miglia da quello romano. L'accampamento si estendeva in larghezza per circa otto miglia, tanto era grande. Dopo aver saggiato con alcune scaramucce le capacit\u00e0 del nemico, Cesare decise di provocare l'esercito dei Belgi in campo aperto:\nI Belgi presero quindi la strada verso le loro terre prima della mezzanotte, e Cesare, dopo aver atteso fino all'alba poich\u00e9 voleva capire le reali intenzioni del nemico e temeva insidie in un territorio sconosciuto ed ostile, decise di inseguirlo con tutta la cavalleria (affidata a Quinto Pedio, e Lucio Arunculeio Cotta) e tre legioni (affidate a Tito Labieno). I Romani, una volta raggiunta la retroguardia dell'enorme massa di armati che si snodava disordinatamente lungo il fiume Aisne in direzione ovest, ne approfittarono per farne grande strage fino al tramonto.\nIl giorno seguente, Cesare, prima che i nemici si riprendessero dal terrore suscitato dalla recente strage, condusse l'esercito nelle terre dei Suessioni, giungendo dinanzi al loro principale \"oppidum\", Noviodunum (presso le odierne Soissons e Pommiers). La citt\u00e0 fu cinta d'assedio, ma il loro re Galba, spaventato dalla grandezza delle opere d'assedio che il generale romano era riuscito ad approntare in cos\u00ec poco tempo, offr\u00ec la resa del suo popolo. La capitolazione, favorita anche dall'intercessione dei vicini Remi, fu suggellata dalla consegna di ostaggi (tra cui due figli dello stesso re Galba) e di tutte le armi che tenevano nella loro capitale.\nCesare pot\u00e9 proseguire la sua marcia dirigendosi ora nel Paese dei Bellovaci, fino alla capitale Bratuspanzio (forse Beauvais). In loro favore parl\u00f2 Diviziaco, principe degli Edui, il quale intercedette presso il proconsole descrivendoli come leali amici degli Edui che si erano ribellati solo perch\u00e9 fuorviati dai loro capi. Cesare accolse le suppliche di Diviziaco, suo fedele alleato, ed accett\u00f2 la resa dei Bellovaci; poich\u00e9 per\u00f2 si trattava di una tra le trib\u00f9 di maggiore autorit\u00e0 tra i Belgi, richiese ben 600 ostaggi. La stessa cosa successe poco dopo anche ai vicini Ambiani, che senza indugio si consegnarono a Cesare con ogni loro cosa.\nDopo tre giorni di viaggio in direzione est, il proconsole romano venne a sapere che una grande massa armata di Atrebati, Nervi e Viromandui (a cui a breve si sarebbero unite anche le truppe degli Atuatuci) si era concentrata presso il fiume Sabis. Nervi, Atrebati e Viromandui attaccarono di sorpresa l'esercito in marcia, e furono a fatica respinti da Cesare, che in questa circostanza si trov\u00f2 in seria difficolt\u00e0. La miglior disciplina e la genialit\u00e0 del loro generale permisero ai Romani di reagire e far fronte comune all'attacco combinato dei nemici, che al termine della giornata furono sconfitti e massacrati (battaglia del fiume Sabis).\nAl termine della battaglia, Cesare decise di marciare contro gli Atuatuci, che si erano riuniti tutti in un'unica roccaforte la cui notevole fortificazione era aiutata dalla natura stessa dei luoghi. Le legioni di Cesare in un primo tempo non impressionarono gli Atuatuci che, come tutti i galli, disprezzavano i soldati romani a causa della modesta statura e dell'apparente debolezza fisica in confronto con la vigoria dei loro corpi. Ben presto le cognizioni tecniche dei legionari romani e la loro capacit\u00e0 di costruire e muovere grandi macchine d'assedio per dare l'assalto alla roccaforte scossero il morale degli Atuatuci convinti che i loro nemici godessero dell'aiuto divino.\nCesare descrive l'assedio della citt\u00e0 (probabilmente Namur):\nConquista della costa atlantica.\nAl termine di queste operazioni, tutta la Gallia Belgica, comprese le terre di Nervi, Atuatuci, Viromandui, Atrebati ed Eburoni, era stata posta sotto il controllo romano. Nel frattempo, la \"legio\" VII, guidata da Publio Crasso, figlio del triumviro Marco Licinio Crasso, era stata inviata ad occidente per sottomettere le trib\u00f9 delle regioni costiere dell'Oceano Atlantico, tra le odierne Normandia e Garonna. Un altro legato, Galba, fu inviato con la \"legio\" XII e parte della cavalleria nelle terre dei Nantuati, dei Veragri e dei Seduni, che si trovano tra i territori degli Allobrogi, il lago Lemano, il fiume Rodano e le Alpi. Cesare, una volta poste tutte le legioni nei quartieri d'inverno (tra i Carnuti, gli Andi, i Turoni ed i popoli dove aveva appena condotto la guerra), fece ritorno in Italia.\nPartito Cesare, il legato Galba, che aveva come compito quello di aprire la via delle Alpi tra la Gallia Comata e la Gallia Cisalpina, trovandosi a dover combattere contro un nemico nettamente superiore in numero, fu costretto ad abbandonare il \"vicus\" celtico di Octodurus, dove aveva posto i suoi accampamenti invernali, e a ritirarsi nel Paese amico degli Allobrogi.\nAnno 56: i popoli del mare e dell'Aquitania si ribellano.\nBen presto i popoli della costa tornarono sul piede di guerra: \nI Veneti decisero di trattenere i due ambasciatori inviati da Crasso, Silio e Velanio, pensando di poter cos\u00ec riavere gli ostaggi che avevano consegnato a Crasso. Il loro esempio fu seguito dai popoli confinanti, che trattennero Trebio e Terrasidio e poco dopo decisero di legarsi con reciproci giuramenti di alleanza e fedelt\u00e0 contro il comune nemico romano. Alla fine tutti i territori costieri della Gallia occidentale si sollevarono. I Galli perci\u00f2 inviarono a Crasso un ultimatum, pretendendo la restituzione degli ostaggi se voleva rivedere vivi i suoi ufficiali.\nCesare, informato di quanto era accaduto, prevedendo un possibile ed imminente scontro navale con questo popolo di abili marinai, ordin\u00f2 ai suoi uomini di costruire sulla Loira una flotta di navi da guerra, adatte anche ad affrontare il mare, e arruol\u00f2 rematori e timonieri nella provincia. Frattanto i Veneti e i loro alleati, saputo dell'arrivo di Cesare e resisi conto di quanto fosse grave l'aver scatenato l'ira del generale romano, decisero di prepararsi alla guerra, soprattutto provvedendo agli armamenti delle navi. Confidavano molto nella conoscenza dei luoghi, a loro tanto familiari.\nCesare, che era tornato in Gallia non prima della fine di aprile, si preoccup\u00f2 di dispiegare il suo esercito d'occupazione prima che crescesse il numero delle nazioni partecipanti alla congiura contro Roma:\nLe citt\u00e0 dei Veneti erano poste sull'estremit\u00e0 di piccole penisole di terra e promontori, in posizione tale da essere inaccessibili sia per via di terra, quando le maree sollevavano il livello delle acque, sia per mare, poich\u00e9 quando la marea scendeva le navi nemiche si incagliavano nei bassifondi.\nPer questi motivi Cesare trov\u00f2 grandi difficolt\u00e0 nell'assediarle. Oltre a ci\u00f2 Cesare racconta che:\nCesare, dopo aver espugnato diverse citt\u00e0, si rese conto che non poteva n\u00e9 impedire ai nemici di fuggire, n\u00e9 nuocer loro maggiormente. Decise pertanto di attendere l'arrivo della flotta comandata da Decimo Bruto. Una volta giunta, i Romani ingaggiarono battaglia coi Veneti e, avvalendosi di falci affilate inserite e fissate a pertiche, riuscirono a tagliare le sartie che legano le antenne agli alberi delle navi, togliendo cos\u00ec alle navi galliche la possibilit\u00e0 di manovrare le vele e determinandone il loro arresto, in balia della flotta romana. Il combattimento che ne conseguiva dipendeva dal valore dei soldati di entrambe le flotte, ed in questo campo Romani erano di molto superiori. A questa superiorit\u00e0 tattica dell'esercito romano si aggiunse improvvisamente una cos\u00ec grande bonaccia e calma, che le navi galliche non poterono pi\u00f9 muoversi dalle loro posizioni.\nQuesta circostanza risult\u00f2 fondamentale nel decidere le sorti della battaglia, e l'esito finale fu favorevole ai Romani, che piegarono cos\u00ec la resistenza dei Veneti e li costrinsero alla resa. Cesare decise di punirli duramente, con esecuzioni di massa e la riduzione in schiavit\u00f9 dei superstiti, poich\u00e9 non aveva dimenticato che non avevano rispettato il sacro diritto degli ambasciatori romani, avendoli poco prima sequestrati e ridotti in prigionia.\nIntanto Quinto Titurio Sabino sed\u00f2 una rivolta delle trib\u00f9 stanziate nella regione corrispondente all'attuale Normandia capeggiata da Viridovice, mentre Crasso sottomise le trib\u00f9 dell'Aquitania fino ai Pirenei, a cominciare dai Soziati di Adiatuano, dei Vocati e dei Tarusati, battuti in due successive battaglie. Oltre a queste, altre trib\u00f9 si arresero per il solo timore di essere attaccate: i Tarbelli, i Bigerrioni, i Ptiani, gli Elusati, i Gati, gli Ausci, i Garonni, i Sibuzati ed i Cocosati.\nA fallire fu la sola spedizione contro i Menapi e i Morini della costa delle Fiandre, perch\u00e9 costoro, approfittando del territorio paludoso e boscoso, misero in atto una tattica di guerriglia contro la quale i Romani non poterono fare nulla. Dopo aver devastato le loro terre, il proconsole si ritir\u00f2 negli accampamenti invernali presso i Lessovi, gli Aulerci e altre nazioni galliche che aveva appena combattuto.\nAnno 55: Germani e Britanni.\nCesare batte Usipeti e Tencteri e varca il Reno.\nSpinte alle spalle dalla pressione dei Suebi, le trib\u00f9 germaniche degli Usipeti e dei Tencteri avevano vagato per tre anni, e si erano spinti dai loro territori, a nord del fiume Meno, fino a raggiungere le regioni abitate dai Menapi alla foce del Reno. I Menapi possedevano, su entrambe le sponde del fiume, campi, casolari e villaggi; ma, spaventati dall'arrivo di una massa tanto grande (Cesare sostiene fossero ben 430.000 persone), abbandonarono gli insediamenti al di l\u00e0 del fiume e posero alcuni presidi lungo il Reno, per impedire ai Germani di passare in Gallia.\nNon riuscendo ad attraversare il fiume, Tencteri ed Usipeti simularono la ritirata; una notte, per\u00f2, la loro cavalleria torn\u00f2 all'improvviso e fece strage dei Menapi che erano tornati nei loro villaggi. Si impadronirono delle loro navi e passarono il fiume. Occuparono villaggi e si nutrirono per tutto l'inverno con le loro provviste.\nVenuto a conoscenza di questi fatti, Cesare decise di anticipare la sua partenza per la Gallia e raggiungere le sue legioni, che svernavano nei territori della Gallia Belgica. Era venuto inoltre a sapere che alcune trib\u00f9 galliche avevano invitato le trib\u00f9 germaniche ad abbandonare i territori appena conquistati del basso Reno, per inoltrarsi in Gallia.\nI Germani, che si trovavano in una localit\u00e0 non molto distante dall'attuale citt\u00e0 di Nimega, una volta venuti a conoscenza dell'avvicinamento dell'esercito romano decisero di inviare ambasciatori a Cesare, per chiedere al generale il permesso di insediarsi in quei territori ed offrendo in cambio la loro amicizia. Gli ricordarono il motivo per cui erano stati costretti a migrare ed il loro valore in battaglia, ma Cesare neg\u00f2 loro il permesso di occupare territori della Gallia: sostenne che non era giusto che i Germani si impadronissero delle terre di altri popoli; proprio loro, che non erano stati capaci di difendere i propri territori dalle scorrerie dei Suebi.\nCesare consigli\u00f2 loro di ripassare il Reno e di occupare i territori del popolo amico degli Ubi; Fu stabilita quindi una tregua da utilizzare per giungere a un compromesso con questo popolo, ma, durante la tregua, i Germani si scontrarono con uno squadrone di cavalleria gallo-romana, che fu messa in fuga. Cesare li accus\u00f2 di non aver rispettato l'accordo e cos\u00ec, quando gli ambasciatori di Usipeti e Tencteri si recarono da lui per giustificarsi, li fece imprigionare, dopodich\u00e9, con una mossa fulminea, piomb\u00f2 sull'accampamento germanico difeso solo da carri e bagagli, massacrando i nemici e costringendoli alla fuga in direzione della confluenza del Reno con la Mosa (lungo il tratto chiamato Waal).\nOttenuta una nuova vittoria sulle genti germaniche, Cesare decise di passare il Reno e di invadere la stessa Germania. La ragione principale che lo spinse a portare la guerra oltre il Reno fu l'intenzione di compiere un'azione dimostrativa e intimidatoria che scoraggiasse i propositi germanici di invadere in futuro la Gallia. Troppo spesso essi avevano fornito truppe mercenarie ai Galli e si erano intromessi nelle loro vicende interne. Gettato un lungo ponte di legno sul Reno (tra Coblenza e Bonn, lungo probabilmente 400 metri), il proconsole pass\u00f2 prima nel territorio amico degli Ubi, poi devi\u00f2 verso nord nel territorio dei Sigambri, dove per diciotto giorni comp\u00ec devastazioni e saccheggi a rapidit\u00e0 incredibile. Terrorizzati a sufficienza i Germani, decise di far ritorno in Gallia, distruggendo il ponte alle proprie spalle e fissando il confine delle conquiste della Repubblica romana sul Reno.\nLa prima spedizione in Britannia.\nNella tarda estate del 55 a.C. Cesare decise di invadere la Britannia, perch\u00e9:\nPer questi motivi, Cesare non fu in grado di ottenere dai mercanti sufficienti informazioni su quanti e quali popoli vi abitassero, quali tattiche di guerra utilizzassero, quali porti fossero idonei per l'attracco della sua flotta. Decise allora di mandarvi in avanscoperta Gaio Voluseno, con una nave da guerra, mentre nel frattempo si spost\u00f2 nel territorio dei Morini, dove ordin\u00f2 di radunare quella stessa flotta che aveva combattuto contro i Veneti nel 56 a.C., poich\u00e9 da questa regione la traversata per la Britannia risulta pi\u00f9 breve.\nMentre Cesare preparava la spedizione, alcuni mercanti informarono i Britanni circa le intenzioni del proconsole romano. Spaventati dalla possibile invasione romana, decisero di inviare ambasciatori a Cesare, promettendogli di consegnare ostaggi e di obbedire all'autorit\u00e0 di Roma. Cesare accolse le loro promesse e permise loro di ritornare in patria, mandando con loro Commio, da lui imposto sul trono degli Atrebati. Aveva il compito di visitare la Britannia, di esortare le sue popolazioni ad essere fedeli a Roma e di annunciare loro che presto si sarebbe recato in Britannia egli stesso.\nVoluseno frattanto torn\u00f2 con molte informazioni, mentre i Morini decidevano di sottomettersi a Cesare, scusandosi per il comportamento passato. Allo scopo di rendere pi\u00f9 sicura la situazione in Gallia prima di partire, Cesare dispose che gli fossero consegnati un gran numero di ostaggi, e come li ebbe ricevuti, accett\u00f2 la loro sottomissione. Quindi salp\u00f2 alla volta della Britannia, da \"Portus Itius\" (o \"Gesoriacum\", l'attuale Boulogne-sur-Mer), con circa ottanta navi, sufficienti a trasportare due legioni (la VII e la X), ma lasciando indietro la cavalleria (su altre diciotto imbarcazioni da carico), che avrebbe dovuto partire da un altro porto (forse Ambleteuse, distante otto miglia).\nAvvicinatosi all'alta scogliera della zona di Dover si accorse che l\u00ec si era appostato il grosso dell'esercito nemico, che dall'alto osservava la flotta romana. Cesare ritenne impraticabile uno sbarco in quel punto e decise di riprendere il mare; giunse pi\u00f9 tardi in un tratto di costa aperta e piana, che si trovava a circa sette miglia da Dover. Qui, ancora una volta, si trov\u00f2 di fronte al nemico schierato. Infatti i Britanni avevano mandato avanti la cavalleria ed i combattenti sui carri per attendere Cesare in riva al mare, mentre il grosso dell'esercito li avrebbe raggiunti.\nIn questo luogo ebbe luogo un'importante battaglia, poich\u00e9 l'esercito dei Britanni tent\u00f2 di impedire l'approdo delle navi e il conseguente sbarco dei Romani. Questi ultimi, dopo molte difficolt\u00e0, riuscirono (grazie anche alle potenti armi da getto dell'artiglieria pesante collocata sulle navi) a scendere a terra, dove i due eserciti si scontrarono. Dopo un duro combattimento, i Britanni furono messi in fuga, ma i vincitori non furono in grado di inseguirli, poich\u00e9 mancava loro la cavalleria rimasta in Gallia.\nLe trib\u00f9 britanniche, vinte in battaglia, si decisero a mandare ambasciatori per chiedere la pace. I messi condussero con loro Commio (che era stato fatto prigioniero e che liberarono dalle catene davanti a Cesare) e offrirono numerosi ostaggi. Quando per\u00f2 seppero che la cavalleria romana era stata ricacciata sulle coste belgiche dal cattivo tempo e che le maree oceaniche avevano danneggiato pesantemente le navi di Cesare, i Britanni decisero di riprendere le armi contro l'invasore romano e, dopo aver rinnovato a parole l'alleanza con Cesare, lasciarono furtivamente il campo del proconsole. Ma Cesare, che aveva intuito le intenzioni del nemico, predispose tutto il necessario per un eventuale attacco, compreso il reperimento del frumento necessario per rifornire l'esercito e la riparazione di pi\u00f9 navi possibili (fece utilizzare, come \"pezzi di ricambio\", parti di quelle maggiormente danneggiate, ormai inutilizzabili per la traversata di ritorno).\nDurante queste operazioni fu inviata una sola legione, la VII, a raccogliere il grano necessario, non essendoci stato alcun sospetto di una ripresa ostilit\u00e0 da parte delle trib\u00f9 indigene. La legione, per\u00f2, una volta allontanatasi dal campo principale fu circondata ed attaccata da ogni parte. Cesare, accortosi dell'accaduto (anche da lontano si poteva scorgere un polverone maggiore del solito), prese con s\u00e9 alcuni coorti della X legione e si mise in marcia a grande velocit\u00e0. Riusc\u00ec a salvare la legione assediata, bersagliata da proiettili da ogni parte, ed a riportarla all'interno del campo base, dove era certo avrebbe dovuto sostenere l'ultimo e decisivo assalto nemico.\nAlla fine, i Britanni, dopo aver radunato una grande massa di fanti e di cavalieri, attaccarono: furono nuovamente sconfitti, subendo perdite ingenti. I Romani inseguirono il nemico finch\u00e9 le forze lo consentirono loro, incendiando in lungo ed in largo tutti i casolari della zona. La vittoria romana costrinse i Britanni a chiedere la pace, e questa volta Cesare, ottenuta la promessa di ricevere il doppio degli ostaggi, ripart\u00ec per la Gallia, dove, una volta sbarcate, le sue legioni furono per\u00f2 aggredite anche dai Morini, che speravano in un ricco bottino. I nemici furono respinti anche questa volta ed il proconsole invi\u00f2 Tito Labieno a punire questo popolo, mentre Quinto Titurio Sabino e Lucio Aurunculeio Cotta furono inviati a devastare le terre dei vicini Menapi.\nAl termine delle operazioni, Cesare disloc\u00f2 le legioni negli accampamenti invernali, questa volta tutti nella Gallia Belgica. Frattanto solo due nazioni inviarono gli ostaggi promessi dalla Britannia, mentre le altre vennero meno agli accordi. Ordin\u00f2, infine, ai suoi legati, prima di lasciare i quartieri d'inverno per recarsi in Italia, di provvedere durante l'inverno alla costruzione del maggior numero di navi possibile ed alla riparazione di quelle vecchie, disponendo che le nuove navi fossero pi\u00f9 basse e pi\u00f9 larghe di quelle che abitualmente erano usate nel mar Mediterraneo (cos\u00ec da reggere meglio le onde dell'oceano). Una volta tornato a Roma, furono decretati venti giorni di festa in suo onore.\nAnno 54: il ritorno in Britannia e le prime rivolte in Gallia.\nDopo aver posto fine in Illiria agli attacchi dei Pirusti, Cesare decise di far ritorno in Gallia, dove volle ispezionare tutti i quartieri d'inverno e le numerose navi che erano state fino a quel momento costruite: ben seicento, che decise di radunare presso Portus Itius. Venuto a sapere che tra i Treveri serpeggiava una voglia di rivolta - non solo non partecipavano pi\u00f9 alle riunioni comuni dei Galli, ma avevano mantenuto dei buoni rapporti con i Germani d'oltre Reno -, decise di muovere verso di loro con quattro legioni ed ottocento cavalieri.\nRaggiunti i Treveri, richiese a Induziomaro, uno dei due uomini pi\u00f9 influenti di questo popolo e favorevole alla cacciata dei Romani dalla Gallia, numerosi ostaggi tra i suoi famigliari, mentre a Cingetorige, che si era dimostrato fedele ed amico del popolo romano, affid\u00f2 il comando su questa nazione. A questi eventi si aggiunse la morte dell'eduo Dumnorige, il quale, dopo aver terrorizzato i nobili della Gallia sostenendo che Cesare li avrebbe trucidati una volta sbarcati in Britannia, fu messo a morte per evitare possibili sentimenti di rivolta tra i Galli.\nLa seconda spedizione in Britannia.\nCesare, lasciato in Gallia Tito Labieno con tre legioni e duemila cavalieri a guardia dei porti, a provvedere al vettovagliamento ed a controllarne la situazione, salp\u00f2 per la seconda volta da Portus Itius alla volta della Britannia con una forza militare pi\u00f9 consistente di quella dell'anno precedente: cinque legioni e duemila cavalieri a bordo di oltre ottocento navi. Al suo seguito si aggiunsero anche numerosi mercanti attratti dai racconti sulle favolose ricchezze dell'isola.\nSbarcato nello stesso luogo dell'anno precedente senza trovare nessuna opposizione, Cesare, lasciate a guardia della flotta dieci coorti e trecento cavalieri sotto il comando di Quinto Atrio, marci\u00f2 verso l'interno dove, a circa diciotto miglia dal campo base, trov\u00f2 la prima vera opposizione dei Britanni, i quali furono sconfitti sebbene si fossero attestati in una posizione favorevole. La mattina seguente giunsero presso il campo del generale romano alcuni cavalieri inviati da Quinto Atrio per informarlo che la notte precedente una tempesta aveva danneggiato la maggior parte delle navi. Il proconsole romano si rec\u00f2 quindi a constatare di persona i danni e a predisporre il necessario per far riparare le navi. Tornato presso le legioni, scopr\u00ec che nel frattempo si era radunato nei pressi del campo romano un imponente esercito nemico guidato da Cassivellauno (che regnava sulle genti a nord del Tamigi). L'attacco dei Britanni che ne segu\u00ec \u00e8 cos\u00ec descritto dallo stesso Cesare:\nIl giorno seguente i Britanni, che sembravano essersi ritirati lontano dal campo romano, decisero di tornare ad attaccare le tre legioni e la cavalleria che erano state inviate a fare provviste. Ed anche in questa circostanza la miglior disciplina dell'esercito romano prevalse sulle genti della Britannia, con i Romani che riuscirono a respingere i nemici, infliggendo loro numerose perdite. Cesare, deciso a passare al contrattacco, condusse la sua armata fino ai domini di Cassivellauno. Attraversato il Tamigi attacc\u00f2 il nemico, che si era appostato sulla riva settentrionale, in modo cos\u00ec improvviso che i Britanni furono costretti alla fuga. Prosegu\u00ec le operazioni fino alla conquista di un \"oppidum\" nemico pi\u00f9 a nord.\nL'ultimo tentativo di Cassivellauno di attaccare il campo navale e le forze romane lasciate a presidio della costa si rivel\u00f2 anch'esso un totale fallimento, tanto che il re britanno fu costretto a intavolare trattative di pace con Cesare, attraverso la mediazione dell'atrebate Commio. I Britanni furono costretti a sottomettersi, a pagare un tributo annuale ed a consegnare ostaggi al proconsole romano in segno di resa, mentre allo stesso Cassivellauno fu vietato di recare ulteriore danno a Mandubracio e ai Trinovanti che avevano chiesto protezione contro di lui a Cesare.\nIl generale romano fece ritorno in Gallia, dove, dopo aver assistito all'assemblea dei Galli a Samarobriva (forse l'odierna Amiens), mand\u00f2 le legioni nei quartieri d'inverno. Bench\u00e9 non avesse ottenuto alcuna nuova conquista territoriale in Britannia, era riuscito nell'intento di terrorizzare quelle genti, limitandosi a creare tutta una serie di clientele che avrebbero portato questa regione nella sfera d'influenza di Roma, oltre ovviamente ad essere stato il primo romano a coprirsi di gloria per aver attraversato con le sue legioni il Mare del Nord. Da qui scaturirono quei rapporti commerciali e diplomatici che apriranno la strada alla conquista romana della Britannia nel 43..\nPrimi segnali di rivolta in Gallia.\nRicevuti gli ostaggi britanni, Cesare ritorn\u00f2 in Gallia dove, dopo aver assistito all'assemblea dei Galli a Samarobriva, mand\u00f2 le legioni nei quartieri d'inverno. Una legione affidata al legato Gaio Fabio fu inviata tra i Morini (presso l'attuale cittadina di Saint-Pol-sur-Ternoise); un'altra, assegnata a Quinto Cicerone, si posizion\u00f2 tra i Nervi (presso Namur); una terza (Lucio Roscio) fu inviata tra gli Esuvi (presso Nagel-S\u00e9ez-Mesnil, nell'Alta Normandia); una quarta (Tito Labieno) tra i Remi, al confine con i Treveri (probabilmente in localit\u00e0 Lavacherie, a circa sedici chilometri a nord-ovest di Bastogne); tre legioni andarono tra i Belgi, sotto il comando del questore Marco Crasso (nella zona di Beauvais) e dei legati Lucio Munazio Planco (presso Lutezia) e Gaio Trebonio (presso Samarobriva); e una legione (appena arruolata nella Gallia Cisalpina) con cinque coorti, affidate a Quinto Titurio Sabino e Lucio Aurunculeio Cotta, raggiunsero le terre degli Eburoni (non molto distante da Atuatuca). Cesare stesso, invece, avrebbe fatto ritorno in Italia, non appena avesse saputo che ogni legione aveva preso posizione nel luogo assegnato.\nIn Gallia, per\u00f2, si respirava aria di rivolta e tutto il Paese era in fermento. I primi segnali si ebbero gi\u00e0 a partire dall'autunno di quell'anno, quando i Carnuti (stanziati nella zona di Chartres e Orl\u00e9ans) uccisero il re filo-romano Tasgezio, che Cesare aveva posto sul trono apprezzandone il valore, la discendenza e la devozione. Quando lo seppe, il proconsole, temendo una sollevazione generale del popolo dei Carnuti, decise di inviare Lucio Munazio Planco con la sua legione a svernare in quella regione. Nel frattempo venne a sapere che tutte le altre legioni erano giunte nei quartieri invernali e che le fortificazioni erano state completate.\nQuindici giorni dopo che le legioni si erano acquartierate nei loro rispettivi \"hiberna\", scoppi\u00f2 improvvisamente una rivolta tra gli Eburoni (regione delle Ardenne) guidata da Ambiorige e Catuvolco. Le truppe romane furono attaccate mentre erano intente a far provvista di legna fuori dal campo base, e l'accampamento romano di Sabino e Cotta, che si trovava con ogni probabilit\u00e0 presso Atuatuca, fu completamente circondato:\nAmbiorige decise di cambiare tattica. Avendo considerato che il campo romano era difficilmente attaccabile e che comunque sarebbe caduto solo a prezzo di ingenti perdite tra i suoi, riusc\u00ec a convincere con l'inganno i Romani ad uscire dall'accampamento. Sugger\u00ec loro di ricongiungersi con le legioni pi\u00f9 vicine (quelle di Labieno o di Cicerone), che distavano una cinquantina di miglia, assicurando che non avrebbe interferito nella marcia. Dopo un acceso dibattito tra i due comandanti romani, alla fine prevalse l'ipotesi (sostenuta da Quinto Titurio Sabino) di abbandonare il campo con grande rapidit\u00e0, poich\u00e9 erano state segnalate orde di Germani in avvicinamento. Ma quando le truppe si trovarono allo scoperto, al centro di una vallata boscosa, l'esercito degli Eburoni le attacc\u00f2 in massa e massacr\u00f2 quasi completamente una legione, cinque coorti romane ed i loro comandanti (Sabino e Cotta). Solo pochi superstiti riuscirono a raggiungere il campo di Labieno ed avvertirlo dell'accaduto.\nDopo questa vittoria, Ambiorige riusc\u00ec ad ottenere l'appoggio degli Atuatuci, dei Nervi e di numerosi popoli minori come i Ceutroni, i Grudi, i Levaci, i Pleumossi ed i Geidunni, per assediare il campo di Quinto Cicerone e della sua legione (attestati presso l\"oppidum\" di Namur). L'assedio dur\u00f2 un paio di settimane, fino all'arrivo dello stesso Cesare: il generale era stato informato dal suo legato grazie ad uno stratagemma cui questi aveva fatto ricorso durante uno dei numerosi attacchi subiti da parte del nemico. Infatti c'era un fedele e nobile gallo della trib\u00f9 dei Nervi di nome Verticone, che aveva cercato presso di Cicerone rifugio fin dal principio dell'assedio e gli aveva dimostrato grande lealt\u00e0. Verticone, con grandi premi, convinse un suo schiavo a portare lettera di Cicerone a Cesare. E questo schiavo riuscendo ad allontanarsi senza destare sospetto, poich\u00e9 celta tra i Celti, si rec\u00f2 da Cesare e consegn\u00f2 la lettera a lui.\nNel corso di questo assedio, particolarmente difficile per la legione romana, i Galli riuscirono a mettere in atto tecniche e strumenti di assedio simili a quelle dei Romani, dai quali le avevano ormai in parte appresi (anche grazie ai prigionieri romani ed ai disertori). Anche questa volta Ambiorige tent\u00f2 di convincere il legato ad abbandonare il campo, promettendogli di proteggere la sua ritirata. Ma Quinto Cicerone, a differenza di Sabino, non cadde nel tranello del capo degli Eburoni, pur non sapendo che poco prima ben una legione e cinque coorti erano state massacrate, e riusc\u00ec a resistere, tra enormi sforzi e numerose perdite umane, fino all'arrivo di Cesare.\nIl proconsole, ricevuta la lettera da parte di Cicerone, marci\u00f2 da Samarobriva con grande rapidit\u00e0 a capo di due legioni che era riuscito a reperire dopo essersi ricongiunto con Gaio Fabio e Marco Crasso. Giunto in prossimit\u00e0 di Cicerone, questi lo inform\u00f2 che la grande massa di assedianti (circa sessantamila Galli) si stava dirigendo contro lo stesso Cesare. Il proconsole, costruito un campo con grande rapidit\u00e0, non solo riusc\u00ec a battere gli aggressori ed a metterli in fuga, ma anche a liberare definitivamente Cicerone dall'assedio, elogiandolo pubblicamente, insieme alla sua legione, di fronte all'esercito schierato. In seguito a questi eventi Cesare decise di svernare con le sue truppe in Gallia, disponendo che tre legioni rimanessero con lui presso Samarobriva, suo quartier generale.\nCesare, dopo aver convocato presso di s\u00e9 i capi di buona parte della Gallia, venne a sapere di una nuova ribellione da parte dei Senoni. La trib\u00f9 era riuscita, dichiarandogli apertamente guerra, a convincere molte genti ad unirsi ad essa (tra cui i vicini Carnuti); soltanto Edui e Remi sarebbero rimasti fedeli a Roma. Oltre a ci\u00f2, prima che terminasse l'inverno, il legato Tito Labieno fu nuovamente attaccato dai Treveri, guidati da Induziomaro. Fortuna e abilit\u00e0 consentirono tuttavia al legato di battere un nemico nettamente pi\u00f9 numeroso e di ucciderne il capo.\nCesare, in seguito agli eventi di quest'ultimo inverno, si era definitivamente convinto che l'anno successivo avrebbe dovuto riprendere l'iniziativa e condurre una campagna punitiva nel nord della Gallia, per evitare una sollevazione generale.\nAnno 53: cresce la rivolta in Gallia.\nCon l'inizio del nuovo anno, il proconsole decise di arruolare due nuove legioni, per compensare la perdita della \"legio\" XIIII, oltre a chiedere una legione a Gneo Pompeo; questi acconsent\u00ec, per il bene della Repubblica romana e l'amicizia nei confronti di Cesare, che pot\u00e9 cos\u00ec portare il numero delle proprie legioni a dieci.\nCon la morte di Induziomaro, i suoi parenti, mossi ancor di pi\u00f9 dal rancore nei confronti del proconsole della Gallia, decisero non solo di cercare alleati tra i Germani d'oltre Reno (con i quali scambiarono ostaggi e garanzie reciproche), ma anche tra gli Eburoni di Ambiorige, i Nervi e gli Atuatuci. Contemporaneamente, sul fronte occidentale, i Senoni ed i Carnuti si erano rifiutati di obbedire alla convocazione di Cesare dell'assemblea della Gallia e si accordarono con le popolazioni limitrofe per ribellarsi al potere romano.\nVenuto a conoscenza di questi fatti, il generale romano decise di condurre quattro legioni nel territorio dei Nervi, con mossa fulminea. Giunto nei loro territori, dopo aver catturato una grande quantit\u00e0 di bestiame e di uomini (preda che lasci\u00f2 ai suoi soldati), oltre ad aver devastato i loro campi di grano, costrinse i Galli (sorpresi dalla rapidit\u00e0 con cui era stata condotta l'azione) alla resa ed alla consegna di ostaggi. In seguito si diresse ad occidente, contro Carnuti e Senoni, ottenendone anche in questa circostanza la resa senza colpo ferire. Essi vennero a lui, infatti, supplici e ne ottennero il perdono grazie all'intercessione di Edui e Remi. Solo il principe dei Senoni Accone, che li aveva sobillati, fu condotto in catene davanti a Cesare e poco dopo decapitato, quale monito per tutta la Gallia\nCampagna contro Menapi e Treveri.\nPacificata questa parte della Gallia, Cesare apr\u00ec le ostilit\u00e0 contro i Treveri, gli Eburoni di Ambiorige ed i loro alleati. Per prima cosa credette di dover attaccare gli alleati del principe eburone prima di provocarlo a guerra aperta, evitando cos\u00ec che, persa la speranza di salvarsi, potesse nascondersi tra il popolo dei Menapi o al di l\u00e0 del Reno, tra i Germani. Una volta stabilito questo piano, il proconsole romano sped\u00ec tutti i suoi carriaggi, accompagnati da due legioni, nel Paese dei Treveri, al campo base di Tito Labieno, dove lo stesso aveva svernato con un'altra legione. Egli stesso con cinque legioni, senza bagagli, si mise in marcia alla volta dei Menapi, i quali, grazie alla conformazione del terreno, decisero di non radunare l'esercito, ma di rifugiarsi nelle fitte foreste e paludi con i loro beni pi\u00f9 preziosi, poich\u00e9 sapevano che avrebbero avuto la peggio in uno scontro aperto con il generale romano.\nLa reazione di Cesare fu quella di dividere il suo esercito in tre colonne parallele: una guidata dal luogotenente Gaio Fabio, una dal questore Marco Crasso e la terza, presumibilmente quella centrale, sotto la sua guida. Le operazioni cominciarono con la devastazione dei territori del nemico in ogni direzione; molti villaggi furono incendiati, mentre una grande parte del bestiame dei Galli fu razziata, e molti dei loro uomini furono fatti prigionieri. Alla fine anche i Menapi inviarono a Cesare ambasciatori per chiedere la pace. Il proconsole acconsent\u00ec a condizione di ricevere un adeguato numero di ostaggi ed a fronte della promessa di non dare asilo ad Ambiorige o ai suoi sostenitori. Portata a termine anche questa operazione, Cesare lasci\u00f2 sul posto l'atrebate Commio con la cavalleria, affinch\u00e9 mantenesse l'ordine, e si diresse verso il territorio dei Treveri.\nNel frattempo Labieno, una volta lasciati tutti i carriaggi all'interno del forte romano in compagnia di cinque coorti, mosse con grande rapidit\u00e0 incontro ai Treveri, con le restanti 25 coorti e la cavalleria, prevenendone un loro attacco. La battaglia che ne deriv\u00f2 avvenne nei pressi di un fiume, identificabile con il Semois, a circa quattordici miglia ad est della Mosa. Labieno ricorse a uno stratagemma: fece credere al nemico di essere stato terrorizzato dal suo gran numero e di aver deciso di far ritorno al campo base, ma quando i Treveri, passato il fiume in massa, si misero all'inseguimento dell'esercito romano, che credevano essere in fuga, trovarono al contrario un'armata schierata che li stava aspettando. La battaglia fu favorevole ai Romani, i quali non solo riuscirono ad ottenere la resa di questo popolo e la fuga dei parenti di Induziomaro, ma trasferirono il potere nelle mani di Cingetorige, da sempre principe filo-romano.\nCesare passa il Reno per la seconda volta.\nVenuto a sapere del nuovo successo ottenuto dal suo legato sui Treveri, Cesare decise di passare per la seconda volta il Reno, costruendovi un secondo ponte con la stessa tecnica del primo. I motivi che lo spinsero a prendere questa decisione erano due: non solo i Germani avevano mandato aiuti ai Treveri contro i Romani, ma Cesare temeva anche che Ambiorige potesse trovarvi rifugio, una volta sconfitto.\nMa i Suebi, che ormai conoscevano le gesta militari del generale romano, decisero di ritirarsi nell'interno ed aspettare, in luoghi remoti e difesi dalle insidie delle fitte foreste e delle pericolose paludi, il possibile arrivo di Cesare. Il generale, tenendo conto del suo obiettivo principale (la sottomissione della Gallia) e considerando anche la difficolt\u00e0 degli approvvigionamenti di frumento in un territorio tanto selvaggio, decise di tornare indietro.\nSterminio degli Eburoni.\nPer Cesare era a quel punto opportuno rivolgere l'intera armata contro Ambiorige ed il popolo degli Eburoni. Una volta attraversata la foresta delle Ardenne, mand\u00f2 a precederlo con l'intera cavalleria Lucio Minucio Basilo, con l'ordine di sfruttare la rapidit\u00e0 della marcia e di sorprendere il nemico. Ambiorige riusc\u00ec per poco a sfuggire alla cattura romana: Lucio Minucio Basilo era riuscito ad individuarne il nascondiglio, ma Ambiorige, protetto dai suoi, riusc\u00ec a volgere in fuga nei fitti boschi che circondavano il luogo. Il panico per l'avanzata romana port\u00f2 l'intero popolo degli Eburoni a cercare rifugio nelle foreste, nelle paludi e nelle isole, mentre Catuvolco, re della met\u00e0 degli Eburoni, data l'et\u00e0 ormai avanzata e disperando ormai di potersi salvare, decise di suicidarsi, dopo aver maledetto Ambiorige per averlo coinvolto nella rivolta.\nIl terrore si diffuse anche tra le popolazioni limitrofe, tanto che sia i Segni, sia i Condrusi, popoli che vivevano tra i Treviri e gli Eburoni, inviarono a Cesare ambasciatori per pregarlo di considerarli amici del popolo romano, pur appartenendo alla stirpe dei Germani. Cesare, per provarne l'autenticit\u00e0 dei sentimenti, ordin\u00f2 che gli fossero consegnati tutti gli Eburoni rifugiati presso di loro; in cambio, assicurava che non avrebbe invaso e devastato i loro territori. Segni e Condrusi si piegarono.\nIsolato cos\u00ec Ambiorige, raggiunse l\"oppidum\" di Atuatuca, dove lasci\u00f2 i carriaggi carichi di bottino, duecento cavalieri ed una legione (la \"legio\" XIIII, appena riformata) a loro protezione, affidandoli al giovane legato Quinto Tullio Cicerone. Con le restanti nove legioni, divise in tre colonne parallele (formate ciascuna da tre legioni), deleg\u00f2 a Tito Labieno il compito di controllare i Menapi fino all'oceano, a Gaio Trebonio quello di devastare i territori contigui al paese degli Atuatuci. Il comandante in capo raggiunse invece la confluenza tra il fiume Schelda e la Mosa, dove gli era stato riferito che Ambiorige si era diretto con pochi cavalieri. Dispose infine che le colonne avrebbero dovuto riunirsi tutte sette giorni dopo, ancora ad Atuatuca.\nCesare aveva in mente non solo di catturare il capo degli Eburoni, ma anche di sterminarli tutti, vendetta per le quindici sue coorti massacrate a tradimento nel corso dell'inverno precedente. La difficolt\u00e0 del generale romano era riuscire a scovarli, poich\u00e9 l'essersi dispersi e rifugiati ovunque nelle foreste e nelle paludi offriva loro qualche speranza di difesa o salvezza. Il proconsole romano invi\u00f2 ambasciatori a tutte le genti della regione affinch\u00e9, con la promessa di un ricco bottino, fossero gli stessi Galli a rischiare la vita in quei luoghi angusti (e non i suoi legionari) ed a cancellare completamente il popolo degli Eburoni.\nIl massacro ebbe inizio poco dopo, poich\u00e9 una grande moltitudine di Galli si radun\u00f2 rapidamente nei loro territori. Parteciparono alle operazioni anche i Germani Sigambri che, una volta attraversato il Reno con duemila cavalieri, entrarono nel territorio degli Eburoni e si impadronirono di una grande quantit\u00e0 di bestiame. Informati per\u00f2 che presso Atuatuca solo un'esigua guarnigione era stata lasciata a guardia dell'enorme bottino fatto da Cesare nel corso di quegli anni, decisero di recarsi con grande velocit\u00e0 in questa localit\u00e0 per impadronirsene prima del ritorno del proconsole.\nCicerone, il legato rimasto a guardia di Atuatuca, dopo aver atteso il ritorno di Cesare per sette giorni e non vedendolo tornare, decise di inviare cinque coorti a mietere frumento. Ma proprio quel giorno i legionari romani, intenti a fare raccolto, furono intercettati dalla cavalleria dei Sigambri. Nello scontro che ne segu\u00ec, nel tentativo di riguadagnare il forte romano, due delle cinque coorti furono massacrate. Gli assalti che si susseguirono al \"castrum\" romano furono drammatici; perfino i feriti romani furono costretti ad imbracciare le armi e a partecipare alla difesa disperata, che riusc\u00ec a respingere l'assalto nemico. Alla fine i Germani, persa la speranza di espugnare il forte e forse venuti a conoscenza dell'imminente ritorno del proconsole, si ritirarono oltre il Reno.\nAlla fine dell'estate Cesare era riuscito a devastare interamente il Paese degli Eburoni:\nCon la fine dell'estate Cesare ricondusse l'esercito a Durocortorum, tra i Remi. Qui convoc\u00f2 un'assemblea affinch\u00e9 conducesse un'inchiesta sulla congiura promossa da Senoni e Carnuti. Dopo la conclusione delle indagini, fece prima flagellare e poi decapitare il capo ribelle, Accone, quale monito per tutti i Galli. Sciolta l'assemblea e provveduto al frumento necessario per l'inverno, colloc\u00f2 due legioni al confine con i Treveri, due nel Paese dei Lingoni e le sei restanti ad Agendico, tra i Senoni, prima di far ritorno in Italia come sua abitudine.\nAnno 52: la rivolta di Vercingetorige.\nL'ultimo atto delle guerre galliche fu rappresentato dalla rivolta scoppiata nel 52 a.C. e guidata dal re degli Arverni, Vercingetorige, attorno al quale si strinsero i popoli della Gallia centrale, a eccezione dei Lingoni e dei Remi. Anche gli Edui, da sempre alleati dei Romani, si schierarono contro Cesare, che si trov\u00f2 cos\u00ec ad affrontare un nemico temibile sia per la consistenza numerica del suo esercito, sia per la disciplina che Vercingetorige seppe impartirgli (anche grazie al fatto di aver servito, per un certo periodo, nella cavalleria alleata di Roma).\nL'inizio della rivolta e la distruzione di Avarico.\nCesare, che ancora si trovava nella Gallia Cisalpina (a Ravenna) per arruolare nuovi legionari da portare con lui in Gallia per completare le file delle legioni decimate dalla guerra dell'ultimo anno, venne a sapere di nuove agitazioni tra i Galli. I principi delle trib\u00f9 si erano, infatti, accordati durante l'inverno per mettere in atto un piano che prima di tutto impedisse al proconsole di ricongiungersi al suo esercito, ed in secondo luogo per attuare la tattica dell'anno precedente, attaccando separatamente tutti i campi base delle legioni romane. I Galli, infine, sostenevano che:\nFurono i Carnuti a dare il via alla rivolta, guidati da Cotuato e Conconnetodunno (\u00abdue scellerati\u00bb, nelle parole di Cesare). Essi si radunarono a Cenabo e qui uccisero tutti i cittadini romani che vi dimoravano, esercitando il commercio in quelle regioni. Rapidamente la notizia giunse in ogni angolo della Gallia, compreso il Paese degli Arverni dove Vercingetorige, figlio del nobile Celtillo (un tempo principe di questo popolo), sebbene ancora giovane, infiamm\u00f2 gli animi di una parte della popolazione. Ma se in un primo momento alcuni capi di questa trib\u00f9 si opposero al suo desiderio di muovere guerra ai Romani e lo cacciarono da Gergovia, capitale degli Arverni, Vercingetorige, non rinunciando a questa sua idea, arruol\u00f2 nelle campagne circostanti un numero di armati sufficienti a rovesciare il potere nella sua trib\u00f9 ed a farsi proclamare re.\nLa mossa successiva fu quella di inviare messi a tutte le popolazioni limitrofe, per trovare nuovi alleati per il tentativo di liberare definitivamente la Gallia dal giogo romano. In breve tempo riusc\u00ec a legare a s\u00e9 Senoni, Parisi, Pictoni, Cadurci, Turoni, Aulerci, Lemovici, Andi e tutte le trib\u00f9 che abitavano la costa atlantica.\nRiunito rapidamente un esercito, Vercingetorige decise di inviare il cadurco Lucterio nel Paese dei Ruteni con una parte delle truppe, mentre egli stesso si diresse nel territorio dei Biturigi. I vicini Edui, di cui i Biturigi erano popolo cliente, dopo aver inviato in soccorso al popolo alleato alcuni reparti di cavalleria e fanteria preferirono non passare il fiume Loira per paura di essere traditi, sospettando fossero divenuti ora alleati degli Arverni, come del resto sarebbe accaduto da l\u00ec a poco.\nNel frattempo Cesare, venuto a conoscenza dei piani di Vercingetorige e delle nuove alleanze che Lucterio era riuscito ad ottenere con Ruteni, Nitiobrogi e Gabali, si affrett\u00f2 a raggiungere la Gallia Narbonense. Giunto nella provincia, dispose presidi armati tra i Ruteni stessi, i Volci Arecomici, i Tolosati e nei dintorni della capitale, Narbona (tutti luoghi che confinavano con i territori del nemico). Ordin\u00f2, infine, che la parte rimanente delle truppe di stanza nella provincia, unitamente alle coorti dei complementi che aveva arruolato durante l'inverno in Italia e condotto con s\u00e9, fossero riuniti nel Paese degli Elvi, che confinavano con gli Arverni.\nLucterio, venuto a conoscenza delle mosse del proconsole romano, decise di ritirarsi, mentre Cesare, al contrario, pass\u00f2 al contrattacco attraversando la catena delle Cevenne, dove i passi, in quel periodo dell'anno, erano ricoperti da uno strato altissimo di neve:\nA questa notizia Vercingetorige fu costretto a rientrare dal Paese dei Biturigi ed a far ritorno in quello degli Arverni. Cesare, che aveva previsto questa mossa, dopo soli due giorni lasci\u00f2 al comando delle truppe provinciali Decimo Giunio Bruto Albino e si rec\u00f2 a marce forzate, via Vienne lungo il Rodano, nel Paese dei Lingoni dove svernavano due legioni.\nRadunato l'esercito, Cesare invit\u00f2 gli Edui a fornirgli le necessarie vettovaglie per la nuova campagna. Una volta avvertiti i Boi che presto li avrebbe raggiunti, affinch\u00e9 resistessero all'assedio di Vercingetorige, si mise in marcia a capo di otto legioni, mentre le rimanenti due le lasci\u00f2 ad Agendicum con l'intero bagaglio. Lungo il percorso pose sotto assedio ed occup\u00f2, una ad una, le citt\u00e0 di Vellaunodunum (dei Senoni), di Cenabum (capitale dei Carnuti) e di Noviodunum dei Biturigi - l'odierna Nouan-le-Fuzelier).\nQuando Vercingetorige venne a conoscenza dell'arrivo di Cesare, tolse l'assedio da Gorgobina e si mise in marcia per affrontarlo. Il proconsole romano, frattanto, dopo aver fatto bottino nelle tre citt\u00e0 appena conquistate, mosse verso la citt\u00e0 pi\u00f9 grande dei Biturigi: Avaricum. Cesare confidava che, qualora fosse riuscito a conquistare una fra le citt\u00e0 meglio fortificate e pi\u00f9 ricche dell'intera Gallia, questo successo gli avrebbe garantito la piena sottomissione dell'intero popolo dei Biturigi.\nLa citt\u00e0 fu posta sotto assedio dai Romani con opere di imponente ingegneria militare. Dopo 27 giorni di estenuante assedio anche l\"oppidum\" dei Biturigi capitol\u00f2. Vercingetorige, bench\u00e9 avesse un esercito pi\u00f9 numeroso di quello di Cesare, si sottrasse allo scontro in campo aperto. La sua strategia (una guerriglia continua e di blocco dei rifornimenti ai Romani, mentre questi erano impegnati nell'assedio) non ebbe per\u00f2 successo: non solo perse l'occasione per impegnare il nemico in un territorio a lui favorevole, ma assistette al massacro finale dell'intera popolazione, una volta conquistata la citt\u00e0 dai Romani. Quarantamila abitanti furono massacrati e se ne salvarono solo ottocento. Questa dura repressione rese per\u00f2 ancor pi\u00f9 determinati i ribelli ed estese l'alleanza anticesariana a nuove nazioni della Gallia. Vercingetorige era riuscito, infatti, a coalizzarne di nuove ed a chiedere a ciascuna di loro un determinato numero di armati, tra cui numerosi arcieri: \nCesare, dopo aver portato a termine l'occupazione dell'ultimo baluardo dei Biturigi, insieme alle altre tre importanti citt\u00e0 della Gallia centrale, decise di fermarsi per alcuni giorni ad Avarico per rifocillare le truppe, avendo trovato nella capitale dei Biturigi abbondanza di frumento ed altre vettovaglie.\nL'inutile vittoria di Vercingetorige a Gergovia.\nCon la fine dell'inverno (primi di aprile), Cesare era deciso a riprendere la campagna militare per condurre a termine in modo definitivo l'occupazione dell'intera Gallia, quando venne a conoscenza di alcuni dissidi interni sorti nell'alleata popolazione degli Edui. La situazione era assai critica e necessitava di un intervento del proconsole romano per evitare una guerra civile tra due fazioni opposte. Cesare racconta che, quell'anno, erano stati creati, contrariamente alla normale tradizione di questo popolo, non uno ma due magistrati supremi con potere regale: Convittolitave e Coto. Questa doppia magistratura aveva determinato che l'intero popolo fosse in armi, il senato fosse diviso, il popolo pure, e ciascuno dei due contendenti avesse propri clienti.\nCesare, pur reputando svantaggioso sospendere le operazioni militari ed allontanarsi dal nemico, non poteva di certo ignorare che uno dei principali popoli a lui alleati, e fondamentali per il prosieguo della guerra (anche in termini di armati forniti e di vettovaglie) fosse sull'orlo di una guerra civile. Decise pertanto di recarsi personalmente presso gli Edui e di convocare il loro senato presso Decezia. Una volta valutata la situazione, costrinse Coto a deporre il potere, affidandolo interamente nelle mani di Convittolitave; emessa la sentenza li esort\u00f2 a spedirgli rapidamente tutta la cavalleria e diecimila fanti, con i quali intendeva istituire alcune guarnigioni a protezione del vettovagliamento.\nDivise, infine, l'esercito in due parti: a Tito Labieno lasci\u00f2 quattro legioni, inviandolo a nord per sopprimere la rivolta di Senoni e Parisi; a s\u00e9 stesso riserv\u00f2 le rimanenti sei legioni e punt\u00f2 verso sud, seguendo il fiume Elaver, verso la capitale arverna: Gergovia (le cui rovine sorgono nei pressi di Clermont-Ferrand). Alla notizia dell'avanzata di Cesare, Vercingetorige abbatt\u00e9 tutti i ponti di quel fiume e si mise in marcia lungo la sponda opposta. Intanto aveva guadagnato alla sua causa anche gli Edui, da sempre alleati di Cesare. Il proconsole fu cos\u00ec costretto a ritirarsi provvisoriamente da Gergovia per riprendere il controllo degli Edui; dopodich\u00e9 si ripresent\u00f2 sotto le mura della capitale degli Arverni. Qui fu sconfitto, anche se di misura, e per i due giorni successivi schier\u00f2 le truppe in modo da attrarre il capo gallico alla battaglia finale, quella che avrebbe sancito definitivamente le sorti della guerra in Gallia. Ma Vercingetorige, pur avendo appena ottenuto quel piccolo successo, non ingaggi\u00f2 battaglia, temendo la tattica romana e le capacit\u00e0 militari del suo avversario.\nAl termine di quei due giorni il proconsole decise di togliere l'assedio e di ricongiungersi con le quattro legioni che aveva lasciato presso i Parisi sotto il comando di Labieno: riteneva necessario compattare le forze ed affrontare il nemico prima che il malcontento si diffondesse all'intera Gallia. Gli stessi Edui si erano ribellati nuovamente, quando dall'assedio di Gergovia ritornarono Viridomaro ed Eporedorige: questi avevano contribuito a sobillare il popolo ed a massacrare numerosi cittadini romani a tradimento, cominciando poi, per il timore di una rappresaglia del proconsole romano, ad arruolare dalle regioni confinanti nuove truppe e a disporre presidi e corpi di guardia sulle rive della Loira per fermare il proconsole romano. Cesare, ormai sapeva di non poter pi\u00f9 contare su alcun alleato in Gallia (salvo Lingoni e Remi): doveva ricongiungersi a Labieno nel tentativo di ottenere uno scontro risolutivo contro Vercingetorige. Sarebbe comunque stato in una situazione di grande inferiorit\u00e0 numerica e avrebbe potuto far affidamento solo sul suo genio militare e sulla miglior disciplina dell'esercito romano.\nNel frattempo Labieno, partito da Agendico per Lutezia, riusc\u00ec non solo a battere una coalizione di popolazioni a nord della Loira, comandate dall'aulerca Camulogeno, ma anche a ricongiungersi con Cesare, sfuggendo ai tentativi di accerchiamento condotti prima dai Bellovaci, anch'essi ribellatisi al dominio romano, e poi dagli Edui.\nMentre i Romani erano riusciti a ricongiungersi, Vercingetorige aveva ricevuto ufficialmente il comando supremo nella capitale edua di Bibracte nel corso di una dieta pangallica, a cui non parteciparono per\u00f2 Treveri, Remi e Lingoni (questi ultimi due popoli ancora alleati di Cesare), che avevano deciso di non aderire alla rivolta.\nCesare, unitosi a Labieno e alle sue legioni ad Agedinco, decise di riparare presso i vicini ed alleati Lingoni, rafforzando le sue truppe con reparti di cavalleria germanica mercenaria (era il secondo squadrone che il generale romano arruolava nel corso della guerra). Riprese, infine, la strada verso sud in direzione della Gallia Narbonense, ma a nord-est di Digione le legioni (che probabilmente erano undici) furono attaccate dall'armata di Vercingetorige (fine settembre del 52 a.C.). L'attacco della cavalleria gallica fu per\u00f2 respinto dalle legioni romane in marcia e dalla cavalleria germanica. La fiducia dei ribelli vacill\u00f2 e Vercingetorige decise di riparare con il suo esercito ad Alesia. Qui, una volta raggiunto da Cesare, fu posto sotto assedio senza pi\u00f9 alcuna possibilit\u00e0 di scampo.\nLa fine della rivolta: la resa di Vercingetorige ad Alesia.\nCesare piomb\u00f2 su Alesia e la cinse d'assedio: fece costruire un anello di fortificazioni lungo sedici chilometri tutto intorno all\"oppidum\" nemico ed, all'esterno di questo, un altro di ventun chilometri circa, in previsione di un possibile attacco alle spalle. Le opere d'assedio di Cesare comprendevano cos\u00ec due valli (uno interno ed uno esterno), fossati pieni d'acqua, trappole, palizzate, quasi un migliaio di torri di guardia a tre piani (a 25 metri circa, l'una dall'altra), ventitr\u00e9 fortini (occupati ciascuno da una coorte legionaria, nei quali di giorno erano posti dei corpi di guardia perch\u00e9 i nemici non facessero improvvise sortite, mentre di notte erano tenuti da sentinelle e da solidi presidi), quattro grandi campi per le legioni (due per ciascun \"castrum\") e quattro campi per la cavalleria (legionaria, ausiliaria e germanica), posti in luoghi idonei.\nDopo circa un mese di lungo e logorante assedio, giunse lungo il fronte esterno delle fortificazioni romane un potente esercito gallico di circa 240.000 armati ed 8.000 cavalieri, giunto in aiuto degli assediati.\nAl comando di questo immenso esercito di soccorso furono posti: l'atrebate Commio, gli Edui Viridomaro ed Eporedorige, e l'arverno Vercassivellauno, cugino di Vercingetorige.\nPer quattro giorni le legioni cesariane resistettero agli attacchi combinati dei Galli di Alesia e dell'esercito accorrente. Il quarto giorno, questi ultimi riuscirono ad aprire una breccia nell'anello esterno, ma furono respinti grazie all'accorrere prima del legato Labieno, poi dello stesso Cesare, il quale riusc\u00ec a rintuzzare l'attacco nemico al comando della cavalleria germanica e delle truppe di riserva raccolte lungo il percorso. Il nemico gallico fu accerchiato, con un'abile manovra esterna. Era la fine del sogno di libert\u00e0 della Gallia; Vercingetorige si consegn\u00f2 al proconsole romano.\nLa fine di Alesia fu il termine della resistenza delle trib\u00f9 della Gallia. I soldati di Alesia, cos\u00ec come i sopravvissuti dell'esercito di soccorso, furono fatti prigionieri. In parte furono venduti come schiavi ed in parte ceduti come bottino di guerra ai legionari di Cesare, ad eccezione dei membri facenti parte delle trib\u00f9 Edui e degli Arverni che furono liberati e perdonati per salvaguardare l'alleanza di queste importanti trib\u00f9 con Roma.\nDopo la vittoria, il Senato decret\u00f2 venti giorni di festa in onore del proconsole, mentre Vercingetorige fu mantenuto in vita nei sei anni successivi, in attesa di essere esibito nella sfilata di trionfo di Cesare. E, come era tradizione per i comandanti nemici catturati, alla fine della processione trionfale fu rinchiuso nel Carcere Mamertino e strangolato.\nAl termine di questo settimo anno di guerra, Cesare, dopo aver raccolto la resa della nazione degli Edui, dispone per l'inverno del 52-51 a.C. le undici legioni come segue: le legioni VII, XV e la cavalleria con Tito Labieno ed il suo luogotenente, Marco Sempronio Rutilo, tra i Sequani a Vesontio; la legione VIII con il legato Gaio Fabio e la VIIII con il legato Lucio Minucio Basilo presso i Remi (probabilmente nei pressi di Durocortorum e Bibrax), per proteggerli dai vicini Bellovaci ancora in rivolta; la legione XI con Gaio Antistio Regino tra gli Ambivareti; la legione XIII con Tito Sestio tra i Biturigi (probabilmente a Cenabum); la legione I con Gaio Caninio Rebilo tra i Ruteni; la legione VI con Quinto Tullio Cicerone a Matisco e la XIIII con il legato Publio Sulpicio a Cabillonum presso gli Edui. Egli stesso fiss\u00f2 il suo quartier generale a Bibracte e vi si rec\u00f2 con le legioni X e XII.\nAnni 51-50 a.C.: ultime rivolte in Gallia.\nCampagne contro i Biturigi e i Bellovaci.\nSconfitto definitivamente Vercingetorige, Cesare sperava di poter far finalmente riposare le truppe, che avevano combattuto incessantemente per sette anni. Invece venne a sapere che diversi popoli stavano rinnovando i piani di guerra e stringendo alleanze tra di loro, con l'intento di attaccare contemporaneamente e da pi\u00f9 parti i Romani. L'obiettivo era quello di costringere il proconsole a dividere le sue forze, nella speranza di poterlo finalmente battere. Il generale romano decise, per\u00f2, di muovere con grande tempestivit\u00e0, anticipando i piani dei rivoltosi, contro i Biturigi. Questi, sorpresi dalla rapidit\u00e0 con cui era stata condotta questa nuova campagna, furono fatti prigionieri a migliaia. Cesare ottenne cos\u00ec la loro definitiva sottomissione, costringendo anche molte delle popolazioni limitrofe a desistere dai loro piani di ribellione.\nI Biturigi, ormai sottomessi al dominio romano, chiesero aiuto a Cesare contro i vicini Carnuti, lamentandone continui attacchi da parte loro. Il proconsole mosse con altrettanta rapidit\u00e0 contro questo popolo, che alla notizia dell'arrivo dei Romani si diede alla fuga.\nFrattanto i Bellovaci, superiori a tutti i Galli e ai Belgi quanto a gloria militare, e i popoli limitrofi stavano radunando in un solo luogo gli eserciti (sotto la guida del bellovaco Correo e dell'atrebate Commio), per poi attaccare in massa le terre dei Suessioni, vassalli dei Remi.\nCesare richiam\u00f2 dal campo invernale l'undicesima legione; invi\u00f2 quindi una lettera a Gaio Fabio, affinch\u00e9 conducesse nei territori dei Suessioni le due legioni che aveva ai suoi ordini. A Labieno, infine, richiese una delle due legioni di cui disponeva. Punt\u00f2 quindi sui Bellovaci, stabilendo il campo nei loro territori e compiendo rastrellamenti con squadroni di cavalleria in tutta la zona, al fine di catturare prigionieri che lo mettessero al corrente dei piani nemici. Cesare venne cos\u00ec a sapere che tutti i Bellovaci in grado di portare armi si erano radunati in un solo luogo, insieme anche agli Ambiani, agli Aulerci, ai Caleti, ai Veliocassi e agli Atrebati. I rivoltosi avevano scelto per accamparsi una localit\u00e0 d'altura, in una selva circondata da una palude, e avevano ammassato tutti i bagagli nei boschi alle spalle. Tra i capi dei ribelli, il pi\u00f9 ascoltato era Correo, noto per il suo odio mortale verso Roma.\nCesare marci\u00f2 contro i nemici. Dopo alcuni giorni di attesa e scaramucce, i due eserciti vennero allo scontro (nei pressi dell'attuale Compi\u00e8gne lungo il fiume Axona) e i Romani misero in rotta il nemico, facendone strage: lo stesso Correo mor\u00ec in battaglia. I pochi superstiti vennero accolti dai Bellovaci e da altri popoli, che decisero di consegnare ostaggi al proconsole. Cesare accett\u00f2 la resa di nemici. Di fronte a ci\u00f2, l'atrebate Commio ripar\u00f2 presso le genti germaniche dalle quali aveva ricevuto rinforzi: la paura gli impediva infatti di mettere la propria vita nelle mani di altri. L'anno precedente, infatti, mentre Cesare si trovava nella Gallia Cisalpina per amministrare la giustizia, Tito Labieno, avendo saputo che Commio sobillava i popoli e promuoveva una coalizione anti-romana, aveva cercato di assassinare il gallo, attirandolo con il pretesto di un abboccamento. L'agguato per\u00f2 fall\u00ec e Commio, sebbene ferito gravemente, era riuscito a salvarsi. Da allora, aveva deciso che mai si sarebbe incontrato con un romano.\nCampagna contro i Pictoni.\nA questo punto le truppe romane condussero varie operazioni di \u201cpulizia\u201d; Cesare punt\u00f2 verso la regione che era appartenuta ad Ambiorige, per devastarla e far razzie.\nNel frattempo, grazie al pictone Durazio (rimasto sempre fedele all'alleanza con i Romani mentre una parte del suo popolo aveva defezionato), il legato Gaio Caninio Rebilo, avvertito che un gran numero di nemici si era raccolto proprio nelle terre dei Pictoni, si diresse verso la citt\u00e0 di Lemono (l'attuale Poitiers). Mentre stava per raggiungerla, venne a sapere che Dumnaco, capo degli Andi, stava assediando con molte migliaia di uomini le truppe di Durazio, asserragliate a Lemono. Pose allora il campo in una zona ben munita, mentre Dumnaco, avendo saputo dell'arrivo di Caninio, volse tutte le truppe contro le legioni e assalt\u00f2 il campo romano. Dopo aver speso diversi giorni nell'attacco, a prezzo di gravi perdite e senza riuscire a far breccia nelle fortificazioni, Dumnaco desistette e torn\u00f2 ad assediare Lemono. Intanto Gaio Fabio, dopo aver accettato la resa di parecchi popoli, mosse in soccorso di Durazio.\nDumnaco ripieg\u00f2 allora con tutte le truppe, nel tentativo di attraversare un ponte sulla Loira. Tuttavia Fabio, essendo venuto a conoscenza della natura del luogo, mosse verso lo stesso ponte e ordin\u00f2 alla cavalleria di precedere l'esercito. I cavalieri romani piombarono sui nemici in marcia, ne uccisero molti e si impadronirono di un ricco bottino. Eseguita con successo la missione, rientrarono al campo. La notte successiva Fabio mand\u00f2 in avanscoperta la cavalieria, pronta allo scontro e a ritardare la marcia di tutto l'esercito nemico fino all'arrivo di Fabio stesso. Il prefetto della cavalleria, Quinto Azio Varo, insegu\u00ec i nemici e si scontr\u00f2 duramente con loro. Mentre infuriava la battaglia, arrivarono le legioni a ranghi serrati, portando lo scompiglio tra i Galli che ruppero le righe e vennero massacrati e catturati in gran numero.\nCampagna contro i Cadurci.\nScampato al massacro con la fuga, il senone Drappete raccolse circa duemila fuggiaschi e punt\u00f2 contro la Gallia Narbonense. Con lui aveva preso l'iniziativa il cadurco Lucterio, che aveva deciso di attaccare la provincia romana fin dall'inizio della rivolta. Caninio part\u00ec al loro inseguimento con due legioni, al fine di evitare le scorrerie in territorio romano. Gaio Fabio ottenne intanto la resa dei Carnuti, il cui esempio venne seguito dalle genti aremoriche: sottomesse al prestigio dei Carnuti, obbedirono senza indugio agli ordini.\nDrappete e Lucterio, appresa la notizia dell'arrivo di Caninio e delle sue legioni, si convinsero di non poter entrare nella provincia romana senza andar incontro a una sicura disfatta e di non avere pi\u00f9 possibilit\u00e0 di spostarsi e di compiere razzie. Si fermarono quindi nei territori dei Cadurci, occupando la citt\u00e0 di Uxelloduno (nei pressi dell'odierna collina di Puy d'Issoluben, all'epoca ben fortificata e difficile da assaltare). Raggiunta a sua volta la citt\u00e0, Caninio divise in tre gruppi le sue coorti e pose tre distinti campi in un luogo molto elevato. Da qui, a poco a poco, cominci\u00f2 a circondare la citt\u00e0 con una fortificazione. Lucterio e Drappete si prepararono a sostenere l'assedio compiendo una sortita notturna in cerca di vettovaglie da ammassare; di tanto in tanto attaccavano i Romani, costringendo Caninio a rallentare i lavori di fortificazione tutt'intorno alla citt\u00e0. Dopo essersi procurati grandi scorte di grano, Drappete e Lucterio si attestarono a circa dieci miglia dalla citt\u00e0: Drappete con parte delle truppe rimase al campo per difenderlo, mentre Lucterio cominci\u00f2 a introdurre il grano in citt\u00e0. Accortisi di ci\u00f2, i Romani attaccarono il nemico, mettendolo in fuga e facendone strage. Lucterio cerc\u00f2 scampo con pochi dei suoi, senza neppure rientrare al campo. Caninio marci\u00f2 poi contro Drappete, lo sconfisse e lo prese prigioniero. A questo punto torn\u00f2 ad assediare la citt\u00e0. Il giorno dopo arriv\u00f2 Gaio Fabio con tutte le truppe e assunse il comando delle operazioni d'assedio per un settore della citt\u00e0.\nIntanto Cesare, lasciato Marco Antonio tra i Bellovaci con quindici coorti, visit\u00f2 altri popoli, impose la consegna di nuovi ostaggi e rassicur\u00f2 quelle genti in preda alla paura. Poi giunse nelle terre dei Carnuti, dove era scoppiata una nuova insurrezione, e pretese la punizione dell'istigatore della rivolta, Gutuatro; consegnato al proconsole, Gutuatro fu giustiziato. Cesare raggiunse poi a sua volta Uxelloduno e rafforz\u00f2 l'assedio, ottenendo alla fine la resa della citt\u00e0. Per impartire una lezione a tutti i Galli, il proconsole fece mozzare le mani a chiunque avesse impugnato le armi. Lucterio venne consegnato ai Romani da Epasnacto, mentre Labieno si scontr\u00f2 nuovamente con Treveri e Germani, catturando molti capi nemici, tra cui l'eduo Suro. Il proconsole romano spazz\u00f2 poi via le residue sacche di resistenza presenti in Aquitania. Dopo che anche Commio si fu arreso, tutta la Gallia poteva dirsi pacificata:\nNel 49 a.C. Cesare ritir\u00f2 la maggior parte delle sue legioni dalla Gallia.\nPresto sarebbe cominciata una nuova era del mondo romano, con la sua trasformazione da repubblica in principato, dopo un ventennio di guerre civili. La civilt\u00e0 di Roma si era imposta all'intero bacino del Mediterraneo, in un'inedita societ\u00e0 multietnica. Anche gran parte dell'immenso e potente popolo dei Celti ne era stato infatti inglobato, ed altri avrebbero seguito questo destino nei due secoli successivi.\nConseguenze della conquista.\nLa conquista della Gallia fu un evento epocale per la storia dell'Occidente. Roma, che sino ad allora era stata un impero mediterraneo, divenne da questo momento la dominatrice dell'Europa transalpina. Nei decenni che seguirono, vennero sottomesse le Alpi, la Rezia, il Norico e la Britannia, andando a costituire quello che sar\u00e0 per i secoli successivi il dominio di Roma nel continente europeo.\nDa questo momento, i destini della Gallia e di Roma percorsero strade comuni: la Gallia and\u00f2, via via, romanizzandosi attraverso la costruzione di nuove citt\u00e0, strade ed acquedotti, con la fusione delle due culture in un'unica. Ne nacque un sincretismo che diede vita a quella cultura gallo-romana che in seguito verr\u00e0 assimilata anche dagli invasori Franchi e su cui germoglier\u00e0 il Sacro Romano Impero di Carlo Magno. Ottanta anni dopo la conquista, Claudio, nato significativamente a Lugdunum, permise ai senatori di origine gallica di confluire nel Senato, formalizzando un'integrazione oramai compiuta. Augusto nel frattempo aveva diviso la Gallia in diverse province: oltre alla preesistente Narbonense, vennero istituite le province di Aquitania, Lugdunense e Belgica.\nMa al di l\u00e0 della importanza in chiave storica assoluta, la conquista della Gallia fu sotto molti punti di vista una guerra spregiudicata. Nessuna reale minaccia per i territori romani a sud della Gallia si presentava all'inizio degli anni 50 del I secolo a.C. da parte delle popolazioni celtiche del centro e del nord. N\u00e9 gli Elvezi n\u00e9 gli Allobrogi avevano, nel 59/58 a.C., minacciato la provincia di Narbonense a tal punto da provocare una reazione simile. La guerra non fu perci\u00f2 mossa da un reale pericolo: fu al contrario una decisione unilaterale di Cesare, il quale, attraverso la conquista, mirava spregiudicatamente al consolidamento del suo potere nella lotta politica interna al Primo triumvirato. Essenzialmente Cesare ambiva a controbilanciare i successi orientali di Pompeo nell'opinione pubblica, ad assicurarsi una pressoch\u00e9 inesauribile fonte di denaro, un esercito preparato e fedele, nonch\u00e9 schiere di clienti e migliaia di schiavi. Questi obiettivi furono in sostanza tutti raggiunti.\nCesare, conquistata la Gallia, era entrato nell'Olimpo dei grandi conquistatori romani. Era amato dalla plebe di Roma alla quale, sapientemente, aveva concesso benefici di varia natura grazie al bottino di guerra. Il Senato e Pompeo ora lo temevano, sapendo che alle sue dipendenze aveva delle legioni temprate dalla guerra, costituite da cittadini di recente cittadinanza e legati a Cesare da un vincolo di fedelt\u00e0 clientelare. Soprattutto Cesare sort\u00ec dalla conquista immensamente ricco e influente, gettando cos\u00ec le basi per l\"escalation\" che avrebbe portato alla guerra civile. Svetonio scrive: \u00abIn Gallia spogli\u00f2 i templi e i santuari degli d\u00e8i, zeppi di doni votivi e distrusse le citt\u00e0 pi\u00f9 spesso per predarle che per punirle. In tal modo ebbe oro in abbondanza, e lo mise in vendita in Italia e nelle province...\u00bb. Se la Repubblica era minata gi\u00e0 dal tempo dei Gracchi, la conquista della Gallia ruppe definitivamente il bilanciamento di poteri che aveva retto da Silla in poi.\nMilitarmente parlando, Cesare comp\u00ec una vera e propria impresa, descritta nel \"De bello Gallico\", opera nella quale sono concentrati l'abilit\u00e0 militare e le capacit\u00e0 narrative di Cesare. In esso il futuro dittatore narra eventi, fatti, battaglie, spostamenti. Sempre, ovviamente, da un punto di vista romano. Poco o nulla sappiamo da parte gallica di cosa fu per le popolazioni celtiche questa guerra che, in definitiva, ne decret\u00f2 la fine della libert\u00e0 tribale. Decine, forse centinaia di migliaia di Celti furono deportati in tutta Italia, e paradossalmente, la conquista romana permise ai Galli di aprirsi una strada verso l'Italia centrale e meridionale, dove, al tempo del loro massimo splendore, si erano trovati il cammino sbarrato da Etruschi e Latini. Alcuni storici hanno ipotizzato che nei dieci anni della campagna, la Gallia abbia perso oltre un milione di abitanti. Plinio il Vecchio, attenendosi ai calcoli dello stesso Cesare, parla di 1.192.000 morti, mentre per Velleio Patercolo furono attorno a 400.000. Le cifre forniteci potrebbero essere inferiori, come esatte. Alla storia, rimane una guerra terribile, combattuta per quasi un decennio, nella quale, n\u00e9 da una parte, n\u00e9 dall'altra si risparmiarono le crudelt\u00e0.\nLa conquista della Gallia, grazie al tramite di Roma, proiett\u00f2 definitivamente l'Europa continentale nel Mediterraneo; ma n\u00e9 il trionfatore Cesare, n\u00e9 lo sconfitto Vercingetorige poterono essere testimoni fino in fondo delle conseguenze dei loro atti: una morte violenta colse entrambi pochi anni dopo la fine della guerra. Entrambi uccisi nell'Urbe, entrambi uccisi in nome di una Repubblica di cui furono, nei rispettivi ruoli, acerrimi rivali. A Roma come in Gallia, si era per\u00f2 allora aperta una nuova era."}
{"id": "644738", "revid": "123001542", "url": "https://it.wikipedia.org/wiki?curid=644738", "title": "Andrea Augello", "text": "Biografia.\nSaggista.\nAndrea Augello \u00e8 anche autore di diversi saggi di argomento storico e letterario.\nIl suo libro \"Uccidi gli italiani, Gela, la battaglia dimenticata\", contiene un'importante ricerca storica che ha consentito di individuare i nomi e di rintracciare le salme di 70 soldati italiani e quattro tedeschi, tutti vittime dei crimini di guerra perpetrati dall'esercito degli Stati Uniti il 14 luglio 1943, a margine della battaglia che si concluse con la caduta dell'aeroporto di Santo Pietro di Caltagirone, nei primi combattimenti successivi allo sbarco alleato in Sicilia.\nCarriera politica.\nCarriera giovanile missina.\nGiovanissimo entra nell'organizzazione giovanile del MSI-DN, il Fronte della Giovent\u00f9, di cui cura la riorganizzazione e il rilancio a Roma all'inizio degli anni ottanta. Con il fratello, Tony Augello, \u00e8 uno dei componenti di spicco della componente rautiana del Msi.\nSindacalista della UGL, nel 1991 \u00e8 tra i fondatori di Movimento Comunit\u00e0, una Organizzazione non governativa di cooperazione internazionale, la cui meritoria attivit\u00e0 verr\u00e0 poi formalmente riconosciuta dalla Farnesina.\nPer tre anni Augello la dirige, impegnandosi in Croazia e in Bosnia per portare aiuto e conforto alle popolazioni colpite dalla guerra nei Balcani.\nAlla Regione con Alleanza Nazionale.\nNel gennaio 1995 \u00e8 tra i componenti la Segreteria del Congresso di Fiuggi, che determina la nascita di Alleanza Nazionale. Sempre nel 1995 \u00e8 eletto Consigliere regionale del Lazio con circa 7.000 voti.\nEntrato nella Direzione nazionale di AN, nel 2000 viene rieletto con 15.000 voti alla Regione Lazio, e nominato Assessore regionale al Bilancio e alle risorse comunitarie nella Giunta di Francesco Storace. In questa veste consegue per la prima volta nella storia della Regione il risultato di impegnare e spendere tutte le risorse provenienti dai fondi strutturali europei, ottenendo il riconoscimento di una premialit\u00e0 di circa 40 milioni di euro per il Lazio.\nNel 2005 viene rieletto per la terza volta in consiglio regionale con 25.000 voti.\nElezione a senatore.\nAlle elezioni politiche del 2006 viene eletto al Senato della Repubblica per Alleanza Nazionale.\nA Palazzo Madama \u00e8 membro della Commissione Bilancio, della Giunta per le Autorizzazioni e le Elezioni, della Commissione parlamentare di inchiesta sul fenomeno degli infortuni sul lavoro, con particolare riguardo alle cosiddette \"morti bianche\" e del Comitato per i procedimenti d'accusa.\nAlle elezioni politiche del 2008 \u00e8 rieletto al Senato della Repubblica nelle liste del Popolo della Libert\u00e0. Fa parte della Commissione provvisoria per la verifica dei poteri ad inizio legislatura prima dell'insediamento delle Commissioni. Membro della Commissione Bilancio del Senato, \u00e8 vicepresidente della Giunta per le Immunit\u00e0 e le Elezioni del Senato e del Comitato parlamentare per i procedimenti d'accusa.\nNel 2009 \u00e8 il responsabile della campagna elettorale che condurr\u00e0 Gianni Alemanno alla elezione di Sindaco di Roma, sconfiggendo al ballottaggio Francesco Rutelli.\nNel 2010 \u00e8 l'organizzatore della campagna elettorale che vedr\u00e0 Renata Polverini vincitrice delle elezioni regionali nel Lazio.\nDopo questa vittoria del centrodestra, Augello tenta inutilmente di trovare un punto di mediazione nella crisi di rapporti tra Fini e Berlusconi, diventando un esponente di spicco del cosiddetto gruppo dei \"pontieri\" finiani (Augello, Moffa, Viespoli), ma le divergenze tra i due politici di spicco del centro destra sono tali da dover decretare la separazione da cui scaturisce la formazione finiana di Futuro e Libert\u00e0. Augello nonostante la sua vicinanza a Fini decide di rimanere nel PdL di Berlusconi e non aderire nel luglio 2010 ai gruppi parlamentari autonomi dei finiani.\nSottosegretario nel Governo Berlusconi IV.\nNel marzo del 2010 viene nominato Sottosegretario di Stato del Ministero della Pubblica Amministrazione e Innovazione: in questo ruolo si occupa di aggiornare la legislazione anticorruzione italiana, riuscendo a far approvare al Senato il cosiddetto ddl anticorruzione. Il provvedimento arriva alla Camera nel gennaio 2011, ma quando sta per concludere l'esame delle commissioni competenti, il presidente Berlusconi rassegna le dimissioni e conclude l'esperienza del suo Governo nel novembre 2011. Insieme ad altri 35 parlamentari (Crosetto, Mantovano, Saltamartini, De Angelis, Cutrufo, Viespoli, Saia e altri) promuove un documento nel luglio del 2012 che chiede una svolta partecipativa nel partito, organizzando a Roma, in piazza San Giovanni, una manifestazione il 26 luglio a cui partecipano oltre 5000 cittadini.\nRelatore sulla decadenza di Berlusconi.\nCome componente della Giunta delle elezioni, Augello viene incaricato di svolgere il ruolo di relatore nel procedimento di decadenza di Silvio Berlusconi.\nIl 1\u00ba agosto 2013, infatti, la Corte di Cassazione conferma la condanna del leader del Pdl per il processo Mediaset e la Procura di Milano, secondo le previsioni della legge \"Severino\", trasmette tempestivamente le sentenze dei primi due gradi di giudizio alla Giunta per le elezioni del Senato, al fine di avviare le procedure che dovrebbero portare alla decadenza di Berlusconi dall'incarico di senatore.\nIl Pdl \u00e8 in minoranza nella Giunta, dove Pd e Movimento 5 stelle, prima ancora che inizi la discussione, si pronunciano in favore della decadenza. Augello per prima cosa ottiene che anche per la legge Severino siano garantiti al senatore di cui viene contestata l'elezione gli stessi termini di difesa previsti nei normali ricorsi per ineleggibilit\u00e0. Augello solleva tre pregiudiziali sull'applicabilit\u00e0 della legge Severino ai parlamentari. Con la prima si intende riconoscere alla Giunta il ruolo di organo giurisdizionale - e quindi legittimato a ricorrere alla Consulta e alla Corte di Giustizia del Lussemburgo -, con la seconda si richiede di ricorrere alla Corte costituzionale per almeno dieci fondati dubbi di costituzionalit\u00e0 della legge e con la terza si propone un rinvio pregiudiziale, basato su dieci quesiti, alla Corte del Lussemburgo.\nAugello ottiene dal Presidente della Giunta Stefano una procedura \"ad hoc\" per le sue pregiudiziali, che verranno riportate nell'art. 10 del regolamento della Giunta come \"preliminari\" alla proposta di convalida dell'elezione di Silvio Berlusconi e votate separatamente prima del voto finale, come richiesto dal relatore. La mediazione viene votata all'unanimit\u00e0 dalla Giunta.\nDiversi costituzionalisti intervengono sulla stampa nazionale in favore e contro la relazione Augello, che il 18 settembre viene bocciata dalla maggioranza della Giunta: il voto finale conta 14 contrari contro 9 favorevoli su tutte e tre le pregiudiziali votate separatamente. A favore si esprimono tutti i membri del Pdl, Lega e Gal a cui si aggiunge il Psi del centrosinistra, mentre contro si esprimono tutti i membri del PD, M5S, Sc e SEL. A quel punto i rappresentanti del Pdl, del Gal e della Lega Nord abbandonano i lavori per protesta, rifiutandosi di prendere parte all'ultima votazione relativa alla proposta di convalida dell'elezione di Silvio Berlusconi, che viene cos\u00ec respinta con 15 voti contrari (Pd, M5S, Sc, Sel e Psi) ed uno solo a favore, quello del relatore Augello, con 7 assenti (Pdl, Lega e Gal).\nCome prevede il regolamento, con la bocciatura della sua relazione, Augello decade automaticamente dall'incarico che verr\u00e0 assunto direttamente dal Presidente della Giunta delle Elezioni, Autorizzazioni e Immunit\u00e0 Stefano (Sel).\nXVII legislatura.\nAlle elezioni politiche del 2013 viene eletto per la terza volta al Senato della Repubblica con il Popolo della Libert\u00e0.\nNel 2013 coordina la campagna per la ricandidatura a Sindaco di Roma di Gianni Alemanno che si conclude con la vittoria dello sfidante, Ignazio Marino, al ballottaggio.\nIn Senato \u00e8 membro della 10 Commissione Industria, del Comitato parlamentare per i procedimenti di accusa e della Giunta delle elezioni e delle immunit\u00e0 parlamentari.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce al Nuovo Centrodestra guidato da Angelino Alfano.\nIl 23 dicembre del 2015 Augello, ritenendo la linea assunta dal Nuovo Centrodestra destinata ad una deriva filorenziana, abbandona il partito di Alfano e passa all'opposizione, fondando con Gaetano Quagliariello il movimento politico di centro-destra \"IDeA-Identit\u00e0 e Azione ed\" aderendo al gruppo parlamentare di centro-destra \"Grandi Autonomie e Libert\u00e0\".\nSostiene Alfio Marchini alle elezioni comunali a Roma del 2016 proponendo alcuni candidati per la sua lista civica.\nPur continuando ad essere iscritto ad IDeA, il 25 maggio 2016 si iscrive al gruppo parlamentare \"Conservatori e Riformisti\", permettendo a tale gruppo di raggiungere la quota di 10 parlamentari e di continuare quindi ad esistere.\nIl 2 aprile 2017, con lo scioglimento del gruppo \"Conservatori e Riformisti\" (di cui era membro), confluisce assieme agli altri senatori di CoR nel \"gruppo misto\".\nIl 12 aprile 2017 ritorna nel gruppo \"Grandi Autonomie e Libert\u00e0\".\nIl 25 maggio 2017 abbandona il Grandi Autonomie e Libert\u00e0 ed aderisce, assieme agli altri senatori di \"IDeA\", al neonato gruppo parlamentare di centro-destra \"Federazione della Libert\u00e0 (IDeA-Popolo e Libert\u00e0, PLI)\"\".\"\nMembro della Commissione d'inchiesta sulle banche.\nNel 2017 diviene membro della Commissione parlamentare d'inchiesta sulle banche, voluta da Matteo Renzi nel tentativo di accertare eventuali illeciti e responsabilit\u00e0 politiche addebitati al vertice del Partito Democratico nella crisi delle banche (in particolare Banca Etruria). Da un'attenta lettura dei documenti relativi alle ispezioni di Bankitalia, Augello coglie ed evidenzia una serie di criticit\u00e0 che inducono la Banca centrale e Consob a contraddirsi e ad addossarsi reciprocamente le responsabilit\u00e0 della mancata comunicazione, sui prospetti destinati ai risparmiatori, di informazioni in possesso degli organi di vigilanza sul reale valore delle azioni della Banca Popolare di Vicenza (gi\u00e0 nel 2009) e sulle risultanze negative delle ispezioni a Veneto Banca. Allo stesso modo vengono alla luce altri capitoli \"scomodi\", come il presunto caso di insider trading a carico di De Benedetti, oltre alla girandola di colloqui eccellenti sui destini di Banca Etruria avviati dall'allora Ministro Boschi non solo con l'A.D. di Unicredit Ghizzoni, come gi\u00e0 riferito da Ferruccio De Bortoli, ma anche con i vertici di Consob e Bankitalia. Nel voto finale la relazione di maggioranza, firmata da Casini e dal vicepresidente Marino, viene approvata con 19 voti a favore e 15 contrari, registrando l'assenza di 4 parlamentari di Forza Italia. La stampa nazionale - anche quella avversa al centrodestra - riconosce il rilievo del lavoro svolto in commissione da Augello (vedi Repubblica del 23 Dicembre 2017, \u201cCommissari promossi e bocciati\u201d di Andrea Greco, e Il Fatto quotidiano dello stesso giorno, \u201cL'uomo che mostra al M5S come si usa l'apriscatole\u201d, di Marco Palombi).\nLe politiche del 2018.\nDue giorni prima della presentazione delle liste per le elezioni politiche del 4 marzo 2018, giunge improvvisa la notizia dell'esclusione dalle candidature del centrodestra del senatore Augello.\nSulla stampa nazionale sono in molti i commentatori a ritenere che la decisione sia conseguenza proprio dell'attivit\u00e0 da lui svolta in Commissione banche: in questo senso si esprimono Travaglio, Belpietro, Mentana, e commentatori politici di quasi tutti i quotidiani. Augello commenta l'accaduto con diplomazia.\nL'adesione a Fratelli d'Italia.\nIl 9 dicembre 2018 il movimento di Augello \"Cuori Italiani\" aderisce a Fratelli d'Italia in vista delle elezioni europee di maggio 2019 e con l'obiettivo di dare vita a un unico movimento conservatore e sovranista, alternativo alla Lega."}
{"id": "644750", "revid": "599013", "url": "https://it.wikipedia.org/wiki?curid=644750", "title": "Giovanni Marchese", "text": ""}
{"id": "644752", "revid": "2150273", "url": "https://it.wikipedia.org/wiki?curid=644752", "title": "Human Interface Guidelines", "text": "In informatica le Human Interface Guidelines (HIG), letteralmente Linee guida per interfacce umane, sono documenti che forniscono agli sviluppatori di applicazioni una serie di raccomandazioni da seguire per rendere le interfacce pi\u00f9 intuitive, facili da imparare e consistenti nel comportamento, migliorando in questo modo l'interazione tra utente e computer.\nLa maggior parte delle guide si limitano a definire un comune aspetto e comportamento (\"look and feel\") per le applicazioni di un particolare ambiente desktop o sistema operativo. \nLe regole definite nelle guide sono a volte basate su studi di interazione uomo-computer, i cosiddetti \"studi di usabilit\u00e0\", ma la maggior parte di esse sono basate su convenzioni arbitrarie scelte dagli sviluppatori della piattaforma a cui si riferiscono.\nL'obiettivo principale di una HIG \u00e8 di fornire all'utente un comportamento consistente delle applicazioni in tutto l'ambiente in cui egli si trova ad operare, in genere un ambiente desktop o l'intero sistema operativo. Le interfacce delle applicazioni che l'utente utilizza dovranno, quindi, avere lo stesso stile grafico e dovranno comportarsi in modo simile quando presenteranno elementi simili nell'interfaccia, sia per elementi semplici come un bottone o un'icona, sia per elementi pi\u00f9 complessi come una finestra di dialogo.\nAl 2017, l'HIG di Microsoft rappresentava uno standard di fatto per il settore, caratterizzato dall'impiego di uno o due dispositivi Kinect e del \"push-to-press\", un gesto dell'utilizzatore che consiste nell'emulare la pressione di un tasto per attivare l'evento associato all'immagine selezionata dal cursore."}
{"id": "644753", "revid": "838137", "url": "https://it.wikipedia.org/wiki?curid=644753", "title": "Alberto Balboni", "text": "Biografia.\nLaureato in giurisprudenza, esercita la professione di avvocato.\nAttivit\u00e0 politica.\nAderisce in giovent\u00f9 al Movimento Sociale Italiano, col quale \u00e8 candidato in diverse elezioni amministrative.\nAlle politiche del 1994 corre per Alleanza Nazionale nel collegio uninominale della Camera di Ferrara, raccogliendo un buon 12,26% dei voti, comunque insufficienti per l'elezione. Si ricandida nel 1996 nel collegio Ferrara-Cento, sostenuto questa volta dal Polo per le Libert\u00e0, in quota AN; ottiene il 37,7% dei consensi ed \u00e8 sconfitto dal rappresentante dell'Ulivo Adriano Vignali.\nElezione a senatore.\nNel 1995 viene eletto per la prima volta all'interno del Consiglio Regionale dell'Emilia-Romagna, dal quale si dimetter\u00e0 nel corso del suo secondo mandato nel 2001 in quanto \u00e8 eletto al Senato della Repubblica per la Casa delle Libert\u00e0 grazie al recupero proporzionale. Diviene membro della Giunta delle elezioni e delle immunit\u00e0 parlamentari, della 3\u00aa Commissione permanente (Affari esteri, emigrazione), della 6\u00aa Commissione permanente (Finanze e tesoro), della 9\u00aa Commissione permanente (Agricoltura e produzione agroalimentare).\nNel 2006 \u00e8 rieletto al Senato della Repubblica ancora in AN. \u00c8 membro della 6\u00aa Commissione permanente (Finanze e tesoro).\nNel 2008 \u00e8 rieletto nelle file del Popolo della Libert\u00e0 e resta in Senato fino al 2013. Dal 2013 \u00e8 entrato in Fratelli d'Italia, diventando coordinatore della regione Emilia-Romagna.\nNel 2014 si candida per le Elezioni europee nella circoscrizione Nord-Est con Fratelli d'Italia, ma non \u00e8 eletto.\nTorna al Senato nel 2018, avendo vinto il collegio uninominale di Ferrara per la coalizione di centrodestra col 34,76% dei voti contro Sandra Zampa del Partito Democratico."}
{"id": "644756", "revid": "1632387", "url": "https://it.wikipedia.org/wiki?curid=644756", "title": "Foie gras", "text": "Il foie gras (termine francese, pron. ; letteralmente \"fegato grasso\") \u00e8 definito dalla legge francese come \"fegato di anatra o di oca fatta ingrassare tramite alimentazione forzata (\"gavage\").\nIl \"foie gras\" \u00e8 uno dei prodotti pi\u00f9 famosi della cucina francese. Dato il suo altissimo contenuto di grassi (80 %), \u00e8 molto calorico e gelatinoso, e ha un sapore meno intenso dei normali fegati di anatra e di oca.\nL'alimentazione forzata induce una crescita abnorme del fegato e un aumento di grassi nelle cellule epatiche noto come steatosi. Questo fenomeno \u00e8 stato interpretato come un adattamento naturale da alcuni esperti, e come una reale patologia, la steatosi epatica, da altri.\nPer questo motivo, le organizzazioni per i diritti degli animali e i movimenti animalisti classificano la produzione del \"foie gras\" come crudelt\u00e0 nei confronti degli animali. I produttori di \"foie gras\" sostengono invece che l'alimentazione forzata non causi dolore n\u00e9 danni alla salute, e che le prove scientifiche a oggi disponibili sull'argomento non siano sufficienti n\u00e9 perentorie. La produzione di \"foie gras\" \u00e8 illegale in quasi tutti i paesi dell'Unione europea.\nIl suo costo si aggira tra i 25 e i 40 euro al Kg.\nStoria.\nBassorilievi e dipinti dell'Antico Egitto mostrano allevatori di bestiame intenti ad ingozzare animali di ogni tipo (buoi, maiali, uccelli e persino iene) perch\u00e9 ingrassassero, ma non c'\u00e8 nessuna evidenza di un interesse specifico per il loro fegato. L'ipotesi sull'origine egizia del \"foie gras\" \u00e8 riconducibile alla propaganda di alcuni produttori di \"foie gras.\"\nPlinio il Vecchio attribuisce al gastronomo romano Marco Gavio Apicio, suo contemporaneo, l'invenzione di cibare le oche e i maiali con dei fichi secchi per ingrossarne il fegato.\nProduttori principali.\nLa Francia \u00e8 il principale paese produttore e consumatore di \"foie gras\" di anatra e di oca. Nel 2005 il paese ha prodotto 18.450 tonnellate di \"foie gras\" (il 78,5% del totale della produzione mondiale, stimata in 23.500 tonnellate), delle quali il 96% di fegato di anatra e il resto di fegato d'oca. Il consumo totale francese di \"foie gras\" \u00e8 stato di 19.000 tonnellate nel 2005. Circa 30.000 persone fanno parte dell'industria del \"foie gras\" in Francia, e il 90% di esse risiede nella regione di P\u00e9rigord (Dordogna), nei Midi-Pirenei, dipartimenti sud-occidentali, e in Alsazia. L'Unione Europea riconosce il \"foie gras\" prodotto secondo i metodi tradizionali (\"label rouge\") nella Francia sud-occidentale, con Denominazione di origine protetta.\nL'Ungheria \u00e8 il secondo produttore di \"foie gras\" nel mondo e il pi\u00f9 grande esportatore (1.920 tonnellate nel 2005). La Francia \u00e8 il principale mercato per il \"foie gras\" ungherese; la maggior parte viene esportato crudo. Circa 30.000 allevatori ungheresi di oche lavorano nell'industria del \"foie gras\". Le industrie alimentari francesi speziano, lavorano e cucinano il \"foie gras\" in modo che questo possa esser venduto come prodotto francese nel mercato nazionale e in quelli esteri.\nLa Bulgaria ha prodotto 1.500 tonnellate di \"foie gras\" nel 2005; il Qu\u00e9bec, provincia del Canada, ha anch'essa una fiorente industria del \"foie gras\"; gli chef canadesi fanno uso del \"foie gras\" del Qu\u00e9bec come simbolo di orgoglio nazionale. La richiesta di \"foie gras\" nell'estremo Oriente \u00e8 tale che la Cina ne \u00e8 diventata un grosso produttore.\nMetodi di produzione.\nLa produzione di \"foie gras\" richiede che ai volatili venga somministrato con la forza pi\u00f9 cibo di quanto essi ne assumerebbero in natura e pi\u00f9 di quanto ne assumerebbero volontariamente in allevamenti domestici. L'alimentazione consiste solitamente in grano bollito nel grasso (per facilitarne l'ingestione), e provoca grandi depositi di grasso nel fegato, ottenendo in tal modo la consistenza gelatinosa ricercata dalla gastronomia.\nFisiologia e preparazione.\nLe oche e le anatre usate nella produzione di \"foie gras\" sono in genere oche selvatiche, e incroci sterili di anatre: maschio della \"Cairina moschata\" incrociata con femmina dell'anatra domestica (\"Anas platyrhynchos\").\nLe oche e le anatre sono onnivori, e come molti uccelli hanno gole abbastanza elastiche che permettono loro di conservare grandi quantit\u00e0 di cibo, sia intero che pre-digerito, nell'esofago mentre \u00e8 in corso gi\u00e0 una digestione nello stomaco. In natura questa dilatazione permette loro di inghiottire grandi bocconi di cibo, come interi pesci, per una successiva e pi\u00f9 lunga digestione. Le oche selvatiche arrivano a consumare 300 grammi di proteine e 800 grammi di grassi al giorno. Le oche di allevamento che pascolano tra i campi di carote si adattano ad assumere 100 grammi di proteine, ma arrivano a consumare 2.500 grammi di carote al giorno. Un'anatra selvatica pu\u00f2 raddoppiare il suo peso in autunno, conservando grassi per tutto il suo corpo, e in particolare nel fegato, in previsione dell'inverno. L'eccesso di lipidi nell'organismo potrebbe dare origine, come detto precedentemente, ad uno stato patologico del fegato: la steatosi epatica.\nLe oche e le anatre usate nella produzione di \"foie gras\" in genere vengono tenute libere per le prime 12 settimane, e cibate con delle erbe che ne irrobustiscono l'esofago. Quando ancora sono libere di muoversi esse vengono iniziate ad una dieta ad alta prevalenza di amido, che da sola basta ad ottenere un fegato ingrossato pari alla met\u00e0 della dimensione finale voluta. Il passo successivo dell'alimentazione, che i Francesi chiamano \"gavage\" o \"finition d'engraissement\" (\"raffinamento dell'ingrasso\"), prevede ingestioni forzate giornaliere di quantit\u00e0 controllate di cibo per 12-15 giorni per le anatre e per 15-18 giorni per le oche. Durante questa fase le oche vengono solitamente ingozzate due volte al giorno, e le anatre fino a quattro volte.\nIngrassamento.\nNella produzione moderna il volatile \u00e8 alimentato con quantit\u00e0 controllate di cibo, secondo lo stadio del processo di ingrassamento, del suo peso e della quantit\u00e0 di cibo ingerita la volta precedente. All'inizio della produzione l'alimentazione pu\u00f2 partire da 250 grammi (netti, a secco) di cibo al giorno, per arrivare a 1.000 grammi (netti, a secco) alla fine del processo. La quantit\u00e0 reale di cibo dell'alimentazione forzata \u00e8 per\u00f2 molto pi\u00f9 grande, perch\u00e9 gli uccelli sono cibati con una pappa composta per il 53% circa del peso da cibo secco e per il 47% da liquidi.\nIl cibo \u00e8 veicolato tramite un imbuto equipaggiato di un lungo tubo di metallo di 20\u201330\u00a0cm, che immette il cibo direttamente nell'esofago dell'animale; se viene utilizzata una coclea l'alimentazione richiede dai 45 ai 60 secondi, mentre se si usa un sistema pneumatico bastano 2 o 3 secondi. L'inserimento e l'estrazione del tubo danneggiano le pareti della gola e dell'esofago, producendo irritazioni e ferite ed esponendo l'animale a rischi di infezioni. Inoltre, durante l'ingozzamento forzato, l'animale cerca di divincolarsi, rischiando sia la frattura del collo che la perforazione dell'esofago, e di conseguenza la morte. In caso di vomito, inoltre, l'animale rischia di morire per soffocamento.\nI produttori sostengono che durante l'alimentazione forzata vengono prese tutte le precauzioni per evitare di danneggiare l'esofago dell'animale e per evitare che questo si divincoli. Ad ogni modo, questo stile di alimentazione riduce moltissimo la vita media dell'animale, tanto che il tasso di mortalit\u00e0 \u00e8 fino a 20 volte superiore alla norma.\nPresentazione.\nIn Francia esistono diverse presentazioni di foie gras previste dalla legge, dal pi\u00f9 costoso al pi\u00f9 economico:\nInoltre esistono:\nI preparati cotti si trovano di solito in contenitori di vetro o di latta per lunga conservazione. Il \"foie gras\" intero e fresco in genere non si trova, fatta eccezione per qualche mercato nelle regioni specifiche di produzione. Il \"foie gras\" intero surgelato a volte si trova nei supermercati.\nIn generale le preparazioni francesi del \"foie gras\" vengono effettuate ad alte temperature (in \"terrine\"), per contenere la dispersione del grasso che cola dal tradizionale \"foie gras\" d'oca. Il palato degli americani, abituato ai pi\u00f9 accessibili \"foie gras\" di anatra, ha a disposizione pi\u00f9 ricette e piatti dove il foie gras viene servito caldo, piuttosto che freddo o fresco. Nella tradizione culinaria francese l'introduzione del \"foie gras\" di anatra ha avuto come risultato l'introduzione in Francia di ricette provenienti dall'America. In Ungheria il \"foie gras\" di oca tradizionalmente viene fritto in grasso d'oca, che viene poi fatto colare sul \"foie gras\" e lasciato raffreddare. Anch'esso \u00e8 mangiato caldo, fritto o arrosto, o in alcuni casi affumicato sulla legna. In altre parti del mondo il \"foie gras\" \u00e8 servito in piatti esotici come il \"sushi\" di \"foie gras\" o insieme alla bistecca alla tartara.\nIl \"foie gras\" viene a volte aromatizzato con tartufo o con liquori come l'armagnac. Comunemente viene servito accompagnato da pane abbrustolito o tostato. Spesso viene servito con un vino da \"dessert\", come il Sauternes, perch\u00e9 il suo gusto forte ben si accosta a quello del \"foie gras\"; alcuni lo preferiscono invece con un vino bianco secco, come quelli dell'Alsazia; un altro contorno possibile \u00e8 la salsa di cipolle.\nConsumo.\nIl \"foie gras\" \u00e8 un piatto di lusso. La maggior parte dei francesi consuma \"foie gras\" solo in occasioni speciali, come i cenoni di Natale e Capodanno, sebbene il recente incremento di disponibilit\u00e0 del \"foie gras\" l'abbia reso un piatto meno eccezionale. In alcune aree della Francia il \"foie gras\" si trova in tutti i periodi dell'anno.\nIl \"foie gras\" di anatra \u00e8 il meno costoso, e dagli anni cinquanta, in seguito al cambiamento delle metodologie di produzione, \u00e8 anche il pi\u00f9 comune. Si dice che il sapore del \"foie gras\" di anatra sappia \"di muschio\" e sia leggermente amarognolo, mentre quello d'oca \u00e8 rinomato per essere pi\u00f9 liscio e sapere meno \"di selvaggina\".\nControversie.\nOrganizzazioni per i diritti degli animali.\nLe organizzazioni per i diritti degli animali come la PETA e la Farm Sanctuary sostengono che i metodi di produzione del \"foie gras\", e l'alimentazione forzata in particolare, consistono in torture crudeli e disumane nei confronti degli animali. Argomentazioni specifiche riguardano il fatto che il fegato diventi grande troppe volte pi\u00f9 del normale, che le funzioni del fegato siano compromesse, che l'addome degli uccelli si espanda talmente tanto da impedire loro di camminare, che l'alimentazione forzata e continuativa porti alla morte e a lesioni interne dell'esofago.\nVerso la fine del 2003 il movimento francese \"Stopgavage\" (iniziativa cittadina per l'abolizione dell'alimentazione forzata) ha pubblicato il manifesto per l'abolizione del gavage, col quale chiede ai giudici di riconoscere che la produzione di \"foie gras\" implica delle violazioni alle vigenti leggi sulla tutela degli animali.\nComitato scientifico dell'Unione europea sulla salute e il benessere degli animali.\nIl rapporto del comitato scientifico dell'Unione europea, del 16 dicembre 1998, \u00e8 una recensione di 89 pagine di studi effettuati nei diversi paesi produttori. Esso esamina vari indicatori del benessere animale, inclusi indicatori fisiologici, patologie del fegato e tasso di mortalit\u00e0. Esso stabilisce che \"non \u00e8 possibile trarre conclusioni sull'attivit\u00e0 fisiologica degli uccelli a seguito dell'alimentazione forzata\", che \"il tasso di mortalit\u00e0 negli uccelli oggetto di alimentazione forzata varia dal 2% al 4% nelle due settimane del periodo di alimentazione forzata, contro lo 0,2% nelle anatre della stessa specie\", mostra che \"l'alimentazione forzata che ha portato alla steatosi epatica nelle anatre e oche era pienamente reversibile\" \u2014 \"alcuni patologi considerano tale livello di steatosi come patologico ma altri no\", e \"conclude che l'alimentazione forzata, come praticata correntemente, nuoce al benessere degli uccelli.\" Il rapporto raccomanda che la Ricerca \"sia condotta verso metodi di produzione di \"foie gras\" che non richiedano l'applicazione dell'alimentazione forzata\", e raccomanda la raccolta di ulteriori dati riguardanti la salute degli animali, le metodologie della loro alimentazione, il loro alloggiamento e fattori socio-economici.\nIl rapporto della UE dimostra che l'alimentazione forzata continuativa porta ad una prematura morte dell'animale. Le tempistiche dell'ingrassamento del fegato sono tenute sotto stretta osservazione, in modo che l'animale venga macellato prima che diventi pericoloso per la salute umana. Un animale sottratto al processo di alimentazione forzata ritorna al suo peso normale. I produttori e il rapporto della UE forniscono una risposta anche alle critiche mosse riguardo alla pi\u00f9 alta mortalit\u00e0 degli animali, sancendo che il tasso di mortalit\u00e0 di anatre ed oche nella produzione di \"foie gras\" \u00e8 molto pi\u00f9 basso di quello di polli e tacchini d'allevamento.\n\"La zona orofaringea \u00e8 particolarmente sensibile ed \u00e8 fisiologicamente conformata per provocare un riflesso di rigurgito che impedisca ai liquidi di entrare nella trachea. L'alimentazione forzata deve vincere questo riflesso e perci\u00f2 gli uccelli potrebbero inizialmente provare dolore e si potrebbero verificare dei danni\".\nIl comitato dell'UE ha condotto svariati test progettati per rilevare dolore o sofferenza tramite l'osservazione degli ormoni del sangue, e tutti sono risultati inconcludenti o privi di una notevole differenza rispetto ad animali d'allevamento comparabili. Il comitato ha osservato che le anatre e le oche in gabbia si tenevano lontane dall'operatore che praticava loro l'alimentazione forzata quando questo entrava nella stanza, mentre di solito la quotidiana alimentazione manuale di anatre e oche \u00e8 associata ad una reazione positiva da parte degli animali nei confronti della persona che li nutre. In un esperimento condotto su anatre tenute singolarmente nelle gabbie gli uccelli mostravano nei confronti dell'operatore di gavage un comportamento meno schivo rispetto ad una persona neutrale che passeggiava vicino alle gabbie un'ora dopo il gavage.\nAmerican Veterinary Medical Association.\nL\"'American Veterinary Medical Association\" sancisce che \"\u00e8 disponibile un'informazione scientifica limitata a casi singoli riguardo alle implicazioni del benessere degli animali nella produzione di \"foie gras\", ma le osservazioni e le esperienze dirette condivise dai membri dell'HOD rilevano un minimo di effetti negativi sugli uccelli coinvolti\".\nProduttori di \"foie gras\" e gruppi industriali.\nLa maggior parte dei produttori di \"foie gras\" non giudica cruenti i propri metodi, insistendo sul fatto che si tratta di un processo naturale che sfrutta le caratteristiche naturali degli animali. Essi sostengono che le anatre selvatiche e le oche ingeriscano naturalmente grandi quantit\u00e0 di cibo e prendano peso prima della migrazione. Essi sostengono anche che le oche e le anatre non hanno un riflesso di rigurgito, e perci\u00f2 non trovano scomodo il gavage. Michael Ginor, proprietario della Hudson Valley Foie Gras e autore di \"Foie Gras... A Passion\", riferisce che i suoi uccelli vanno a lui spontaneamente, e che ci\u00f2 \u00e8 importante perch\u00e9 \"un uccello stressato o ferito non vuole mangiare, non digerisce bene e non produce \"foie gras\"\".\nSituazione legale.\nEuropa.\nIl Consiglio d'Europa ha stabilito:\nLa produzione di \"foie gras\" \u00e8 dunque proibita dal trattato in tutti i 29 paesi che hanno ratificato il Congresso Europeo per la Protezione degli Animali negli Allevamenti, eccetto \"dove essa \u00e8 pratica comune\".\nL'alimentazione forzata di animali per scopi non medici, essenziale per le pratiche di produzioni attuali del \"foie gras\", \u00e8 esplicitamente proibita in sei delle nove province dell'Austria, nella Repubblica Ceca, in Danimarca, Finlandia, Germania, Irlanda, Italia, Lussemburgo, Norvegia, Polonia, Svezia, Svizzera, Paesi Bassi e Regno Unito. La maggior parte di questi paesi non ha mai prodotto \"foie gras.\""}
{"id": "644765", "revid": "1452073", "url": "https://it.wikipedia.org/wiki?curid=644765", "title": "Fei Long", "text": "Fei Long \u00e8 un personaggio immaginario appartenente alla serie di videogiochi \"Street Fighter\". Fa la sua prima comparsa in \"Super Street Fighter II\" (1993), dov'\u00e8 uno dei 4 nuovi combattenti selezionabili dal giocatore.\nCampione di Kung Fu e Jeet Kune Do, nonch\u00e9 star del cinema d'azione di Hong Kong, \u00e8 sicuramente ispirato a Bruce Lee non solo nell'aspetto esteriore, ma anche nelle caratteristiche urla acute emesse durante il combattimento o dopo aver sconfitto l'avversario; in quest'ultimo caso, a volte festeggia la vittoria esibendosi con i nunchaku che porta sempre con s\u00e9, anche se non li usa in combattimento.\nIl suo nome in cinese vuol dire \"drago volante\"."}
{"id": "644766", "revid": "83079", "url": "https://it.wikipedia.org/wiki?curid=644766", "title": "Mais marano", "text": ""}
{"id": "644773", "revid": "363629", "url": "https://it.wikipedia.org/wiki?curid=644773", "title": "Gruppo AB", "text": ""}
{"id": "644776", "revid": "363629", "url": "https://it.wikipedia.org/wiki?curid=644776", "title": "Gruppo 0", "text": ""}
{"id": "644789", "revid": "767487", "url": "https://it.wikipedia.org/wiki?curid=644789", "title": "Il commissario Pepe", "text": "Il commissario Pepe \u00e8 un film italiano diretto da Ettore Scola del 1969, tratto dall'omonimo romanzo di Ugo Facco De Lagarda.\nTrama.\nAntonio Pepe \u00e8 un commissario di polizia democratico e tollerante, celibe, che cerca di risolvere i problemi con il buonsenso, senza mai abusare della sua autorit\u00e0. Un giorno riceve l'incarico di indagare su reati a sfondo sessuale nel territorio di sua competenza: in breve scopre che la citt\u00e0 non \u00e8 cos\u00ec perbene come sembrava; sotto un velo di ipocrisia vengono commessi reati che vanno dal favoreggiamento e sfruttamento della prostituzione di minorenni alla pederastia. Scopre anche che non sono commessi da un solo ceto sociale, ma sono trasversali, coinvolgono popolani e ricchi, nobili e religiosi, notabili di provincia e anche persone vicine ai poliziotti. Deciso ad andare sino in fondo, subisce prima un tentativo di intimidazione e poi viene invitato dal questore a lasciar perdere i pesci grossi, tirando nella rete solo quelli piccoli per motivi elettorali. Scopre, inoltre, che anche la sua amante ha una doppia vita come fotomodella in una agenzia di Milano dove si fa ritrarre in foto os\u00e9. Profondamente amareggiato, il commissario distrugge l'intero dossier e chiede il trasferimento.\nProduzione.\nFu girato a Vicenza e a Bassano del Grappa, citt\u00e0 comunque mai nominate nel film. Alcune scene furono girate anche a Villa Ducale, una Villa Veneta che si trova a Dolo (VE) lungo la Riviera del Brenta. Giuseppe Maffioli non era un attore professionista, ma un giornalista e gastronomo.\nColonna Sonora.\nLa colonna sonora del film fu composta da Armando Trovajoli. Echi dei temi della colonna sonora del film si trovano nel precedente Maigret a Pigalle del 1966, e nel successivo La moglie del prete del 1970, in particolare nella canzone Anyone cantata dalla Loren."}
{"id": "644792", "revid": "1602064", "url": "https://it.wikipedia.org/wiki?curid=644792", "title": "Lachish", "text": "Lachish (lingua ebraica \u05dc\u05db\u05d9\u05e9) era una citt\u00e0 situata nella Shephelah, o pianura costiera del paese dei Filistei (Giosu\u00e8 10:3, 5; 12:11). Questa citt\u00e0 fu la prima menzionata nelle lettere di Amarna con il nome di \"Lakisha\" (EA 287, 288, 328, 329, 335). \nStoria.\nGli Israeliti sotto la guida di Giosu\u00e8 catturarono e distrussero Lachish per essersi unita alla lega contro i Gibeoniti (Josh. 10:31-33) ma il territorio venne in seguito assegnato alla trib\u00f9 di Giuda (15:39).\nSotto Roboamo, essa divenne la seconda pi\u00f9 importante citt\u00e0 del regno di Giuda. Nel 701 a.C., durante la rivolta di re Ezechia contro gli Assiri, essa venne presa d'assalto e conquistata da Sennacherib nonostante gli venisse opposta una ferma resistenza (v.si Assedio di Lachish)). La citt\u00e0 in seguito cadde sotto il controllo dei Giudei, solo per cadere nelle mani di Nabucodonosor II di Babilonia durante la sua campagna contro il regno di Giuda (586 a.C.).\nScavi archeologici.\nDurante il XIX e gli inizi del XX secolo, Lachish venne identificata con Tell el-Hesi grazie ad una tavoletta cuneiforme trovata in loco (EA 333). La tavoletta \u00e8 una lettera proveniente da un ufficiale egizio di nome Paapu, il quale riporta informazioni riguardanti un supposto tradimento da parte di un piccolo sovrano locale, Zimredda. Alcuni scavi a Tell el-Hesy vennero condotti da Petrie e Bliss per il Fondo per l'Esplorazione della Palestina durante gli anni 1890 - 1892, e fra le altre scoperte \u00e8 da ricordare una fornace per la lavorazione del ferro, con scorie e ceneri, databile al 1500 a.C.\nScavi molto pi\u00f9 recenti hanno permesso di identificare Tell ed-Duweir come l'antica Lachish senza ombra di dubbio. Campagne di scavo di James Leslie Starkey hanno recuperato un certo numero di ostraca (18 nel 1935, tre nel 1938) dagli ultimi livelli del sito subito prima dell'assedio da parte dei Caldei. Queste testimonianze sono l'unico corpus di documenti scritti in Ebraico classico.\nUn secondo importante contributo all'archeologia biblica da parte degli scavi di Lachish sono i sigilli LMLK, che venivano apposti sui manici di alcune particolari giare. Gran parte di questi artefatti vennero trovati pi\u00f9 in questo sito (oltre 400) che in altri scavi in Israele, mentre Gerusalemme rimane al secondo posto con pi\u00f9 di 300 ritrovamenti. Gran parte dei sigilli vennero raccolti dalla superfici durante gli scavi di James Leslie Starkey, ma altri vennero trovati nel livello 1 relativo al periodo risalente all'Impero Persiano e alla Grecia ellenistica, e al livello 2 (periodo precedente alla conquista dei babilonesi di Nabuccodonosor II di Babilonia), e al livello 3 (periodo precedente la conquista assira di Sennacherib). \nGrazie al lavoro di David Ussishkin e al suo team nei loro scavi del 1973 fino 1994, otto di queste giare con sigillo sono state restaurate (Ussishkin, 1983), dimostrando la loro relazione con il regno del sovrano biblico Ezechia."}
{"id": "644798", "revid": "287204", "url": "https://it.wikipedia.org/wiki?curid=644798", "title": "Plandome", "text": "Plandome \u00e8 una localit\u00e0 (\"village\") degli Stati Uniti d'America nella Contea di Nassau nello Stato di New York. La cittadina di Plandome fa parte dell'area metropolitana di New York e fa parte del comune di North Hempstead.\nGeografia fisica.\nSecondo lo United States Census Bureau, la localit\u00e0 ha un'area totale di 1,30\u00a0km\u00b2, di cui il 2% \u00e8 composto da acque interne.\nSociet\u00e0.\nEvoluzione demografica.\nSecondo il censimento del 2000, ci sono 1272 persone, 409 domestici, 361 famiglie residenti nel villaggio. La densit\u00e0 della popolazione \u00e8 di .\nLa popolazione \u00e8 suddivisa in questo modo: 95,75% Bianchi, 0,24% Afroamericani, 0,08% Nativi americani, 3,14% Asiatici, 0,08% altre razze, e 0,71% di due o pi\u00f9 razze. Gli Ispanici o Latini di qualunque razza compongono il 2,12% della popolazione.\nIl reddito medio per una famiglia \u00e8 di 200\u00a0000$. Gli uomini hanno un reddito medio di 100\u00a0000$ contro i 52\u00a0500$ per le donne. Il 2,8% delle famiglie e il 4,5% della popolazione \u00e8 al di sotto della soglia di povert\u00e0, incluso un 3,9% di coloro che hanno meno di 18 anni e un 2,5% di quelli che hanno pi\u00f9 di 65 anni.\nInfrastrutture e trasporti.\nIl villaggio \u00e8 servito dall'omonima stazione ferroviaria della Long Island Rail Road."}
{"id": "644802", "revid": "62221", "url": "https://it.wikipedia.org/wiki?curid=644802", "title": "Ovoviviparo", "text": ""}
{"id": "644804", "revid": "62221", "url": "https://it.wikipedia.org/wiki?curid=644804", "title": "Ovovivipari", "text": ""}
{"id": "644806", "revid": "62221", "url": "https://it.wikipedia.org/wiki?curid=644806", "title": "Ovipari", "text": ""}
{"id": "644807", "revid": "62221", "url": "https://it.wikipedia.org/wiki?curid=644807", "title": "Oviparo", "text": ""}
{"id": "644816", "revid": "765341", "url": "https://it.wikipedia.org/wiki?curid=644816", "title": "Malus sylvestris", "text": "Il melo selvatico (\"Malus sylvestris\" Mill., 1768) \u00e8 una pianta appartenente alla famiglia delle Rosaceae.\nMorfologia.\n\u00c8 una pianta che cresce prevalentemente in forma di arbusto o alberello, ma che in condizioni ottimali pu\u00f2 anche superare i dieci metri di altezza.\nLa corteccia \u00e8 grigiastra. Le foglie sono ovali, lunghe 3\u20134\u00a0cm, con il bordo seghettato, di colore verde pallido, ricoperte da una peluria biancastra sulla faccia inferiore.\nI fiori hanno una corolla di cinque petali bianchi con sfumature rosa.\nIl frutto \u00e8 simile a quello del melo domestico ma pi\u00f9 piccolo (3 \u2013 4\u00a0cm di diametro), duro e asprigno. Giunge a maturazione tra luglio e ottobre.\nDistribuzione e habitat.\nOriginario dell'Europa e del Caucaso.\nUsi.\n\u00c8 utilizzato come portainnesto per la coltivazione di variet\u00e0 di \"Malus domestica\"."}
{"id": "644817", "revid": "247222", "url": "https://it.wikipedia.org/wiki?curid=644817", "title": "Poesia (Riccardo Cocciante)", "text": " Poesia, pubblicato nel 1973, \u00e8 il secondo album del cantante Riccardo Cocciante."}
{"id": "644818", "revid": "21880", "url": "https://it.wikipedia.org/wiki?curid=644818", "title": "Melo selvatico", "text": ""}
{"id": "644819", "revid": "21880", "url": "https://it.wikipedia.org/wiki?curid=644819", "title": "Stregonia siciliana", "text": ""}
{"id": "644830", "revid": "79968", "url": "https://it.wikipedia.org/wiki?curid=644830", "title": "Velatura", "text": "La velatura \u00e8 una tecnica pittorica che consiste nella stesura di uno strato di colore sopra un altro gi\u00e0 asciutto. Lo strato fresco deve essere sufficientemente sottile da lasciare trasparire il tono sottostante.\nCaratteristiche e funzioni.\nCon questa tecnica, che funziona con il principio dell'acquarello, il pittore conduce l'opera o ne realizza una parte giocando con le trasparenze. Ad esempio, con una velatura scura si pu\u00f2 abbassare il tono di un'intera parte di un'opera senza per\u00f2 perdere il disegno, i toni e i colori sottostanti. Altro vantaggio della velatura \u00e8 che, per una serie di principi ottico-fisici, il colore dato con tale tecnica risulta sempre pi\u00f9 brillante di uno stesso dato a corpo. Ad es. un rosa creato da un impasto di rosso e bianco sar\u00e0 sempre meno brillante di un rosa ottenuto da un rosso dato a velatura.\nMaterialmente una velatura \u00e8 composta da una quantit\u00e0 elevata di legante e una quantit\u00e0 molto piccola di pigmento.\nStoria.\nNell'antichit\u00e0, per quanto raro, l'uso della velatura era gi\u00e0 conosciuto ed usato nell'arte egizia in alcune decorazioni nella tomba di Aichesi, dove l'azzurro, steso in velo molto sottile sopra un fondo giallo, creava un tono verde molto brillante. Anche l'arte romana conosceva bene le qualit\u00e0 ottiche che si potevano raggiungere con la velatura: se ne trovano diversi esempi anche nella Prima e nell'Aura Rinascenza dove cieli, alberi e drappeggi venivano preparati in funzione dello strato di colore a velo che poi doveva essere sovrapposto, molto spesso era utilizzato per questo scopo finale l'azzurro il verde o lacca di robbia.\nL'arte della velatura, tenuta poi in grande considerazione nelle epoche successive specialmente nella pittura fiamminga, raggiungeva per\u00f2 il livello pi\u00f9 alto e sofisticato nel Rinascimento dove era usata in modo eccelso da artisti come Raffaello, Michelangelo, Leonardo, Tiziano ecc. Leonardo da Vinci in uno dei suoi manuali spiegava in maniera esauriente gli effetti vantaggiosi che i colori stesi in velatura offrivano, riportando anche esempi pratici. L'uso della velatura veniva poi abbandonato gradualmente nel Seicento, non trovando spazio nella tecnica dell'epoca a causa di un'espressione pittorica pi\u00f9 decisa e pesante con toni pi\u00f9 scuri e severi, che cercava di ottenere un effetto di luce molto contrastato nel risultato finale dell'opera."}
{"id": "644835", "revid": "43530", "url": "https://it.wikipedia.org/wiki?curid=644835", "title": "Lacrime di Sel\u00fbne", "text": ""}
{"id": "644840", "revid": "161374", "url": "https://it.wikipedia.org/wiki?curid=644840", "title": "Cripta dei Cappuccini", "text": ""}
{"id": "644842", "revid": "247222", "url": "https://it.wikipedia.org/wiki?curid=644842", "title": "Anima (Riccardo Cocciante)", "text": " Anima, pubblicato nel maggio 1974, \u00e8 il terzo album del cantante Riccardo Cocciante, .\nIl brano \"Qui\" venne presentato al Festival di Sanremo 1974 da Rossella.\nTracce.\nI testi e le musiche sono di R. Cocciante-M. Luberti-P. Cassella, salvo dove diversamente indicato."}
{"id": "644843", "revid": "161374", "url": "https://it.wikipedia.org/wiki?curid=644843", "title": "Kapuzinergruft", "text": ""}
{"id": "644844", "revid": "161374", "url": "https://it.wikipedia.org/wiki?curid=644844", "title": "Cripta dei cappuccini", "text": ""}
{"id": "644845", "revid": "124454415", "url": "https://it.wikipedia.org/wiki?curid=644845", "title": "Teleacras", "text": "Teleacras \u00e8 un'emittente televisiva fondata ad Agrigento il 31 dicembre 1975. Il nome si ispira a quello greco della citt\u00e0 di Agrigento: Akragas.\nIl videogiornale \u00e8 diretto da Angelo Ruoppolo, mentre la redazione \u00e8 composta da Gero Miccich\u00e8 e Gloria Scaf\u00e8.\nStoria dell'emittente.\nTeleacras \u00e8 sorta il 31 dicembre 1975 prima che la sentenza della Corte Costituzionale del 1976 liberalizzasse le trasmissioni via etere, purch\u00e9 di solo ambito locale. La prima sede operative si trovava alla Rupe Atenea ad Agrigento nel posto pi\u00f9 alto della cittadina dove erano posizionate le antenne televisive della citt\u00e0 e delle tv siciliane di quel periodo. Nel 1983 Teleacras viene ricapitalizzata e rilanciata, con il passaggio alle trasmissioni a colori. Teleacras produce 6 edizioni quotidiane di Videogiornale, un settimanale sportivo, un settimanale di attualit\u00e0, talk-show e le telecronache dei principali avvenimenti agonistici oltre a dirette dei consigli comunali e provinciali, spettacoli e collegamenti audio-video, produzioni e post-produzioni \"broadcast\".\nPioniera dell'emittenza privata per la provincia di Agrigento ma in generale per tutta la Sicilia, Teleacras ha una sua spiccata individualit\u00e0 ed un preciso impegno per le problematiche locali. L'emittente ha avuto nel giugno del 1994 un Premio Speciale Tv Locali realizzato da \"Millecanali\", rivista del settore tv e radio, per il servizio denominato \"Guerra di casa nostra\" ed il premio Oscar Tv Locali 1996 per il migliore notiziario italiano delle tv locali assieme ad altre 7 emittenti premiate anch'esse all'edizione di Antennacinema a Conegliano (TV).\nLa rivista \"Millecanali\" cos\u00ec si esprime in un suo numero di giugno 1994, a proposito di un'operazione dei ROS per fatti di sangue di stampo mafioso accaduti in provincia dopo l'omicidio del giudice Rosario Livatino: \"I ROS di Palermo l'hanno acquisito come documentazione utile per il loro lavoro; un riconoscimento alla cura e all'approfondimento con cui \u00e8 realizzato questo lavoro di Teleacras... Comune per comune, sono stati radiografati tutti gli equilibri mafiosi. \"Autori Alfredo Conti e Carmelo Sardo.\nPer alcuni periodi Teleacras ha trasmesso anche via satellite nel mese di maggio 2002 (Eutelsat II-F3 21.5\u00b0E) e nella prima met\u00e0 del 2004 (Eutelsat II-F3 21.5\u00b0E e Hellas Sat 39\u00b0E). In precedenza ha fatto parte del consorzio Euromed insieme a TRM e Video Mediterraneo trasmesso sui 13\u00b0Est.\nIl primo gennaio 2017, in occasione dei 40 anni della prima trasmissione in tv, Teleacras ha rinnovato il proprio logo, stile del sito web e i bumper spot, e dato il via a un palinsesto che comprende trasmissioni dedicate ai pi\u00f9 giovani, trend inaugurato con GameCompass, talk show dedicato ai videogame."}
{"id": "644855", "revid": "767487", "url": "https://it.wikipedia.org/wiki?curid=644855", "title": "I magliari", "text": "I magliari \u00e8 un film del 1959 diretto da Francesco Rosi.\nTrama.\nMario Balducci \u00e8 un giovane immigrato italiano originario di Grosseto, che si trova ad Hannover, nell'allora Germania dell'Ovest, senza lavoro e versante perci\u00f2 in una situazione di forti ristrettezze economiche. Sconfortato dal fatto di non essere riuscito a combinare nulla dal suo arrivo in Germania, Mario incontra casualmente Ferdinando Magliulo, detto Totonno, un magliaro romano al servizio di un faccendiere napoletano, don Raffaele Tramontano. Totonno porta Mario a lavorare con s\u00e9, cercando di insegnargli il mestiere del magliaro. Il suo giovane allievo, per\u00f2, non ci mette molto a capire la natura essenzialmente disonesta del lavoro ma, per necessit\u00e0, accetta comunque di entrare nel giro. Il mattino dopo Mario scopre che Totonno se n'\u00e8 andato fuori citt\u00e0 e, come d'abitudine, rester\u00e0 via sette giorni.\nInfatti, Totonno si trova a fare spesso la spola tra Hannover ed Amburgo in quanto sta segretamente imbastendo una collaborazione d'affari con i benestanti coniugi Mayer, interessati ad entrare nel lucroso mercato dei magliari, volendo affrancarsi dalla propria subalternit\u00e0 nei confronti di don Raffaele ed imbastire cos\u00ec facendo un giro tutto suo. Totonno riesce dunque, in seno al proprio gruppo di amici e \"colleghi\" napoletani, ad assumere il ruolo di capo, portandoli cos\u00ec via dal controllo di Don Raffaele che, a seguito di ci\u00f2, medita vendetta. Totonno e il suo gruppo di amici, a cui si unisce anche Mario, si trasferiscono quindi ad Amburgo, dove appena arrivati ricevono per\u00f2 la sgradita sorpresa delle gomme bucate ad una delle loro auto. Convinti che si tratti solo dello scherzetto di qualche ragazzino, i magliari lasciano correre e, scoperto che Paula Mayer si \u00e8 invaghita di Mario, convincono quest'ultimo a frequentare la donna, in maniera tale da potervi ricavare maggior benessere economico. Mario per\u00f2 si innamora realmente di Paula, nonostante lei sia una donna ricca e abbia un passato da prostituta alle spalle.\nNei giorni successivi, i magliari continuano a trovare le gomme delle proprie auto tagliate e, mentre uno di loro si trova in auto nel bel mezzo del traffico, compare improvvisamente un uomo in moto che, armato di pistola, gli spara addosso facendolo sbandare. I magliari vengono cos\u00ec a sapere che prima di loro c'erano gi\u00e0 i polacchi ad esercitare la professione in citt\u00e0; per non avere ulteriori problemi, il gruppo decide quindi di organizzare un incontro con il loro capo per arrivare di comune accordo ad un piano economico per la spartizione equa della piazza.\nIl mattino dopo per\u00f2, quando i magliari si apprestano ad andare al lavoro, vengono accerchiati dai polacchi: la violenta colluttazione che ne segue, viene interrotta solo grazie all'intervento della polizia. Al ritorno di Totonno da uno dei suoi soliti viaggi d'affari, i magliari gli esprimono tutto il proprio malcontento, facendogli inoltre capire che sarebbero ben disposti a ritornare dal vecchio capo, affrontando cos\u00ec tutte le prevedibili conseguenze della loro defezione, pur di poter lavorare di nuovo in maggior sicurezza.\nTotonno, per nulla disposto a rinunciare all'agiatezza conseguita, tenta di convincere Mario a ricattare Paula e farsi cos\u00ec dare una cospicua somma di denaro da usare per comprare i polacchi e porre cos\u00ec fine alla disputa. Ma il giovane non ci sta ed avverte la donna delle manovre dell'uomo. Il giorno seguente, il signor Mayer annuncia di aver deciso di lavorare in societ\u00e0 con don Raffaele, il quale perdoner\u00e0 i magliari napoletani per la loro defezione e caccer\u00e0 Totonno. Mario, invece, pur godendo della protezione di Paula, rifiuta di continuare e decide di tornarsene in Italia per trovare un lavoro onesto.\nProduzione.\nIl film venne girato interamente nella Germania dell'Ovest, tra Hannover e Amburgo. La produzione visit\u00f2 i luoghi frequentati da veri magliari e si avvalse della loro collaborazione, da cui gli attori presero spunti.\nColonna sonora.\nComposta e diretta da Piero Piccioni, con l'inserimento di varie canzoni di successo degli anni '50.\nCensura.\nPer la distribuzione nelle sale nel 1959 la censura fece eliminare la scena in cui Mario e Paula sono a letto. Venne inoltre messo il divieto alla visione a minori di 16 anni. Per la riedizione, nel 1969, venne fatta eliminare tutta la sequenza della ballerina nel locale notturno, accorciata la scena in cui Mario viene picchiato dai sicari di don Raffaele, abbreviata la scena d'amore tra Mario e Paula e eliminati dettagli della scazzottata tra zingari e magliari. Vennero per\u00f2 aggiunte scene non incluse nel 1959: allungata la scena di Totonno e Mario in CLL di spalle nel viale del cimitero, inserita la scena di Mario che insegue la macchina di Paula, di Mario di spalle che passa tra operai che salgono per una scala, una scena coi magliari di fronte al Casin\u00f2 de Paris e allungata la scena in cui Totonno visita la strada con le prostitute in vetrina. Per questa edizione venne tolto il divieto ai minori.\nDoppiaggio.\nL'attore Carmine Ippolito, che nel film interpreta la parte del boss don Raffaele Tramontano, \u00e8 doppiato da Aldo Giuffr\u00e9. Di conseguenza, non potendo avere la sua voce nel film, Giuffr\u00e9 viene doppiato dal fratello Carlo.\nRestauro.\nIl film \u00e8 stato restaurato nel 2009 dalla Cineteca del Comune di Bologna e dal Museo nazionale del cinema di Torino, inaugurando il progetto \"100 + 1. Cento film e un paese, l'Italia\" delle Giornate degli Autori di Venezia. Il restauro \u00e8 stato effettuato dal laboratorio L'Immagine Ritrovata della Cineteca di Bologna, a partire dai negativi originali depositati dalla casa di produzione Titanus presso la Cineteca stessa. La versione restaurata \u00e8 stata presentata in anteprima il 10 settembre 2009 alla 66\u00aa Mostra internazionale d'arte cinematografica di Venezia..\nCuriosit\u00e0.\nL'automobile in uso a Totonno (Alberto Sordi) \u00e8 una Borgward Isabella, della Borgward di Brema. Si notano poi una Opel Olympia Rekord in uso ad un altro magliaro. La Mercedes-Benz 220SE Coup\u00e9 \u00e8 l'auto di Paula Mayer (Belinda Lee)."}
{"id": "644857", "revid": "22475", "url": "https://it.wikipedia.org/wiki?curid=644857", "title": "Antitraslazione", "text": "Le antitraslazioni (o, equivalentemente, glissosimmetrie, glissoriflessioni, simmetrie con scorrimento) sono quelle isometrie del piano euclideo che si ottengono da una simmetria assiale formula_1 composta con una traslazione formula_2 lungo una retta parallela all'asse di formula_1.\nTali isometrie sono sempre invertenti, in quanto composizione di una invertente (la simmetria assiale) ed una non invertente (la traslazione).\nEquivalenza delle definizioni.\nIn generale, la composizione di isometrie non gode della propriet\u00e0 commutativa.\nCiononostante, il vincolo sul parallelismo permette di considerare la definizione data equivalente alla seguente:\n\"Vengono dette antisimmetrie quelle isometrie del piano euclideo che si ottengono componendo una traslazione formula_2 con una simmetria assiale formula_1 avente l'asse parallelo alla direzione di formula_2\"\nDetto in altre parole, se una simmetria assiale ed una traslazione hanno rispettivamente l'asse e la direzione paralleli, allora commutano.\nInfatti, l'effetto di una simmetria assiale formula_1 su un qualsiasi punto del piano \u00e8 sempre una traslazione di direzione perpendicolare all'asse di formula_1 e di modulo formula_9, dove formula_10 \u00e8 la distanza del punto dall'asse di formula_1. Quando si va a comporre formula_1 con una traslazione formula_2 di direzione perpendicolare all'asse di formula_1, formula_10 non cambia; aggiungendo che la composizione di traslazioni \u00e8 commutativa, si ha che, per ogni punto formula_16, ovvero formula_1formula_2=formula_2formula_1. In sostanza, si pu\u00f2 associare ogni punto con un rettangolo: l'antitraslazione \u00e8 la diagonale, se si compone simmetria e traslazione in un senso si fa percorrere al punto lati adiacenti, se si inverte l'ordine di composizione gli si fa percorrere gli altri due lati.\nSi pu\u00f2 dimostrare, inoltre, che questo \u00e8 il \"solo caso\" in cui una traslazione e una simmetria assiale commutano. \u00c8 anche per questo motivo che le antitraslazioni sono solitamente considerate una classe particolarmente interessante delle isometrie del piano."}
{"id": "644858", "revid": "124878808", "url": "https://it.wikipedia.org/wiki?curid=644858", "title": "Canottieri Belluno", "text": "LAssociazione Sportiva Dilettantistica Canottieri Belluno \u00e8 una societ\u00e0 italiana di calcio a 5 con sede a Belluno.\nStoria.\nLe categorie regionali.\nFondata nel 1998 da Federico Palazzin, Alvise Bortolini, Giacomo Fiabane e Alessio Bortolini, lo stesso anno viene iscritta alla serie D del Veneto. \nLa squadra vince immediatamente il proprio girone, venendo promossa in serie C2. \nNella stagione successiva il secondo posto ed i vittoriosi play-off segnano la conquista della serie C1; dopo appena una stagione di massima divisione regionale c'\u00e8 la retrocessione in C2 via play-out, ma gi\u00e0 al termine della stagione 2001-02 c'\u00e8 la pronta risalita. Dopo due anni interlocutori nella categoria, nella stagione 2004-05 la Canottieri vince il campionato e la Coppa Italia di categoria conquistando la serie B.\nLe categorie nazionali.\nNell'annata 2005-06 da neopromossa in serie B, vinse il campionato con 75 punti sui 78 disponibili, risultando la seconda migliore squadra di tutti i campionati nazionali dietro al solo Maran Spoleto che ne raccolse 76. \nIl dominio di quella stagione parla anche di 19 punti di distacco sulla seconda classificata e del maggior numero di reti segnate (188) in tutto il calcio a 5 nazionale (pi\u00f9 di sette a partita). Inoltre vinse proprio al PalaLambioi (l'attuale Spes Arena) anche la Coppa Italia di categoria battendo lo Sport Five Putignano in semifinale (9-6, segnando 5 gol negli ultimi 4' di gioco) e il Divino Amore nella finale (8-3).\nLa stagione 2006-07 segna l'esordio in serie A2: la compagine dolomitica chiude il campionato al terzo posto, preceduto soltanto dalla \"schiacciasassi\" Marca Trevigiana e dal quotato Cadoneghe. Nei play-off la Canottieri si sbarazza facilmente dell'Aosta ma \u00e8 successivamente eliminata dal Cagliari. Nella Coppa Italia di categoria \u00e8 eliminata nei quarti di finale dalla . Nelle due stagioni seguenti la squadra disputa campionati di met\u00e0 classifica, piazzandosi in entrambi al settimo posto finale.\nNell'estate 2009 si concretizza la fusione con la formazione della \"SeriAlpes\", nata a sua volta nel 2008 dalla fusione tra il Sedico e la Nuova Alpes Polpet e militante in serie B. Per ragioni di sponsorizzazione la societ\u00e0 assume la denominazione Kiwi Sports Belluno e cambia anche i colori sociali, sostituendo il bianco-blu della \"Canottieri\" con il giallo-blu della citt\u00e0 di Belluno. \nA livello di organigramma societario Michele Faggioli subentra nella carica di presidente ad Alvise Bortolini, nominato presidente onorario. \nIn campionato la squadra ottiene un nono posto, molto lontana sia dai play-off che dai play-out.\nNella stagione 2010-11 la Kiwi Sports arriva seconda in campionato, eliminata nel primo turno dei play-off dal Verona (4-4 a Verona e 2-4 alla Spes Arena) ed \u00e8 semifinalista alle \"Final Eight\" della Coppa Italia di categoria, eliminata dal Casin\u00f2 di Venezia 5-4.\nDopo aver rischiato di non iscriversi nell'estate 2011 la squadra subisce una rivoluzione di uomini e si presenta al via della stagione con il nome originario di Canottieri Belluno e guidata in panchina, per la seconda stagione consecutiva, da Alessio Bortolini.\nLa squadra raggiunge per la seconda volta consecutiva la \"final eight\" di Coppa Italia di A2, dove viene eliminata nei quarti dalla Cogianco Genzano, poi vincitrice della Coppa. In campionato giunge terza in classifica dopo aver lottato a lungo per la promozione diretta, mentre nei play-off viene eliminata al primo turno dal Loreto Aprutino, perdendo 2-1 in trasferta e 4-5 in casa. La stagione seguente la Canottieri disputa un campionato di met\u00e0 classifica, concludendo la stagione all'ottava posizione.\nNel luglio 2013 entrano nella societ\u00e0 alcuni dirigenti dell'Atletico Alpago (gi\u00e0 Atletico Belluno); con la volont\u00e0 di farsi capofila dell'intero movimento provinciale, la squadra viene rinominata Dolomitica Futsal.\nCollegamenti esterni.\n "}
{"id": "644859", "revid": "124123", "url": "https://it.wikipedia.org/wiki?curid=644859", "title": "Dario Beni", "text": "Passista veloce, vinse dieci corse in carriera tra il 1909 ed il 1914.\nCarriera.\nFu il primo vincitore di tappa al Giro d'Italia, vincendo la prima tappa della prima edizione del 1909, da Milano a Bologna. Nella stessa edizione, vinse anche l'ultima tappa, da Torino a Milano e si classific\u00f2 al settimo posto nella classifica generale. Fu vincitore anche della settima tappa nell'edizione del 1911, la Milano-Bologna; termin\u00f2 quell'edizione al sesto posto.\nFu due volte campione italiano, nel 1909 e nel 1911, vincendo entrambe le edizioni in volata. Si impose per tre volte nella Roma-Napoli-Roma (la \"Corsa del XX Settembre\"): 1911, 1912 e 1914. Vinse la terza tappa da Firenze a Roma della Corsa delle Tre Capitali del 1911 ed il Giro di Romagna del 1912, battendo in volata sul traguardo di Lugo Ugo Agostoni.\nDopo il ritiro dalle competizioni rimase nell'ambiente ciclistico, diventando commissario tecnico della squadra che partecip\u00f2 ai Giochi olimpici di Berlino. In seguito presiedette il comitato laziale della Federazione Ciclistica Italiana."}
{"id": "644860", "revid": "247222", "url": "https://it.wikipedia.org/wiki?curid=644860", "title": "L'alba (Riccardo Cocciante)", "text": " L'alba \u00e8 il quarto album del cantante Riccardo Cocciante, pubblicato nel 1975."}
{"id": "644863", "revid": "1442080", "url": "https://it.wikipedia.org/wiki?curid=644863", "title": "Irene Fargo", "text": "Biografia.\nDopo aver fatto parte di un coro polifonico, gli esordi da solista la vedono presentare sul palco del Festival di Castrocaro nel 1987 con il suo nome d'anagrafe la canzone \"Fretta di te\". \u00c8 con il successivo incontro con Enzo Miceli ad assumere il nome d'arte di 'Irene Fargo' che comincia a definire il personaggio che permetter\u00e0 di farla conoscere a livello nazionale. Dopo un ritorno nel 1988 al Festival di Castrocaro e il 45 giri d'esorio \"Dialoghi/Meccanismi,\" nel 1990 il disco d'esordio preceduto dal singolo estivo \"Le Ragazze Al Mare.\"\nNel 1991 Irene partecipa al Festival di Sanremo e si classifica seconda nella categoria nuove proposte con il brano \"La donna di Ibsen\", il cui testo \u00e8 ispirato ad un testo teatrale del drammaturgo norvegese Henrik Ibsen intitolato \"La donna del mare\". Il 45 giri, che fa da traino all'album inciso l'anno precedente e opportunamente ristampato con l'aggiunta di un altro inedito, \"Ti do una canzone\", in duetto con Grazia Di Michele, conosce un successo inconsueto per un partecipante alle nuove proposte che non avesse vinto, sfiorando l'ingresso nella Top Ten.\nGli inviti in varie trasmissioni Rai e Fininvest consacrano Irene tra le rivelazioni dell'anno. A fine anno viene pubblicato il singolo \"Ugo...domani mi sposo\", che ha un discreto riscontro commerciale e oggi \u00e8 una rarit\u00e0 tra i collezionisti, essendo rimasto inedito su album, nella sua versione originale, mentre un remix \u00e8 presente nel secondo 33 giri.\nNel 1992 \u00e8 ancora a Sanremo tra le nuove proposte, ancora secondo posto, con il brano \"Come una Turandot\". Questa volta l'omaggio \u00e8 all'opera di Giacomo Puccini.\nIl secondo album, pubblicato alla fine della rassegna, si intitola \"La voce magica della luna\", e otterr\u00e0 un discreto riscontro commerciale. Nello stesso anno Irene ottiene un terzo posto al Cantagiro.\nNel 1993 viene eliminata all'ultima selezione dall'elenco dei Big del Festival di Sanremo, alla cui gara si era candidata con il brano \"Non sei cos\u00ec\", poi inserito nel terzo album \"Labirinti del cuore\", pubblicato alla fine di quell'anno. Con questo disco Irene d\u00e0 un nuovo corso alla propria carriera: abbandonati il suo primo produttore Enzo Miceli (autore con Gaetano Lorefice di quasi tutte le canzoni fino ad allora incise), si trasforma in interprete pura, e canta brani di Mariella Nava, Roby Facchinetti, Kaball\u00e0, Daniele Fossati. Il brano \"Ma quando sar\u00e0\" viene presentato dal vivo durante la prima edizione della manifestazione \"Festival Italiano\" in onda su Canale 5. Dopo un'esperienza televisiva nel cast di Domenica in..., Irene si avvicina alla canzone napoletana pubblicando un disco dal titolo \"'O core e Napule\". Partecipa ad alcune manifestazioni canore quali \"Viva Napoli\" e \"Ma l'amore s\u00ec!\" che vince con la canzone \"Io che non vivo (senza te)\" di Pino Donaggio.\nTra il 1997 e il 1999 Irene pubblica altri tre dischi, venendo invitata spesso come ospite nei programmi di Paolo Limiti. Dal 2002 affianca l'attivit\u00e0 di attrice teatrale di Musical. \u00c8 del 2005 l'ultimo CD di Irene, una serie di cover dal titolo \"Insieme\" contenente alcuni inediti, tra i quali il tema portante del film \"Nel mio amore\", che ha visto l'esordio alla regia della scrittrice Susanna Tamaro.\nIrene ricopre il ruolo di protagonista in alcuni musical: \"Il ritratto di Dorian Gray\" (Maryanne), \"I promessi sposi\" (la monaca di Monza e la madre di Cecilia), \"Masaniello\" (la viceregina di Napoli) per la regia di Tato Russo, e \"Cleopatra\" (Carmian) per la regia di Claudio Insegno. Nel 2008 Irene partecipa alla serata di beneficenza per la Croce Rossa Italiana \"Festa del mare e delle stelle\" organizzato da Lucio Dalla &amp; Nando Garozzo insieme ad altri artisti quali Patti Smith, Sting, Mario Venuti, Samuele Bersani, Farida, Babilon Suite, Ron e Max Gazz\u00e8. Nel 2009 Irene Fargo e Lucio Dalla organizzano un concerto per l'AIDO (Associazione Italiana per la Donazioni Organi) a Marina di Riposto. Il 21 giugno 2009 Irene Fargo partecipa, al concerto Amiche per l'Abruzzo presso lo Stadio San Siro in favore dei terremotati. Nel 2011 si esibisce in concerto per tre serate al Grande Teatro Bolshoi di Mosca. Nel 2012 partecipa alla VI edizione del festival delle Isole Tremiti \"Il mare e le stelle\" con Lucio Dalla, Renato Zero e Gigi D'Alessio. Nel 2012 \u00e8 nel cast fisso della trasmissione \"Estate Con Noi\" condotta da Paolo Limiti su Rai 1.\nIl 7 dicembre 2012 Irene torna in radio con il singolo \"Acrobati\" tratto dal nuovo album \"Crescendo\", dopo aver riscosso grande successo all'estero (in Canada nelle prime settimane sono state vendute oltre 75\u00a0000 copie dell'album proposto eccezionalmente in supporto vinilico). Il brano, composto da Konrad Pul\u00e8 e Alessandro Hellmann, \u00e8 il terzo di un album nato dalla collaborazione con grandi autori. Non manca nell'album anche un omaggio al grande amico scomparso Lucio Dalla, attraverso una commovente interpretazione in spagnolo del brano \"Caruso\".\nIl 15 dicembre 2012 le viene conferito il premio \"One Media Awards\" per i 25 anni di carriera durante la serata di Gala organizzata dalla One Production Radio/TV in collaborazione con Kiss Radio Malta, evento svoltosi al Teatro MCC La Valletta.\nIl 26 marzo 2013 prima della partita di calcio Malta-Italia valida per le qualificazioni ai mondiali di Calcio del 2014 canta l'inno di Mameli. Il primo giugno del 2013 esce il nuovo singolo \"Nata Libera\" interamente composto da Claudio Maifrini e prodotto dalla Pressing Music ltd direzione Artistica Sally McCartney e di Fredd Morisett, e distribuita in Canada in collaborazione con la Sony Music canadese. Il 10 aprile 2014 Irene Fargo torna in radio con un singolo scritto da Niccol\u00f2 Agliardi dal titolo \"Le Cose Di Ieri\" prodotto dalla Pressing Music. Il 20 dicembre 2014 esce il nuovo Album intitolato \"Luce\" prodotto dalla casa Discografica Pressing Music. Il 28 marzo 2015 partecipa come special guest al concerto di beneficenza per la fondazione Pupi di Javier Zanetti - Malta.\nDiscografia.\nSingoli.\n\"\u00b0\" Singolo promozionale ad una sola facciata, con copertina fotografica"}
{"id": "644868", "revid": "287204", "url": "https://it.wikipedia.org/wiki?curid=644868", "title": "Cataletto", "text": "Con cataletto \u00e8 denominata una tipologia di \"fercolo\", ossia una portantina processionale avente diverse forme, in prevalenza ad imitazione di bara o talora in forma di piramide. Si tratta per lo pi\u00f9 di strutture lignee rivestite di stucco o di metalli preziosi.\nIn Campania.\nA Nola, i cataletti erano rudimentali strutture di legno a forma piramidale, divenute poi nel corso del XIX secolo gli odierni Gigli di Nola.\nSui cataletti erano apposti dei ceri e dei fiori (dei gigli, appunto), e poi venivano trasportati in processione dai nolani lungo le strade della citt\u00e0, in memoria del ritorno del Vescovo Ponzio Meropio Paolino dalla prigionia ad opera dei barbari.\nVi \u00e8 significativa traccia dell'esistenza di queste strutture nell'opera \"La terr\u00e0 nat\u00eca\" (1512) dello scrittore nolano Ambrogio Leone (1457-1525).\nIn Sicilia.\nIn alcune localit\u00e0 siciliane, particolarmente nella zona etnea, la portantina a forma di bara destinata ad accogliere la statua del Cristo Morto, per l'esposizione e per la processione del Venerd\u00ec Santo. Questi cataletti assumono spesso la consistenza di vere e proprie opere d'arte, realizzate in legno scolpito e indorato, dalle forme eleganti, spesso elaborate, in particolare quelle di epoca tardo-barocca. I cataletti utilizzati a questo scopo sono aperti sui quattro lati, o al massimo chiusi da vetri, in modo da permettere ai fedeli di vedere e venerare la statua del Cristo durante le processioni. In alcuni luoghi il cataletto viene anche semplicemente chiamato \"bara\", ma in questo caso si tratta di una struttura pi\u00f9 squadrata e pi\u00f9 simile ad una cassa da morto.\nUna certa somiglianza d'uso pu\u00f2 riferirsi al catafalco. In alcune localit\u00e0 \u00e8 detta anche bara, vara o fercolo."}
{"id": "644869", "revid": "599013", "url": "https://it.wikipedia.org/wiki?curid=644869", "title": "Felice Evacuo", "text": "Detiene il record di reti (174) segnate in Serie C.\nCaratteristiche tecniche.\nIn grado di fare reparto da solo, Evacuo \u00e8 un centravanti di peso, efficace nel gioco aereo, che predilige difendere la sfera con il fisico in modo da favorire gli inserimenti dei compagni. Pur non eccellendo per doti fisiche e tecniche, si distingue per uno spiccato senso della posizione, che gli consente di finalizzare in rete con continuit\u00e0 le azioni create dai compagni di squadra. \u00c8 inoltre un ottimo rigorista; nella sua carriera si \u00e8 incaricato di battere 38 penalty in partite ufficiali, trasformandone 33 (l'87% dei rigori calciati).\nCarriera.\nMuove i suoi primi passi nella scuola calcio \"Pellegrini\", prima di essere tesserato dalla nel 1998, che lo aggrega al proprio settore giovanile. Esordisce in prima squadra il 12 marzo 2000 contro la , in Serie C2. Nel 2001 viene tesserato dalla . Esordisce in Serie A il 27 gennaio 2002 contro il , subentrando al 77' al posto di Stefano Fiore.\nDopo aver trascorso alcuni anni in terza serie, il 19 luglio 2007 l' cede il cartellino del giocatore al Frosinone, in Serie B, in cambio di un milione di euro, con cui segna 13 reti in 40 incontri.\nIl 19 luglio 2008 viene tesserato dal Benevento, firmando un quadriennale. Complice un grave infortunio rimediato in Coppa Italia contro la - si frattura tibia e perone in uno scontro di gioco con il portiere Carrizo - che lo tiene quattro mesi lontano dal terreno di gioco, termina l'annata segnando 5 reti in 16 incontri.\nL'8 agosto 2010 mette a segno una cinquina contro l' in Coppa Italia, laureandosi, a pari merito con Samuel Eto'o, capocannoniere del torneo.\nRescisso il contratto con i \"sanniti\", il 14 luglio 2011 passa a parametro zero allo Spezia. Il 6 maggio 2012 grazie alla vittoria per 0-3 sul , vince - all'ultima giornata di campionato - il proprio girone, ottenendo la promozione in Serie B. A questa vittoria seguiranno quella della Coppa Italia Lega Pro e della Supercoppa di Lega di Prima Divisione. \nIl 10 settembre 2012 viene ingaggiato dalla , in Lega Pro Prima Divisione. Mette a segno 16 reti, laureandosi capocannoniere del campionato. Il 1\u00ba luglio 2013 torna al , firmando un contratto annuale. Il 9 luglio 2014 viene tesserato dal , in Lega Pro. Mette a segno 14 reti, contribuendo alla vittoria del campionato. A questo successo segue quello della Supercoppa di Lega Pro. \nIl 6 luglio 2016 firma un biennale da 250.000 euro a stagione con il , in Lega Pro. Riserva di Calai\u00f2 nel 4-3-3 operato da Roberto D'Aversa, il 30 gennaio 2017 passa in prestito all'. Il 31 agosto 2017 passa al , in Serie C. Il 10 marzo 2019 diventa - con la rete segnata dal dischetto contro la - con 164 reti, il miglior marcatore \"all-time\" della Serie C, superando il precedente primato di Gianni Califano. \nRescisso il contratto con il Trapani, il 5 ottobre 2020 si accorda a parametro zero con il , in Serie C. Il 21 marzo 2021, con la rete segnata dal dischetto - trasformato con il \"cucchiaio\" - contro il , raggiunge quota 200 reti tra i professionisti.\nL'8 settembre 2021 raggiunge l'accordo con la Juve Stabia, con cui firma sino al 30 giugno 2022.\nStatistiche.\nPresenze e reti nei club.\n\"Statistiche aggiornate al 2 giugno 2021.\""}
{"id": "644871", "revid": "80598", "url": "https://it.wikipedia.org/wiki?curid=644871", "title": "Concerto per Margherita", "text": "Concerto per Margherita \u00e8 il quinto album del cantautore italiano Riccardo Cocciante, pubblicato nel 1976.\nCon questo album, caratterizzato dagli arrangiamenti elettronici di Vangelis, ed in particolare col singolo \"Margherita\", Riccardo Cocciante "}
{"id": "644875", "revid": "1632387", "url": "https://it.wikipedia.org/wiki?curid=644875", "title": "L.A. Guns (album)", "text": "L.A. Guns \u00e8 il primo album degli L.A. Guns, uscito nel gennaio 1988 per l'etichetta Polydor Records."}
{"id": "644877", "revid": "1632387", "url": "https://it.wikipedia.org/wiki?curid=644877", "title": "Cocked &amp; Loaded", "text": "Cocked &amp; Loaded \u00e8 il secondo album degli L.A. Guns, uscito nel 1989 per l'Etichetta PolyGram.\n\u00c8 l'album di maggior successo del gruppo, merito principalmente del singolo \"The Ballad of Jayne\"."}
{"id": "644879", "revid": "1776051", "url": "https://it.wikipedia.org/wiki?curid=644879", "title": "Hollywood Vampires (L.A. Guns)", "text": "Hollywood Vampires \u00e8 il terzo album in studio degli L.A. Guns, uscito nel 1991 per l'etichetta PolyGram."}
{"id": "644880", "revid": "767487", "url": "https://it.wikipedia.org/wiki?curid=644880", "title": "Holiday Foreplay", "text": "Holiday Foreplay \u00e8 un promo album degli L.A. Guns, uscito nel 1991 per l'Etichetta PolyGram."}
{"id": "644882", "revid": "767487", "url": "https://it.wikipedia.org/wiki?curid=644882", "title": "Vicious Circle (L.A. Guns)", "text": "Vicious Circle \u00e8 il quarto album degli L.A. Guns, uscito il 7 febbraio 1995 per l'etichetta PolyGram."}
{"id": "644883", "revid": "767487", "url": "https://it.wikipedia.org/wiki?curid=644883", "title": "Sbatti il mostro in prima pagina", "text": "Sbatti il mostro in prima pagina \u00e8 un film del 1972 diretto da Marco Bellocchio ed interpretato da Gian Maria Volont\u00e9.\nIl film mette in evidenza gli stretti legami fra stampa, politica e forze dell'ordine, raccontando come un importante giornale possa manipolare l'informazione pubblica e lo svolgersi delle stesse vicende, per cercare di indurre una precisa reazione nell'elettorato.\nIl progetto originale vedeva alla regia Sergio Donati, autore della storia e di parte della sceneggiatura, che rinunci\u00f2 per dissidi col protagonista.\nTrama.\nMilano. Nel clima teso della contrapposizione politica degli anni di piombo, nella redazione del quotidiano borghese e di destra \"Il Giornale\", il redattore capo Bizanti, su invito della propriet\u00e0, segue gli sviluppi di un omicidio a sfondo sessuale di cui \u00e8 rimasta vittima una studentessa, allo scopo di incastrare un militante della sinistra extraparlamentare e strumentalizzare politicamente la vicenda.\nLa campagna mediatica sortisce l'effetto sperato e il \"mostro\" viene condannato innanzitutto sulle prime pagine del giornale. La condanna, in primis morale, aiuta l'area reazionaria a screditare gli ambienti della sinistra nella fase elettorale. Alla fine, Bizanti viene informato dal giovane giornalista Roveda che il vero colpevole \u00e8 un'altra persona, ossia il bidello della scuola frequentata dalla vittima.\nBizanti minaccia quindi l'assassino, inducendolo a non rivelare niente alle forze dell'ordine. In una discussione conclusiva con l'ingegner Montelli, un industriale finanziatore del giornale, i due concordano di tenere segreta la vicenda fino a quando si conoscer\u00e0 l'esito delle elezioni, per poi deciderne l'eventuale utilizzo.\nProduzione.\nIl film \u00e8 stato girato nella primavera del 1972 a Milano. Per la sede del quotidiano fu utilizzata la sezione milanese de \"l'Unit\u00e0\".\nDistribuzione.\nIl film venne distribuito nel circuito cinematografico italiano il 19 ottobre del 1972."}
{"id": "644884", "revid": "1869172", "url": "https://it.wikipedia.org/wiki?curid=644884", "title": "American Hardcore (album)", "text": "American Hardcore \u00e8 il quinto album degli L.A. Guns, uscito il 29 ottobre 1996 per l'etichetta discografica CMC International."}
{"id": "644885", "revid": "287204", "url": "https://it.wikipedia.org/wiki?curid=644885", "title": "Tour de France 1910", "text": "Il Tour de France 1910, ottava edizione della Grande Boucle, si svolse in quindici tappe tra il 3 e il 31 luglio 1910, per un percorso totale di 4 737\u00a0km. Fu vinto per la prima ed unica volta dal francese Octave Lapize, sul gradino pi\u00f9 alto del podio di Parigi nell'unica occasione della carriera in cui riusc\u00ec, su sei partecipazioni totali, a terminare la corsa a tappe francese. Si tratt\u00f2 della settima vittoria di un corridore francese.\nLapize, sesto francese vincente nella Grande Boucle, totalizz\u00f2 63 punti e si classific\u00f2 primo davanti al vincitore dell'edizione precedente, il lussemburghese Fran\u00e7ois Faber (secondo classificato per la seconda volta dopo l'edizione del 1908 e al terzo ed ultimo podio, peraltro consecutivo, nel Tour) e al connazionale Gustave Garrigou (terzo classificato e al terzo podio nella Grande Boucle dopo aver colto due volte la seconda posizione nel 1907 e nel 1909).\nSquadre e corridori partecipanti.\nParteciparono alla competizione tre squadre oltre ai corridori \"Isolati\".\nResoconto degli eventi.\nPer la prima volta dalla creazione del Tour furono affrontati i Pirenei, con le ascese su Colle d'Aubisque, Colle d'Aspin, Col du Peyresourde e Tourmalet; di conseguenza fu anche la prima volta che il Tour fece tappa a Luchon, una piccola localit\u00e0 ai piedi dei Pirenei. Altra innovazione di quest'edizione fu l'introduzione in corsa del \"camion balais\" ovvero il \"camion-scopa\", su cui salivano i ciclisti che si ritiravano dalla gara.\nTre squadre si affrontarono lungo il percorso, le francesi Alcyon-Dunlop e Le Globe e l'italiana Legnano, oltre a ottanta corridori \"isolati\", che correvano senza una squadra in appoggio.\nDopo il successo dell'edizione precedente, il favorito per la vittoria era ancora il lussemburghese Fran\u00e7ois Faber che part\u00ec vincendo tre tappe tra il nord della Francia e le Alpi e conquistando la testa della classifica gi\u00e0 alla seconda frazione. Ben presto si impose invece Octave Lapize, che gi\u00e0 era riuscito a vincere a Grenoble.\nSi arriv\u00f2 alle salite pirenaiche, affrontate su strade strette e non asfaltate, con rapporto fisso in salita e impossibilit\u00e0 di ricevere assistenza in caso di incidenti. Lapize stacc\u00f2 Faber in salita, ma quest'ultimo riusc\u00ec a difendere il primato in classifica. Durante la scalata al Tourmalet, Lapize fu vittima di un incidente meccanico, con la rottura del manubrio. Non potendo riparare subito il danno, fu costretto ad affrontare a piedi l'intera discesa del colle pirenaico e, dopo aver riparato la bici, riusc\u00ec comunque a vincere la tappa. Celebri furono le parole che pronunci\u00f2 nei confronti degli organizzatori dopo quella tappa: \"Siete degli assassini!\".\nLa rincorsa al primato di Lapize si concretizz\u00f2 nella terz'ultima frazione, vinta da Gustave Garrigou, che a fine Tour fu nuovamente sul podio, occupando il terzo gradino. Lapize vinse anche la penultima frazione e suggell\u00f2 cos\u00ec la vittoria finale della \"Grande Boucle\". L'ultima tappa col tradizionale arrivo a Parigi fu appannaggio dell'italiano Ernesto Azzini mentre, per il secondo anno consecutivo, Aldo Bettini termin\u00f2 al decimo posto in classifica generale finale.\nAll'arrivo di Parigi Fran\u00e7ois Faber e Gustave Garrigou stabilirono il primato di essere stati i primi corridori della storia del Tour de France a salire sul podio in tre diverse edizioni. Faber divent\u00f2 il primo corridore a stabilire questo primato in tre edizioni consecutive.\nAl Tour de France 1910 parteciparono 110 corridori e 41 giunsero a Parigi. Il francese Adolphe H\u00e9li\u00e8re mor\u00ec durante un bagno in mare dopo la fine della sesta tappa.\nLapize, oltre a trionfare nella classifica generale, fu anche il corridore che ottenne il maggior numero di vittorie parziali di tappa, quattro sulle quindici totali, Fran\u00e7ois Faber si ferm\u00f2 a tre successi parziali mentre Charles Crupelandt, \u00c9mile Georget, Ernest Paul, Julien Maitron, Louis Trousselier, Georges Paulmier, Gustave Garrigou ed Ernesto Azzini vinsero una tappa ciascuno."}
{"id": "644907", "revid": "111932369", "url": "https://it.wikipedia.org/wiki?curid=644907", "title": "Liviu Rebreanu", "text": "Biografia.\nNel 1910 si stabil\u00ec a Bucarest, dopo aver studiato a Budapest e a Vienna. Nei suoi romanzi migliori descrive con crudo ed efficace realismo la vita dei contadini della Transilvania ed episodi di rivolta popolare, conseguendo effetti artisticamente validi.\nNei romanzi successivi al 1932, nei quali Rebreanu evoca un ambiente cittadino raffinato e corrotto, la sua vena narrativa si affievolisce e segna risultati di mediocre valore."}
{"id": "644908", "revid": "399", "url": "https://it.wikipedia.org/wiki?curid=644908", "title": "Don Lorenzo Perosi", "text": ""}
{"id": "644915", "revid": "767487", "url": "https://it.wikipedia.org/wiki?curid=644915", "title": "F\u00ebdor Sologub", "text": ""}
{"id": "644919", "revid": "53251", "url": "https://it.wikipedia.org/wiki?curid=644919", "title": "Glissosimmetria", "text": ""}
{"id": "644921", "revid": "53251", "url": "https://it.wikipedia.org/wiki?curid=644921", "title": "Glissoriflessione", "text": ""}
{"id": "644922", "revid": "53251", "url": "https://it.wikipedia.org/wiki?curid=644922", "title": "Simmetria con scorrimento", "text": ""}
{"id": "644936", "revid": "237256", "url": "https://it.wikipedia.org/wiki?curid=644936", "title": "Fyodor Sologub", "text": ""}
{"id": "644937", "revid": "237256", "url": "https://it.wikipedia.org/wiki?curid=644937", "title": "Fyodor Sollogub", "text": ""}
{"id": "644938", "revid": "287204", "url": "https://it.wikipedia.org/wiki?curid=644938", "title": "Fedor Sologub", "text": ""}
{"id": "644939", "revid": "298055", "url": "https://it.wikipedia.org/wiki?curid=644939", "title": "Santino Corleone", "text": ""}
{"id": "644950", "revid": "2912", "url": "https://it.wikipedia.org/wiki?curid=644950", "title": "Georges Eug\u00e8ne Haussmann", "text": ""}
{"id": "644956", "revid": "1543377", "url": "https://it.wikipedia.org/wiki?curid=644956", "title": "Contea di Essex (Massachusetts)", "text": "La contea di Essex, Essex County in inglese, \u00e8 una contea dello Stato del Massachusetts negli Stati Uniti. La contea, posta nella parte nord-orientale dello Stato, ha due capoluoghi: Salem e Lawrence.\nLa popolazione al censimento del 2000 era di abitanti, secondo una stima del 2009.\nGeografia fisica.\nCome per altre contee del Massachusetts dal 1999 la contea di Essex esprime solo una regione storico-geografica, essendo tutte le funzioni amministrative passate ad altre agenzie dello Stato del Massachusetts.\nLa contea confina a nord con la contea di Rockingham del New Hampshire, ad est si affaccia sull'Oceano Atlantico, a sud confina con la contea di Suffolk ed a ovest con la contea di Middlesex.\nIl territorio \u00e8 pianeggiante ed \u00e8 costituito a nord dalla valle del fiume Merrimack, che scorre verso nord-est alla foce nell'Oceano Atlantico. A sud del Merrimack scorrono verso l'oceano i fiumi Parker e Ipswich. Tra la foce del Merrimack e dell'Ipswich \u00e8 situata l'isola costiera di \"Plum\". Nell'area centrale il territorio si protende verso l'oceano formando la penisola di Capo Ann.\nL'estremo sud della contea \u00e8 densamente popolato essendo nell'immediata area metropolitana di Boston. In quest'area sono situate le citt\u00e0 di Lynn e Saugus. Poco a nord \u00e8 situata sulla costa atlantica la storica citt\u00e0 di Salem e poco lontana Peabody. Sulla penisola di Capo Ann \u00e8 situato il porto peschereccio di Gloucester.\nNella valle del fiume Merrimack sono poste le citt\u00e0 di Lawrence e Haverhill dal ricco passato industriale. In prossimit\u00e0 della foce del Merrimack \u00e8 situata la citt\u00e0 portuale di Newburyport."}
{"id": "644957", "revid": "228587", "url": "https://it.wikipedia.org/wiki?curid=644957", "title": "San Giovanni decollato", "text": ""}
{"id": "644962", "revid": "306856", "url": "https://it.wikipedia.org/wiki?curid=644962", "title": "Ca' Granda", "text": "La Ca' Granda, gi\u00e0 sede dell'Ospedale Maggiore di Milano, \u00e8 un edificio situato tra via Francesco Sforza, via Laghetto e via Festa del Perdono, a ridosso della basilica di San Nazaro in Brolo. Opera dell'architetto fiorentino Filarete, fu uno dei primi edifici rinascimentali a Milano ed ebbe un ampio seguito in tutta l'Italia settentrionale.\nOggi \u00e8 sede dell'Universit\u00e0 degli Studi di Milano.\nStoria.\nIl progetto quattrocentesco del Filarete.\nLa costruzione dell'edificio prese avvio nella seconda met\u00e0 del Quattrocento, su impulso del Duca di Milano Francesco Sforza, allo scopo di dotare la citt\u00e0 di un unico grande ospedale per il ricovero e la cura dei malati, che precedentemente venivano ospitati in vari ospizi sparsi per la citt\u00e0. La decisione della sua edificazione avvenne all'indomani della conquista del Ducato di Milano da parte di Francesco Sforza, con l'intento di conquistarsi il favore dei nuovi sudditi con una monumentale opera di pubblica utilit\u00e0. La prima pietra venne posata il 12 aprile 1456, a seguito del decreto con il quale il Duca faceva dono alla citt\u00e0 del grande terreno su cui sarebbe sorto l'Ospedale.\nIl progetto iniziale venne ideato da Antonio Averulino detto \"Filarete\", architetto toscano convocato a Milano dal Duca su raccomandazione di Cosimo de' Medici. La scelta dell'architetto toscano, incaricato anche della ricostruzione del castello sforzesco, testimonia la volont\u00e0 di Francesco di dotare la citt\u00e0 di un edificio costruito secondo le pi\u00f9 avanzate tecniche di costruzione, per le quali al tempo Firenze era considerata la citt\u00e0 maggiormente all'avanguardia. Sempre da Firenze infatti fu fatto arrivare il progetto dell'ospedale di Santa Maria Nuova per essere utilizzato quale modello. Il progetto del Filarete prevedeva un grande quadrilatero con cortili interni; esso viene ampiamente descritto nel suo trattato \"Trattato di Architettura\", composto dal 1460 al 1464. \nLa sua realizzazione fu tuttavia solo parziale in quanto nel 1465 abbandon\u00f2 Milano, e l'esecuzione venne portata avanti da Guiniforte Solari e a partire dal 1495 dal suo allievo e genero Giovanni Antonio Amadeo. Questi realizzarono il progetto filaretiano con notevoli modifiche per adeguarlo al gusto lombardo ancora tardogotico, quali la sostituzione delle monofore a tutto sesto con le bifore ogivali nel prospetto della facciata principale. La costruzione prese avvio dall'ala destra verso la Chiesa di San Nazaro, che presenta ancora l'originale facciata in cotto prodotto dalla fornace Curti. Prosegu\u00ec abbastanza speditamente, e gi\u00e0 nel 1472 l'ospedale cominci\u00f2 a funzionare. Morto il Solari nel 1481, i lavori proseguirono sotto l'Amadeo fino alla caduta della dinastia sforzesca nel 1499. A lui spetta la decisione di adottare la pietra d'Angera quale materiale di costruzione in sostituzione del cotto, in quallo che sarebbe poi diventato il \"Cortile del Richini\". A seguito della caduta della dinastia sforzesca, i lavori si arrestarono completamente per mancanza di fondi.\nLa fabbrica seicentesca.\nIl corpo centrale dell'edificio prende invece il nome dal commerciante Pietro Carcano che alla sua morte, avvenuta nel 1624 lasci\u00f2 all'ospedale parte delle sue ricchezze (un'ingente cifra) per i sedici anni seguenti; con questo si pot\u00e9 proseguire nell'opera di ingrandimento sotto la direzione dell'ingegnere Giovanni Battista Pessina coadiuvato dagli architetti Francesco Maria Richini, Fabio Mangone e dal pittore Giovanni Battista Crespi, detto il \"Cerano\". Pur riprendendo il progetto iniziale, i lavori furono modificati dando come risultato finale l'attuale sovrapposizione tra stile gotico, rinascimentale e barocco.\nSi devono a questa fase costruttiva l'erezione del cortile centrale quadrato, detto appunto \"del Richini\", la chiesa dell'Annunciata sul lato di fondo del cortile medesimo, ed il portale di accesso principale. Per volont\u00e0 del capitolo dell'ospedale, sia la decorazione del Fronte su Via Festa del Perdono che quella del cortile maggiore riprendono i decori rinascimentali eseguiti oltre un secolo prima dall'Amadeo e dal Solari.\nNel 1639 viene posta sull'altare della chiesa la pala del Guercino con l'Annunciazione cui il luogo \u00e8 dedicato.\nPer tutto il secolo successivo continua l'edificazione delle crociere dell'ala nord, verso l'antico laghetto di Santo Stefano, un tempo utilizzato per lo scarico del marmo ad uso della fabbrica del Duomo, e poi divenuto propriet\u00e0 dell'ospedale stesso, fino al suo interramento nel 1857.\nIl completamento ottocentesco.\nA sinistra infine si ha l'ala pi\u00f9 recente, costruita nella fine del XVIII secolo grazie al lascito testamentario del notaio Giuseppe Macchio. Sotto la direzione di Pietro Castelli i lavori vennero completati nel 1805. La costruzione cos\u00ec terminata continu\u00f2 a svolgere la sua funzione di ospedale maggiore della citt\u00e0 di Milano fino al 1939, quando i degenti furono trasferiti nella nuova sede edificata a Niguarda.\nLe distruzioni belliche e il mutamento di destinazione.\nDurante la seconda guerra mondiale, tra il 15 e 16 agosto 1943 la struttura fu gravemente danneggiata dai bombardamenti, che distrussero intere ali del complesso. I danni furono riparati alla fine della guerra recuperando quanto pi\u00f9 possibile il materiale originario. La sua ricostruzione \u00e8 considerata un capolavoro del restauro. L'Ateneo vi ha ufficialmente sede dal 1958.\nDescrizione.\nL'edificio che nacque come Ospedale Maggiore (Ca' Granda), fu una delle opere pi\u00f9 significative di Filarete a Milano, nonch\u00e9 esempio paradigmatico del gusto rinascimentale lombardo prima dell'arrivo di Bramante (1479). Lo stile \u00e8 ibrido, improntato a linee nitide, ma addolcite da una certa ricchezza decorativa, senza un'applicazione di estremo rigore della \"grammatica degli ordini\" brunelleschiana.\nL'Ospedale maggiore, commissionato secondo una volont\u00e0 del nuovo principe Francesco Sforza di promuovere la propria immagine, mostra con chiarezza le diseguaglianze tra il rigore del progetto di base, impostato a una funzionale divisione degli spazi e una pianta regolare, e la mancata integrazione con il minuto tessuto edilizio circostante, per via del sovradimensionamento dell'edificio. La pianta dell'Ospedale, bench\u00e9 completata nell'arco di quattro secoli, rispetta sostanzialmente quanto disegnato dal Filarete alla met\u00e0 del Quattrocento. Essa \u00e8 quadrangolare; l'ingresso principale immette in un vasto cortile centrale, detto \"Corte del Richini\", che comunica con due cortili identici a destra e a sinistra, a loro volta suddivisi da due bracci ortogonali interni che li suddividono ulteriormente in quattro vasti cortili. L'ala di destra, posta a meridione, fu edificata nel Quattrocento, il cortile centrale fu eretto dal Richini nel Seicento mentre l'ala sinistra, settentrionale, edificata fra sei e settecento, fu ricostruita nel dopoguerra con sostanziali rifacimenti in forme contemporanee.\nNei prospetti, alla purezza ritmica della successione di archi a tutto sesto dei cortili, derivata dalla lezione di Brunelleschi, fa da contraltare un'esuberanza delle decorazioni in cotto (in larga parte dovute ai continuatori lombardi).\nLa facciata principale.\nIl monumentale portale centrale divide in due parti uguali la facciata principale, lunga quasi trecento metri, che prospetta su Via Festa del Perdono. La parte pi\u00f9 antica, elevata nel quattrocento, \u00e8 l'ala destra, la cui costruzione fu iniziata da Filarete cui si deve il porticato ad archi a tutto sesto poggianti su colonne in pietra, innalzato sull'alto basamento. Si devono invece ai fratelli Guiniforte e Francesco Solari le fantasiose decorazioni in cotto al piano superiore. Esse comprendono l'elaborato cornicione ad archetti, e le bifore archiacute, cui nel seicento vennero aggiunti i caratteristici tondi in pietra con i busti sporgenti.\n\u00c8 di edificazione seicentesca la parte centrale della facciata, costituita dal portale barocco e dalle due ali simmetriche che da esso si dipartono, costituite al piano terreno da un portico le cui arcate, murate, ospitano bifore ogivali. Bench\u00e9 edificata in epoca barocca, la facciata ripete gli stilemi decorativi quattrocenteschi, per espressa volont\u00e0 del Capitolo dell'ospedale, che ne affid\u00f2 il progetto a Richini e Mangone. Sono di gusto tipicamente barocco tuttavia gli espressionisti busti in pietra, e il portale a due ordini coronato da timpano. Le statue che lo ornano rappresentano, al piano inferiore, i due pi\u00f9 celebrati santi milanesi, \"San Carlo e Sant'Ambrogio\", e al piano superiore l\"'Annunciata\", cui l'Ospedale era originariamente dedicato, realizzate nel 1631 da Giovan Pietro Lasagna, scultore della Veneranda fabbrica del Duomo.\nSegue sulla sinistra la neoclassica ala Macchio, in intonaco rosso scuro interrotto da semplici paraste, che racchiude l'ala settecentesca ricostruita in forme contemporanee dopo i danni bellici.\nI cortili interni.\nL'ingresso principale immette direttamente nel vasto Cortile centrale, o \"del Richini\", edificato da quest'ultimo in forme barocche. In deroga all'originario progetto Filaretiano, che prevedeva una corte rettangolare occupata al centro dalla chiesa dell'Annunciata, fu invece eretto a pianta quadrata di dimensioni quasi doppie a quelle inizialmente previste. Richini, nella realizzazione della corte, demol\u00ec il portico gi\u00e0 realizzato dall'Amadeo oltre un secolo prima sul lato sud, ma ne riutilizz\u00f2 gli elementi decorativi. Di esse \u00e8 possibile vedere, al centro di tale lato, i due medaglioni con \"l'Annunciazione\", danneggiati dalla guerra. Nei registri della fabbrica dell'Ospedale sono ricordati i numerosi scalpellini, molti dei quali provenienti dalla fabbrica del Duomo, impiegati negli anni venti del Seicento nella vasta realizzazione delle decorazioni, capitelli, sottarchi, motivi vegetali e grottesche del fregio e soprattutto i busti emergenti dai tondi con Santi e personaggi del vecchio testamento, molti dei quali ricomposti dopo le distruzioni belliche negli anni Cinquanta del Novecento.\nLa corte, pesantemente danneggiata dai bombardamenti, fu interamente ricostruita ricomponendo con i pezzi originari le ottanta arcate che lo costituiscono.\nSulla destra del cortile principale \u00e8 l'ala rinascimentale, costituita da quattro cortili identici nelle dimensioni, ma dalle decorazioni differenti. Si presentano come chiostri a pianta quadrata, i cui lati sono costituiti da due ordini di logge sovrapposte, rette da sottili colonne in pietra. I cortili posteriori, detti \"della Ghiacciaia\" e \"della Legnaia\", sventrati dalle bombe del 1943, furono ricostruiti solo parzialmente. Conservano invece le forme originarie i due chiostri occidentali, detti \"della Farmacia\" e \"dei Bagni\", i primi ad essere edificati sotto la direzione di Filarete negli anni sessanta del Quattrocento.\nGrazie ad alcune sponsorizzazioni, \u00e8 in corso il restauro della facciata principale e del portale monumentale su via Francesco Sforza, che dovrebbe concludersi nel periodo 2009-2012, e la realizzazione di un \"piano di conservazione programmata\" per il cortile d'onore;\nInoltre, fra il 2009 ed i primi mesi del 2010 ci sono stati interventi sul loggiato del cortile di Farmacia e sui fregi pi\u00f9 pesanti del cortile d'onore, rafforzati in modo invisibile per eliminare il rischio di crollo.\nL'Archivio Storico e le Raccolte d'arte dell'Ospedale Maggiore.\nNella parte posteriore della corte del Richini si conservano i saloni monumentali del \"Capitolo\" dell'Ospedale, ovvero il consiglio d'amministrazione ospedaliera che si riuniva in questi luoghi fino al 1796. Il salone maggiore, decorato nel seicento da Paolo Antonio Maestri detto il Volpino, oggi ospita l'Archivio Storico dell'Ospedale, mentre nelle sale attigue \u00e8 conservata la vastissima Raccolta d'arte dell'Ospedale Maggiore, comprendente la celebre Quadreria dei benefattori, ritratti commissionati dal 1602 al novecento, e collezioni di dipinti, sculture e oggetti d'arte giunti tra i beni dell'ospedale con le eredit\u00e0 dei benefattori.\nLa chiesa di Santa Maria Annunciata all'Ospedale Maggiore.\nLa chiesa, priva di facciata, fu invece costruita all'interno del lato di fondo, distinguibile dal tiburio anch'esso quadrato, che si eleva sopra le arcate della loggia. Essa prese il nome di \"Santa Maria Annunciata all'Ospedale Maggiore\". Sono ancora conservati alcuni disegni progettuali dell'edificio di culto, di mano del Richini. L'ingresso, privo di enfasi, avviene da un comune portale al centro del porticato di fondo della corte del Richini. L'interno \u00e8 a pianta quadrata, mentre i quattro identici lati sono costituiti da serliane rette da colonne in marmo e capitelli ionici che richiamano la corte esterna. Di particolare interesse \u00e8 la pala d'altare, commissionata negli anni trenta del Seicento a Guercino dal capitolo dell'Ospedale per essere collocata sull'altare maggiore dove ancora si trova. L'opera mostra una struttura compositiva articolata e mossa, e accenti di acceso realismo che si possono notare nella resa pittorica delle vesti dell'angelo, e nell'inconsueta iconografia di Dio padre calvo che sporge dalle nubi.\nVarcando la soglia della Chiesa dell\u2019Annunciata si incontrano tre bassorilievi in marmo, opere di Dante Parini, Vitaliano Marchini e Francesco Wildt. Il soggetto \u00e8 comune ai tre artisti: \u201cLe guarigioni di Cristo\u201d.\nAl di sotto della chiesa vi \u00e8 una bassa cripta, le cui volte ad arco ribassato sono rette da poderosi pilastri quadrati. Conserva scarsi resti della decorazione ad affresco originaria, scomparsa a causa dell'umidit\u00e0, oltre all'altare disadorno. Fu utilizzata nei secoli quale ossario per i morti dell'ospedale che vi furono tumulati a migliaia. Ospit\u00f2 in particolare anche i corpi dei caduti delle cinque giornate di Milano, in seguito trasferiti al di sotto del monumento appositamente eretto da Grandi nella piazza omonima. Restano ancora alle pareti numerosi nomi dei patrioti un tempo tumulati al suo interno.\nLa fronte posteriore dell'ospedale, oggi su via Francesco Sforza, prospettava originariamente sulla cerchia dei navigli. Scomparso l'antico porticciolo dell'Ospedale, resta oggi la Porta della Meraviglia, da cui si accedeva al ponte che conduceva all'antico cimitero dell'ospedale maggiore, oggi detto Rotonda della Besana. Sulla testata della crociera \u00e8 invece il piccolo portale quattrocentesco ornato da un'Annunciazione di Luvoni."}
{"id": "644963", "revid": "52076", "url": "https://it.wikipedia.org/wiki?curid=644963", "title": "Universit\u00e0 Statale di Milano", "text": ""}
{"id": "644967", "revid": "599013", "url": "https://it.wikipedia.org/wiki?curid=644967", "title": "Suturatrice meccanica", "text": "Le suturatrici meccaniche (Staplers) sono strumenti in grado di effettuare in modo automatico le suture e le anastomosi chirurgiche.\nStoria.\nScopo di una sutura o di un'anastomosi \u00e8 quello di garantire la sintesi ottimale dei tessuti; richiede soprattutto capacit\u00e0 tecnica ed esperienza ma anche l'utilizzo di materiali idonei. Nel corso dei secoli la scoperta di sempre nuovi materiali di sintesi ha permesso l'evoluzione di molte tecniche operatorie ma non di rado \u00e8 accaduto che fossero queste ultime a stimolare la ricerca dei primi. Molti grandi chirurghi, ancor prima che le scoperte dell'anestesia da parte di Wells e Morton e dell'antisepsi da parte di Semmelweis e Lister segnassero la nascita della chirurgia moderna permettendo l'accesso di elezione all'addome ed al torace, avevano gi\u00e0 messo a punto molti interventi sugli organi interni inventandosi strumenti particolari ed originali che li aiutassero nelle manovre pi\u00f9 difficoltose o impegnative. \nCon l'intento che le loro tecniche, sperimentate e codificate, diventassero patrimonio comune e potessero essere utilizzate dalla maggior parte dei chirurghi ai quali comunque era richiesta quella perizia manuale che, come testimonia l'etimologia stessa del termine (gr. \"Cheir\", mano ed \"ergon\", lavoro: \"cheirergon\", colui che lavora con le mani) veniva considerato l'aspetto peculiare della professione.\nCertamente l'esito di un intervento \u00e8 in buona parte legato all'abilit\u00e0 dell'operatore, ma il fattore umano, tra gli altri, pone un problema pratico ed etico. Crea infatti \"categorie di merito\" basate su giudizi spesso opinabili, che ingenerano nel paziente confusione e dubbio rispetto alla \"bravura\" del chirurgo al quale sta per affidare la propria vita e che nella maggior parte dei casi non ha avuto possibilit\u00e0 di scegliersi. Non sorprende quindi che da sempre si sia cercato di ridimensionare questo aspetto cercando di limitare l'influenza delle capacit\u00e0 individuali sull'esito dell'intervento, con l'adozione di protocolli e procedure standardizzate, meglio se meccaniche e quindi automatiche. Sorprende ancor meno che tale motivazione sia stata alla base della nascita nella Mosca sovietica degli anni '50 di uno \"Scientific Research Institute of Experimental Surgical Apparatus and Instruments\" nel quale si cominciarono a studiare e fabbricare strumenti per sutura automatica che potessero essere impiegati da ogni chirurgo anche del pi\u00f9 lontano ospedale dello sterminato territorio sovietico cos\u00ec da garantire a tutti un analogo adeguato livello di assistenza.\nIn realt\u00e0 l'esigenza di creare meccanismi automatici di sutura era nata ben prima. Deve essere ricordato il curioso e geniale metodo ideato da Abulcasis nel X secolo che utilizzava per le suture intestinali le mandibole di particolari formiche decapitate dopo che avevano azzannato i tessuti o la sutura originale ideata da Beranger-Feraud capo della sanit\u00e0 nella marina francese napoleonica.\nO ancora quella di J.B. Murphy che, nel 1892 ideava un bottone metallico per suture intestinali che sar\u00e0 ripreso quasi un secolo dopo nella concezione del Valtrac, un anello biodegradabile utilizzato a questo scopo.\nMa il metodo di sutura meccanica intesa come procedimento capace di mettere dei punti automaticamente nasce agli inizi del XX secolo. Merita di essere citato il primo apparecchio messo a punto a Budapest da Humer Hultl e presentato al II congresso della Societ\u00e0 Ungherese di Chirurgia nel 1908. Impiegato nella resezione gastrica \u00e8 in grado di apporre quattro file di punti metallici che fissando ermeticamente la parete anteriore a quella posteriore dello stomaco consentono di asportarne una porzione senza sanguinamento e spandimento del contenuto. Ha dei notevoli inconvenienti perch\u00e9 ingombrante, poco maneggevole e pesante oltre i 3500 grammi, ma soprattutto perch\u00e9 richiede alcune ore solo per essere assemblato e ci\u00f2 ne condiziona l'impiego cos\u00ec che verr\u00e0 utilizzato soltanto in una cinquantina di casi.\nNel 1921 Aladar von Petz presenta all'VIII congresso della Societ\u00e0 Ungherese di Chirurgia un nuovo strumento molto rinnovato tecnicamente, pi\u00f9 leggero e pratico e in grado di essere montato rapidamente.\nLo stesso Hultl, presente alla seduta, ha modo di visionare il nuovo apparecchio, che prover\u00e0 sulla sua borsa di cuoio, ammettendone la superiorit\u00e0 rispetto al suo, tanto che decider\u00e0 di sospenderne immediatamente la produzione. Ma von Petz dovr\u00e0 attendere ancora due anni prima che una ditta tedesca si assuma il rischio di produrre in modo industriale la sua invenzione che sar\u00e0 presentata con il marchio \"Aesculap\". Il successo di questa suturatrice sar\u00e0 enorme e presto il suo impiego si diffonder\u00e0 nelle sale operatorie di tutto il mondo stimolando ulteriori ricerche e miglioramenti. Nel 1934 il tedesco H. Friedrick inventer\u00e0 le cartucce intercambiabili che agevoleranno la ricarica dei punti metallici e alleggerir\u00e0 lo strumento dotandolo di un'impugnatura rimovibile. Ulteriori modifiche saranno apportate tra gli altri da M. Tomada nel 1937 e da K. Nakayama nel 1954.\nL'impiego delle suturatrici nella prima met\u00e0 del XX secolo \u00e8 molto diffuso anche se limitatamente alla chirurgia gastrica e intestinale. Nel 1946 il sovietico V. F. Gudov brevetta un nuovo apparecchio. Questa data segna un momento importante nella storia delle suturatrici non solo perch\u00e9 per la prima volta ne viene presentata una destinata ad un utilizzo diverso, vascolare, ma perch\u00e9 fissa l'inizio di quell'attivit\u00e0 di ricerca della scuola sovietica che si concretizzer\u00e0 con la nascita nel 1951 dello \"Scientific Research Institute of Experimental Surgical Apparatus and Instruments\" dove avverr\u00e0 la messa a punto definitiva di questi strumenti.\nP. I. Androsov, e quindi Belkin e Kalinina inventeranno apparecchi di nuova concezione in grado di suturare con clip metalliche ma anche di tagliare contemporaneamente. J. J. Gristman pubblicher\u00e0 uno studio sull'impiego delle suturatrici in chirurgia gastrica segnalando un impressionante calo di mortalit\u00e0 intra e post operatoria, dal 10,4 al 3,6%, tempi tecnici dimezzati, diminuzione della percentuale di deiscenza delle suture meccaniche rispetto a quelle manuali dal 20-25 al 5-10%.\nSono risultati veramente straordinari ma vengono accolti tiepidamente e con scetticismo. Forse perch\u00e9 si \u00e8 in piena Guerra Fredda tra USA e URSS e l'osmosi delle informazioni \u00e8 limitata o forse perch\u00e9 l'occidente non vuole riconoscere la superiorit\u00e0 dell'industria sovietica in questo campo o forse perch\u00e9 psicologicamente il chirurgo rifiuta di rinunciare a quell'esercizio di virtuosismo che considera la sutura fatta a mano e che rivendica quale connotato qualificante della propria \"arte\".\nNel 1960 T. V. Kalinina presenta la prima suturatrice circolare capace di realizzare un'anastomosi termino-terminale. \u00c8 un apparecchio che rivoluziona l'approccio ad alcuni interventi difficili come le resezioni esofagee o quelle del retto basso in cui le anastomosi risultano problematiche. Ne esistono due modelli, il \"PKS 25\" (per l'esofago) e il \"PKS 28\" (per il colon) che ricordano nella forma un rettoscopio rigido. I due apparecchi saranno poi unificati nel modello \"SPTU\" dotato di cilindri interscambiabili di diverse dimensioni. \n\u00c8 una suturatrice innovativa nella concezione e straordinariamente valida nella pratica pur presentando alcuni limiti: \u00e8 ingombrante e pesante, \u00e8 rettilinea e quindi mal posizionabile in alcune distretti addominali, \u00e8 difficile da smontare e quindi da pulire e sterilizzare. Inoltre \"spara\" una sola fila di agrafes per cui la sutura va rinforzata con un secondo strato di punti messi a mano sulla sierosa viscerale. A questo modello seguono altre suturatici come la \"YKG 8\" per le suture gastriche, la \"YTL 70\" e \"100\" per suture enteriche e polmonari oltre che gastriche, la \"NGKA 60\" per anastomosi gastro-enteriche ed entero-enteriche. Nel frattempo molti chirurghi europei ed americani, attratti dalle notizie che giungono da oltrecortina, chiedono di visitare l'Istituto moscovita e hanno la possibilit\u00e0 di rendersi conto di persona dell'importanza di questa tecnologia che aiutano a esportare nei loro paesi.\nNel 1970 V. I. Kolesov accreditato per la prima rivascolarizzazione coronarica con LIMA ed il primo (e ad oggi forse ancora l'unico) chirurgo ad avere clinicamente utilizzato una microsuturatrice vascolare coronarica da lui ideata, di cui E. V. Kolesov ha dimostrato sperimentalmente nel laboratorio del servizio di Cardiochirurgia dell'Ospedale Broussais a Parigi nell'autunno del 1996, una modifica per ottenere il temporaneo accoppiamento dei monconi vascolari alle due parti della suturatrice\nCos\u00ec giunge il momento in cui scendono in campo le tecnologie e soprattutto le strategie di mercato delle grandi multinazionali statunitensi. Nel 1966 sorge negli USA la \"U.S. Surgical Corporation Autosuture Company\" e poi la \"ETHICON Johnson &amp; Johnson\". Entrambe finalizzate allo studio e alla produzione su larga scala di staplers, queste aziende inizialmente sfruttano la grande esperienza sovietica, ma in breve tempo, per le richieste di un mercato globalizzato e per le aspettative venutesi a creare nella comunit\u00e0 scientifica, vanno ben oltre costruendo suturatrici che con le loro progenitrici hanno in comune soltanto il principio. Molto leggere per le particolari leghe impiegate sono soprattutto pi\u00f9 sicure e semplici da usare. Nascono le nuove sigle con le quali diventeranno sempre pi\u00f9 note: \"EEA\", \"GIA\", \"TA\" equivalenti delle PKS, delle NGKA, delle YTL sovietiche. Sono apparecchi adatti a tutte le chirurgie, facilmente sterilizzabili e quindi riutilizzabili infinite volte anche perch\u00e9 sfruttano set intercambiabili di cartucce con agrafes gi\u00e0 montate.\nIl continuo progresso delle ricerche in questo campo consentir\u00e0 infine con l'utilizzo della plastica al posto dei pi\u00f9 costosi metalli di produrre apparecchi \"disposable\" (usa e getta) ancora pi\u00f9 pratici, di dimensioni e calibri diversi adatti alle varie situazioni anatomiche, di costo relativamente pi\u00f9 contenuto. La progressiva miniaturizzazione degli apparecchi ha contribuito in modo rilevante alla forte crescita delle chirurgie mini-invasive e robotiche che rappresentano, molto probabilmente, la chirurgia del futuro.\nMentre i dispositivi per anastomosi circolare end-to-end del tubo digerente sono ampiamente utilizzati, nonostante ricerche intensive le suturatrici circolari per anastomosi vascolare non hanno ancora avuto un impatto significativo sulla tecnica di sutura manuale standard (Carrel). Infatti oltre alle diverse modalit\u00e0 di accoppiamento dei monconi vascolari (eversi) rispetto a quelle dei monconi digestivi (introversi), la principale ragione di questa lacuna potrebbe essere che, in particolare per i piccoli vasi, la manualit\u00e0 e la precisione richieste per il posizionamento sui due monconi vascolari e l\u2019azionamento di qualsiasi dispositivo adatto a questo uso non possono essere significativamente inferiori a quelle necessarie per eseguire la sutura mano standard, rendendo quindi di scarsa utilit\u00e0 pratica l'uso di qualsiasi dispositivo. \nUn'eccezione a ci\u00f2 pu\u00f2 tuttavia essere il trapianto di organi in cui queste due fasi, il posizionamento del dispositivo sui monconi vascolari ed il suo azionamento, possono essere eseguite in tempi diversi, da diversi team chirurgici, in condizioni di sicurezza. Il tempo richiesto per il posizionamento della suturatrice sui monconi vascolari infatti non interferisce con la conservazione l'organo del donatore. A questo scopo un nuovo dispositivo per anastomosi vascolari \u00e8 stato ideato, realizzato in prototipi e utilizzato con risultato soddisfacenti nel trapianto polmonare sperimentale \nLa met\u00e0 del dispositivo per il donatore viene montato in condizioni di ischemia fredda nella fase tra prelievo e trasporto dell\u2019organo dal donatore al ricevente; sul ricevente l\u2019altra met\u00e0 del dispositivo viene montato dopo la rimozione dell'organo nativo. Lo scopo primario del dispositivo \u00e8 quello di rendere il pi\u00f9 breve possibile la fase dell'ischemia calda, pericolosa dell'organo donatore, che pu\u00f2 essere contenuta nel paio di minuti o meno necessari solo per collegare le estremit\u00e0 del dispositivo e azionare la suturatrice.\nSuturatrici meccaniche: vantaggi.\nI primi apparecchi sovietici, al di l\u00e0 del merito grandissimo di aver precorso i tempi, avevano numerosi limiti perch\u00e9 esclusivamente occludenti, perch\u00e9 avevano una sola fila di agrafes che andavano caricate a mano, perch\u00e9 ingombranti e quindi difficili da pulire e sterilizzare. Assicuravano suture estroflettenti o introflettenti a seconda di come venivano posizionati ma necessitavano di un'ulteriore sutura (siero-sierosa) di rinforzo fatta a mano. Poi la fila di agrafes fu raddoppiata ed il meccanismo fu integrato con una lama tagliente che consentiva di praticare contemporaneamente la sezione e la sintesi dei tessuti e di confezionare anastomosi tecnicamente perfette, ma gli altri difetti restavano. Le stapler americane hanno eliminato tutti gli inconvenienti ed hanno migliorato lo standard di qualit\u00e0. \nOggi la sutura meccanica ha preso definitivamente il posto di quella manuale. Se infatti da un lato comporta dei costi piuttosto elevati dall'altro offre dei vantaggi che la rendono insostituibile:\nSuturatrici meccaniche: modelli.\nT. A..\nThoracic \u2013 Abdominal \u2013 instrument. \u00c8 una suturatrice lineare esclusivamente occludente adoperata inizialmente in chirurgia gastrica e intestinale per chiudere il moncone gastrico o quello duodenale (intervento di Billroth II) o per asportare dei diverticoli o per suturare particolari perforazioni intestinali e quindi passata all'utilizzo in chirurgia polmonare e cardiaca. \u00c8 fornita in varie misure, 30, 55, 90 e con cartucce di agrafes a spessore variabile da 1 a 2\u00a0mm, in confezioni di colore diverso perch\u00e9 siano facilmente riconoscibili.\nG.I.A..\nGastro \u2013 Intestinal \u2013 instrument. \u00c8 una suturatrice lineare capace di sezionare e suturare contemporaneamente. Molto usata per queste sue caratteristiche nella confezione delle anastomosi in particolare latero-laterali e nella sezione di segmenti intestinali. Anche questo strumento \u00e8 fornito in misure diverse con cartucce intercambiabili di agrafes a chiusura variabile.\nE.E.A..\nEnd to End Anastomosis \u2013 instrument. \u00c8 una suturatrice circolare' particolarmente adatta alle anastomosi \"difficili\" come quelle sull'esofago o sul retto basso. In quest'ultimo caso lo strumento viene introdotto attraverso l'ano. Fornita in vari modelli, retti e curvi, con caricatori di diametro diverso cos\u00ec che possano essere adattati al calibro variabile dei vari segmenti intestinali. \nASP 50.\nTyco Purstring. Serve per confezionare suture a \"borsa di tabacco\" \nDFS.\nSingle Use Fascia Stapler Autosuture. Per suturare la fascia.\nSFS.\nReusable Skin Stapler Autosuture. Per suturare la cute.\nProximate.\nPx Skin Stapler Ethicon. Per suturare la cute.\nSuturatrice EEA: meccanismo e funzionamento.\nLa EEA \u00e8 una delle suturatrici pi\u00f9 usate per eseguire le anastomosi intestinali. Nel dettaglio si compone di:\nUna volta spiegata la parte meccanica della EEA \u00e8 possibile descrivere, in modo molto semplificato, i momenti di un intervento che richiede la confezione di un'anastomosi (fig. 1):\nA questo punto \u00e8 opportuno procedere a una verifica di qualit\u00e0 della sutura sia osservandola attentamente che esaminando il cilindro di tessuto rimasto attorno al perno e che deve mostrarsi integro. Quando possibile \u00e8 utile procedere a particolari prove pneumo-idriche che consentono di valutare la tenuta dell'anastomosi. Questo accertamento \u00e8 necessario nelle anastomosi colo-rettali basse ove \u00e8 impossibile il controllo visivo. Allo scopo si introduce per via anale una certa quantit\u00e0 di aria o di liquido colorato con coloranti vitali controllando che tra i punti di sutura visibili dall'alto e nelle garze messe all'uopo intorno all'anastomosi non compaiano bollicine d'aria o macchie di colore che segnalerebbero perdite nella tenuta di alcuni punti della sutura.\nSuturatrice GIA: meccanismo ed utilizzo.\nLa GIA \u00e8 una suturatrice lineare in grado di tagliare e suturare contemporaneamente. \u00c8 composta da due branche articolabili che vengono strette sul segmento di intestino da sezionare. Una delle due branche contiene a un'estremit\u00e0 il caricatore (che pu\u00f2 essere cambiato anche pi\u00f9 volte) con le agrafes e dall'altra parte una lama scorrevole. L'altra branca contiene invece gli incavi in cui si chiuderanno le agrafes e una guida in cui scorrer\u00e0 la lama.\nUna volta articolate le due branche dopo averle strette sull'intestino viene fatto scorrere un cursore che porta avanti la lama tagliente che seziona i tessuti e aziona il meccanismo di chiusura delle agrafes.\nCon questo apparecchio \u00e8 possibile, una volta sezionati i segmenti, praticare un'anastomosi latero-laterale:"}
{"id": "644976", "revid": "36426", "url": "https://it.wikipedia.org/wiki?curid=644976", "title": "C\u00e0 Granda", "text": ""}
{"id": "644980", "revid": "287204", "url": "https://it.wikipedia.org/wiki?curid=644980", "title": "Anderson Luis da Silva", "text": ""}
{"id": "644981", "revid": "767487", "url": "https://it.wikipedia.org/wiki?curid=644981", "title": "Tuo per sempre", "text": "Tuo per sempre (\"College\") \u00e8 un film muto del 1927 interpretato da Buster Keaton che, non accreditato, lo ha anche diretto insieme a James W. Horne.\nIl film, prodotto da Joseph M. Schenck e girato al Los Angeles City College, fu distribuito dalla United Artists e usc\u00ec nelle sale il 10 settembre 1927.\nTrama.\n\"Tuo per sempre\" \u00e8 una rocambolesca storia d'amore. Buster Keaton veste i panni dello studente \"secchione\" innamorato della bella di turno. Attraverso improbabili imprese sportive, tutte con lo stesso disastroso epilogo, cercher\u00e0 di conquistare il cuore della ragazza e di far fuori ex fidanzati sbruffoni e invadenti. Ci riuscir\u00e0."}
{"id": "644983", "revid": "1324679", "url": "https://it.wikipedia.org/wiki?curid=644983", "title": "Oliver Heaviside", "text": "Adatt\u00f2 i numeri complessi allo studio dei circuiti elettrici, svilupp\u00f2 tecniche per applicare la trasformata di Laplace alla risoluzione di equazioni differenziali, riformul\u00f2 le equazioni di Maxwell in termini di forze magnetiche ed elettriche e di flusso, e coformul\u00f2 indipendentemente il calcolo vettoriale.\nSebbene non fosse in buoni rapporti con il mondo scientifico del tempo per buona parte della sua vita, Heaviside cambi\u00f2 lo studio della matematica e della scienza degli anni a venire.\nInfatti a lui si deve la funzione gradino di Heaviside (1893), usata ad esempio proprio nello studio dei circuiti, la cui derivata \u00e8 la famosa delta di Dirac. Le propriet\u00e0 cos\u00ec peculiari di questi strumenti matematici suscitarono uno scalpore tale . Paul Dirac, appunto, mostrer\u00e0 in seguito quanto pregevoli fossero invece quelle intuizioni.\nContributi scientifici.\nIpotesi della ionosfera e delle onde gravitazionali.\nHeaviside propose l'idea che la parte superiore dell'atmosfera terrestre contenesse uno strato ionizzato conosciuto con il nome di ionosfera; a questo proposito, predisse l'esistenza di quello che successivamente sarebbe chiamato lo strato di Kennelly\u2013Heaviside. Nel 1947 Edward Victor Appleton ottenne il premio Nobel per la fisica per aver dimostrato l'esistenza di questo strato.\nHeaviside discusse anche la possibilit\u00e0 delle onde gravitazionali, notando l'analogia della legge dell'inverso del quadrato tra gravitazione ed elettricit\u00e0.\nContributi alla fisica matematica.\nHeaviside ha sostenuto l'utilizzo dei metodi del calcolo vettoriale per l'espressione delle leggi fisiche. \nLa formulazione dell'elettromagnetismo richiedeva, secondo Maxwell, ben 20 equazioni scalari. Heaviside ha sfruttato gli operatori rotore e divergenza per ridurle nella forma con la quale sono conosciute oggi: un sistema di 4 equazioni differenziali alle derivate parziali lineari accoppiate (2 vettoriali e 2 scalari, per un totale di 8 equazioni scalari) nelle 4 variabili B, E, J, \u03c1. Meno noto \u00e8 il fatto che le equazioni di Heaviside e quelle di Maxwell non sono esattamente equivalenti: \u00e8 pi\u00f9 facile modificare quelle di Heaviside per renderle compatibili con la fisica quantistica.\nInvent\u00f2 la funzione gradino di Heaviside per calcolare la corrente all'accensione di un circuito elettrico. Fu il primo ad usare la funzione impulso ora nota con il nome di delta di Dirac. Invent\u00f2 il metodo del calcolo operazionale per risolvere le equazioni differenziali lineari, che assomiglia al metodo della trasformata di Laplace basato sull'integrale di Bromwich che prende il nome da Bromwich che ide\u00f2 una giustificazione matematica rigorosa per il metodo degli operatori di Heaviside con l'integrazione di contorno. Heaviside conosceva il metodo della trasformata di Laplace ma riteneva che il suo metodo fosse pi\u00f9 diretto.\nHeaviside svilupp\u00f2 le equazioni del telegrafista, che avevano l'effetto di incrementare di un fattore 10 il tasso di trasmissione lungo cavi transatlantici. Originariamente per la trasmissione di un carattere ci volevano dieci minuti, poi si \u00e8 scesi a un carattere al minuto. A questo \u00e8 strettamente legata la sua scoperta che la trasmissione telefonica potesse migliorare fortemente collocando un'induttanza elettrica in serie al cavo. Heaviside scopr\u00ec indipendentemente il vettore di Poynting.\nTermini dell'elettromagnetismo.\nHeaviside coni\u00f2 i seguenti termini relativi all'elettromagnetismo:"}
{"id": "644984", "revid": "72396", "url": "https://it.wikipedia.org/wiki?curid=644984", "title": "Riccardo Cocciante (album)", "text": "Riccardo Cocciante \u00e8 il sesto album del cantante italiano Riccardo Cocciante, pubblicato nel 1978.\nNel 2012 \u00e8 stato ristampato nella serie Emozioni &amp; parole.\nTracce.\nTesti di Marco Luberti, musiche di Riccardo Cocciante."}
{"id": "644989", "revid": "110157", "url": "https://it.wikipedia.org/wiki?curid=644989", "title": "Chiesa di Santa Maria delle Anime del Purgatorio ad Arco", "text": "La chiesa di Santa Maria delle Anime del Purgatorio ad Arco, o pi\u00f9 semplicemente del Purgatorio ad Arco, \u00e8 una chiesa barocca di Napoli situata su via dei Tribunali, nel centro antico della citt\u00e0.\nLe sale che si succedono alle spalle dall'abside cos\u00ec come la chiesa sotterranea con l'adiacente ipogeo costituiscono il Museo dell'Opera Pia Purgatorio ad Arco.\nStoria.\nLa chiesa fu eretta nel 1616 su un progetto di Giovanni Cola di Franco e di Giovan Giacomo Di Conforto su commissione di diverse famiglie nobili napoletane e con l'obiettivo di realizzare un luogo di sepoltura per le persone povere della citt\u00e0, senza famiglia e senza casa.\nTra le famiglie committenti spicca quella dei Mastrillo, che con i fratelli Geronimo e Francesco furono i principali contributori all'erezione della chiesa che, al tempo, si occupava di scarcerare i poveri per debiti di affitti, di seppellire i morti, vestire i bisognosi ed altro. Vanno comunque ricordati altre famiglie che contribuirono alla nascita dell'istituzione, come i Muscettola, Alfonso Brancaccio, Fabrizio Caracciolo di Brienza, Diomede e Marcantonio Carafa ed infine Antonio Carmignano.\nIl toponimo \"ad Arco\" deriva dalla presenza sul decumano maggiore, nel crocevia con via Nilo e via Atri, di un torrione di epoca romana (da alcuni ritenuto altomedievale), la cosiddetta \"torre d'Arco\", aperto ai quattro lati da altrettanti fornici tramite i quali era garantito il passaggio. Al di sotto del torrione aveva sede il seggio d'Arco, suddivisione minore del sedile di Nilo. La torre dava il nome in et\u00e0 altomedievale ad una zona della citt\u00e0 presso il decumano maggiore detta \"regio de arcu cabredato\".\nGiulio Cesare Capaccio ritenne erroneamente che non fosse la torre a dare il nome alla zona, ma il fatto che in essa fosse presente la sede degli arconti, i magistrati della polis greca. Questa deduzione nacque dall'errata lettura di una lapide latina ritrovata nei paraggi.\nLa demolizione della struttura viene tradizionalmente datata ai tempi di don Pedro di Toledo, il quale la ordin\u00f2 per ampliare la strada e migliorare la viabilit\u00e0 per la nuova sede del tribunale, il castel Capuano, da lui istituita. Tuttavia alcuni storici come Bartolommeo Capasso e Riccardo Filangieri di Candida Gonzaga riportano la data del 1564 (dopo la morte di don Pedro), riprendendo quanto affermato da Giovanni Antonio Summonte, che ne riporta anche il giorno, il 6 aprile 1564, nonch\u00e9 il motivo per cui fu abbattuta: \u00ab\"dare ariosit\u00e0 al vicino palazzo della marchesa del Vasto\"\u00bb. Il Capaccio, che asserisce comunque che la torre fu abbattuta \"ai suoi tempi\", invece riferisce che fu la falsa credenza che in essa dimorassero degli spiriti a determinarne la demolizione.\nUltimati i lavori di costruzione, la chiesa superiore venne consacrata nel 1638 ed aperta al culto, mentre quella inferiore fu completata intorno al Settecento per poi essere destinata a sepoltura delle \"anime pezzentelle\" (anime povere) riconfermato tale diritto anche da Isabella Mastrilli (1682-1761) che nel 1742 istitu\u00ec lo \"ius sepolturae\" (diritto di sepoltura) in chiesa.\nLe chiese furono aperte ai fedeli fino al terremoto dell'Irpinia del 1980, allorch\u00e9 fu poi compromessa la stabilit\u00e0 della chiesa del piano inferiore e dunque chiuse entrambe. Dopo alcuni lavori di restauro, fu riaperta al culto nel 1992.\nDescrizione.\nChiesa superiore.\nL'edificio presenta sulla facciata motivi decorativi con teschi ed ossa nei fregi, sul portale e nelle nicchie laterali. Il portale e il tondo sovrastante con il bassorilievo della \"Madonna con le Anime del Purgatorio\" risalgono agli inizi del Settecento e sono attribuiti a Cosimo Fanzago.\nL'interno si presenta a navata unica con un ridotto transetto e cappelle laterali.\nIl presbiterio e l'abside sono decorati su disegno di Dionisio Lazzari e sono databili al 1669. Dietro l'altare settecentesco, preceduto da una balaustra rivestita in marmo colorato, vi \u00e8 la pala d'altare con la \"Madonna delle Anime Purganti\" di Massimo Stanzione eseguita nel 1638-1642. La stessa tela, di chiaro stampo caravaggesco, vede al di sotto di essa la grande scultura del \"Teschio alato\" del Lazzari, mentre al di sopra \u00e8 la tela di \"Sant'Anna che offre la Vergine bambina al Padre Eterno\" del 1670 di Giacomo Farelli. Nella parete absidale di sinistra \u00e8 infine il monumentale \"sepolcro di Giulio Mastrillo\", opera iniziata da Andrea Vaccaro e terminata dello scultore Andrea Falcone nel 1672, il quale si occup\u00f2 di eseguire la statua inginocchiata del Mastrilli.\nNelle cappelle laterali, tre per lato, si conservano opere di scultura lignea di ignoti maestri e pitture di artisti del Seicento napoletano. Tra queste, nella prima di sinistra \u00e8 il \"San Michele Arcangelo abbatte il demonio\" (1650) di Girolamo De Magistro; nella prima di destra \"Una Sacra Famiglia\" di ignoto pittore seicentesco (il dipinto aspetta ancora di essere restaurato e magari una ripulitura potrebbe far riemergere una firma, come accadde non molti anni fa con il \"San Michele\" di De Magistro), nella terza di sinistra la pala d'altare della \"Morte di san Giuseppe\" (1650-1651) \u00e8 di Andrea Vaccaro; la prima cappella di destra invece vede la \"Morte di sant'Alessio\" (1661) di un giovane Luca Giordano.\nChiesa inferiore.\nDa una scala posta subito a sinistra dopo l'ingresso in chiesa si giunge a un'altra chiesa, costruita in linea d'aria al di sotto di quella del Purgatorio, infatti le dimensioni sono le medesime, con lo scopo di dare alle anime povere (cosiddette \"pezzentelle\") la sepoltura.\nIl pavimento della chiesa inferiore \u00e8 stato realizzato dai fratelli Giuseppe e Donato Massa, gi\u00e0 noti per aver eseguito le maioliche del chiostro delle Clarisse in Santa Chiara, mentre l'altare in piperno risale al XVIII secolo. Lungo le pareti sono collocate alcune cappelle votive, mentre al centro del pavimento \u00e8 una grande tomba anonima.\nNell'angolo a sinistra della chiesa un corridoio decorato con teschi d\u00e0 accesso alla tomba di Giulio Mastrilli, nonch\u00e9 ad un secondo ambiente sotterraneo, che fungeva da ipogeo, con teschi e spazi destinati alla sepoltura di corpi umani. Uno di questi teschi richiama il ricordo dell'anima di Lucia, morta in un naufragio insieme al suo sposo: a questa figura vengono chieste tutt'oggi grazie e intercessioni nonch\u00e9 offerti fiori e foto dei familiari come \"ex voto\".\nMuseo dell'Opera.\nGli ambienti interni, sagrestia ed oratorio dell'Immacolata, tutti alle spalle della abside della chiesa ospitano il Museo dell'Opera Pia Purgatorio ad Arco, nel quale sono esposti oggetti liturgici, paramenti, calici, libri, suppellettili delle celebrazioni ed altre testimonianze che vanno dal Seicento all'Ottocento.\nFa parte del circuito museale anche l'ipogeo sotterraneo della chiesa."}
{"id": "644990", "revid": "6340", "url": "https://it.wikipedia.org/wiki?curid=644990", "title": "Hl\u00e9r", "text": ""}
{"id": "644991", "revid": "6340", "url": "https://it.wikipedia.org/wiki?curid=644991", "title": "Hler", "text": ""}
{"id": "644992", "revid": "1225", "url": "https://it.wikipedia.org/wiki?curid=644992", "title": "Stanley Kubrik", "text": ""}
{"id": "644997", "revid": "77358", "url": "https://it.wikipedia.org/wiki?curid=644997", "title": "Bari Centrale", "text": ""}
{"id": "644998", "revid": "1225", "url": "https://it.wikipedia.org/wiki?curid=644998", "title": "Kubrick", "text": ""}
{"id": "645002", "revid": "767487", "url": "https://it.wikipedia.org/wiki?curid=645002", "title": "Il signore della morte", "text": "Il signore della morte (\"Halloween II\") \u00e8 un film del 1981, diretto da Rick Rosenthal. Il film \u00e8 stato successivamente distribuito in Home-video col titolo Halloween II - Il signore della morte.\nSi tratta del secondo capitolo della saga di Halloween ed \u00e8 stato sceneggiato da John Carpenter, regista del primo capitolo della serie. A differenza degli altri sequel, questo \u00e8 l'unico che \u00e8 stato scritto da Carpenter e da Debra Hill. Il film segue sin dall'inizio gli eventi del primo film e s'incentra da un lato sulla volont\u00e0 di Myers di trovare e uccidere Laurie Strode e dall'altro lato sugli sforzi del dottor Loomis per trovare Michael ed evitare il peggio.\nStilisticamente parlando, il sequel riproduce naturalmente elementi-chiave che fecero di \"Halloween - La notte delle streghe\" un grande successo come ad esempio la prospettiva in prima persona e i titoli di testa quasi uguali al film precedente. Il film, comunque, a gran differenza rispetto all'originale, include pi\u00f9 violenza e sangue, facendolo assomigliare nettamente all'emergente genere degli splatter e non guadagn\u00f2 quanto il precedente: gli introiti furono pari a 25.5 milioni di dollari, in confronto alle spese di 2.5 milioni.\n\"Halloween II\" doveva essere l'ultimo capitolo della saga di Halloween che ruotasse intorno a Michael Myers e alla cittadina fittizia di Haddonfield, ma dopo l'insuccesso di \"Halloween III - Il signore della notte\" (1982), Myers ritorn\u00f2 nel film \"Halloween 4 - Il ritorno di Michael Myers\" (1988).\nTrama.\nNotte di Halloween del 31 ottobre 1978. Il dottor Sam Loomis ha appena sparato a Michael Myers facendolo precipitare da un balcone, salvando cos\u00ec la giovane Laurie Strode da morte certa.\nSubito dopo averlo colpito, Loomis si precipita sul luogo dove Michael \u00e8 caduto ma al posto del suo corpo trova solo una macchia di sangue: Myers \u00e8 ancora vivo. Nel frattempo vengono ritrovati nel viale dove Myers ha compiuto gli omicidi i corpi di Lynda van der Klok e del suo ragazzo e di Annie Brackett, la figlia dello sceriffo, che viene prontamente avvisato.\nLaurie viene condotta in ospedale e qui riceve parecchie attenzioni da parte del giovane infermiere Jimmy Lloyd, fratello di un compagno di scuola di Laurie. La ragazza viene operata per arginare la ferita provocatale da Myers e viene anestetizzata. Durante il lungo sonno, inizia ad avere incubi riguardo alla sua infanzia e all'adozione a lei ignota da parte degli Strode. Intanto il maniaco Michael Myers continua a mietere vittime grazie ad un coltello che ha prelevato in casa di un'anziana signora.\nIl dottor Sam Loomis, insistendo sul fatto che Myers \u00e8 ancora vivo ed \u00e8 da qualche parte nella cittadina di Haddonfield, diviene quasi lo zimbello dei poliziotti, che credono Myers ormai morto e continuano a diffidare che possa essere una sorta di essere innaturale. Il dottor Loomis individua finalmente Myers mentre attraversa una strada, ma questi finisce schiacciato tra un'auto di polizia e un camion. La collisione provoca l'esplosione e la morte del \"presunto\" Myers. Andando all'obitorio, il medico controlla la dentatura della persona - secondo la sua opinione non pi\u00f9 vecchia di diciassette anni. Dei ragazzi chiedono inoltre di un loro amico che aveva diciassette anni e indossava una maschera che \u00e8 scomparso da ore: a questo punto non ci sono dubbi sul fatto che il morto nell'esplosione non era Myers.\nCos\u00ec, mentre Laurie inizia a ricordare della sua infanzia e della sua stretta parentela con Michael, Loomis conduce la sua personale caccia all'uomo e Myers si dedica all'uccisione della sua \"seconda sorella\", Laurie, protetta da infermieri e amici, che per\u00f2 non potranno arrestare la furia omicida di Myers. Loomis, seguendo le tracce di Michael, entra nell'ospedale e una volta recatosi nella stanza dove Laurie s'era nascosta, tenta di sparare a Michael, che \u00e8 riuscito ad entrare. Per\u00f2 la pistola non funziona e quindi Michael trafigge Loomis con una lametta. Dopo aver fatto questo, Michael si avvicina alla sorella messa in un angolo spaventata. Ma d'un tratto Laurie estrae una pistola e gli spara sopra gli occhi rendendolo cieco. Cos\u00ec Loomis decide di risolvere questa faccenda, accende delle bombole di gas per attirare l'attenzione di Michael, lo stesso fa Laurie. Dopo che quest'ultima \u00e8 fuggita via dalla camera, Loomis, ancora dentro la stanza invasa dal gas acceso, afferra un accendino, preme il grilletto e causa un'esplosione sacrificandosi. Per\u00f2 dopo l'esplosione, Michael cammina verso la sorella minore, col corpo in fiamme e dopo un po' cade a terra. La mattina seguente, Laurie viene soccorsa e mandata dentro il furgone dell'ambulanza. Il film termina con l'inquadratura del volto scioccato di Laurie e quella del volto di Myers in fiamme.\nProduzione.\n\"Halloween II\" aveva un budget di 2.5 milioni di dollari; il primo capitolo ne era costati 300.000. Irwin Yablans e Moustapha Akkad, produttori di \"Halloween, la notte delle streghe\", investirono molto sul film, nonostante il regista non fosse pi\u00f9 Carpenter. La maggior parte della pellicola venne girata al Morningside Hospital di Englewood (California) e al Pasadena Community Hospital a Pasadena. Venne valutata la possibilit\u00e0 di girare in 3D, ma la sceneggiatrice e produttrice Debra Hill ha dichiarato: \"Esaminammo un certo numero di tecniche per il 3D, ma erano troppo costose per questo progetto. Inoltre la maggior parte del film venne girato in esterni e di notte. \u00c8 molto difficile realizzare una scena in 3D in esterni, figuriamoci di notte!\".\nSceneggiatura.\nLa sceneggiatura di \"Halloween II\" venne scritta da John Carpenter e Debra Hill, i soggettisti del primo \"Halloween\". Hill menziona in un'intervista del 1981 per la rivista \"Fangoria\" che il film ultimato differisce in qualcosa rispetto alla tiratura originale. Spiega come lei e Carpenter avevano originalmente considerato l'idea di ambientare il sequel un po' di anni dopo gli eventi di \"Halloween\". Pianificarono di mostrare Myers che insegue Laurie Strode in un nuovo appartamento altolocato dove lei ora abita.\nIl sequel doveva cancellare per sempre la storia di Michael Myers e Laurie Strode: n\u00e9 Carpenter n\u00e9 la Hill pensavano a scrivere materiale per successivi sequel del film. Il terzo film, \"Halloween III - Il signore della notte\", realizzato un anno pi\u00f9 tardi, conteneva una trama che deviava totalmente dai primi due capitoli. Tommy Lee Wallace, regista di \"Halloween III\", disse \"\u00c8 nostra intenzione creare un'antologia, una sorta di show che ricalchi Night Gallery o Ai confini della realt\u00e0, solo su scala pi\u00f9 grande - naturalmente.\".\nIn un'intervista risalente al 1982 riguardante Michael Myers ed il dottor Sam Loomis, Carpenter disse: \"In Halloween II, il personaggio di Donald Pleasence muore e con lui anche Michael, purtroppo...\"\nIl critico Roger Ebert fa notare che la trama del sequel \u00e8 piuttosto semplice: \"La trama di Halloween II dipende assolutamente, naturalmente, dal \u00abmodello idiota\u00bb. Questo \u00abmodello idiota\u00bb richiede che tutti nel film si comportino sempre come \u00abidioti\u00bb. \u00c8 necessario perch\u00e9 se ognuno di loro usasse un po' di buon senso, il problema sarebbe risolto e il film terminerebbe.\"\nI personaggi sono per\u00f2 piuttosto piatti. La Hill spesso rispose ad alcune critiche dicendo che \"in un film thriller quello che un personaggio dice \u00e8 spesso irrilevante, specialmente in quelle sequenze in cui l'obiettivo \u00e8 far crescere la suspense.\"\nLo storico Nicholas Rogers commenta che una parte del film sembra aver preso ispirazione dalle \"controversie contemporanee che circondano l'aspetto della festa stessa.\"\nRoger si riferisce in particolare alla scena del film in cui un ragazzo vestito da pirata giunge all'Haddonfield Memorial Hospital con un coltello conficcato in bocca, un riferimento alla leggenda metropolitana della caramella di Halloween maledetta.\nSecondo Rogers \"I film della saga di Halloween si aprivano come le normali storie sul sadismo della notte e trattavano chiaramente delle incertezze riguardo al \u00abdolcetto o scherzetto\u00bb e della sicurezza della festa.\"\nEdizioni Home Video.\nIn Italia le versioni DVD vennero distribuite dalla Pulp Video nel 2000 e dalla MTC nel 2006 e una edizione Blu-Ray della midnight factory contenuta nel confanetto che racchiude l\u2019intera collezione.\nEdizione DVD MTC:\n\u2022 Il film in 480p, risoluzione 4:1\n\u2022 Lingue Ita/Eng 2.0 Mono DTS-HD MA\n\u2022 Sottotitoli in italiano per non udenti\n\u2022 12 scene\n\u2022 Contentuti extra: trailer, trama e scheda film\nEdizione Blu Ray:\n\u2022 Il film in nuovo master restaurato 1080p\n\u2022 Lingue Ita/Eng 2.0 Mono DTS-HD MA\n\u2022 Sottotitoli in italiano\n\u2022 12 scene\n\u2022 Contenuti extra: commento audio con il regista, commento audio con il coordinatore degli stunt-man, il making of, horror\u2019s hallowed grounds, finale alternativo, scene eliminate, galleria fotografica, radio spot, tv spot, crediti\nColonna sonora.\nIl tema del film \u00e8 una variazione della composizione del tema di \"Halloween - La notte delle streghe\" di Carpenter stesso, in particolare per quanto riguarda la nota melodia battuta su un tempo di 5/4 di pianoforte. La colonna sonora venne costruita mediante un sintetizzatore piuttosto che con un pianoforte.\nUn critico della BBC ha descritto la colonna sonora rivisitata come avente una \"carica pi\u00f9 gotica\". Il critico ha asserito che il brano \"non suona come l'originale, ma rimane ancora un classico collettivo\"\nCarpenter esegu\u00ec la colonna sonora con l'aiuto di Alan Howarth, che aveva gi\u00e0 collaborato in \"Star Trek\" e avrebbe continuato a lavorare con Carpenter su progetti come \"\", \"La cosa\" e \"Christine - La macchina infernale\".\nIl film include anche la canzone \"Mr. Sandman\", eseguita dalle Chordettes. I critici commentarono la decisione di includere questa canzone nel film, definendo la scelta \"interessante\" e \"non la canzone che assoceresti ad un film del genere\". La canzone funzionava bene con la situazione \"mimica\" di Laurie (il dormire parecchio).\nNonostante questo, un altro critico defin\u00ec l'inclusione del brano come \"inappropriato\" e domand\u00f2, \"Che cosa c'entrava?\""}
{"id": "645008", "revid": "322321", "url": "https://it.wikipedia.org/wiki?curid=645008", "title": "Ferdinando Lambruschini", "text": "\u00c8 stato arcivescovo di Perugia e vescovo di Citt\u00e0 della Pieve.\nBiografia.\nL'illustre prelato nacque il 12 Aprile 1911 in Sestri Levante (parrocchia di S.Maria di Nazareth), che allora faceva parte della diocesi di Brugnato. Fu battezzato nel medesimo giorno della nascita e i genitori Domenico e Marina Maggi gli imposero i nomi di Ferdinando, Mario e Filippo.\nFu ordinato sacerdote il 7 dicembre 1933 a Roma dal cardinale vicario Marchetti Selvaggiani, dopo aver compiuto gli studi presso il seminario vescovile di Sarzana e quelli di filosofia e teologia a Roma nel pontificio seminario maggiore.\nDal 1934 al 1946 ebbe l'incarico di professore di filosofia e di teologia dogmatica nel seminario vescovile di Sarzana. Durante questi anni consegu\u00ec la laurea in filosofia presso l'Universit\u00e0 statale di Genova (1940). Contemporaneamente fu insegnante di religione al ginnasio-liceo \"Parentucelli\" di Sarzana. Fu pure canonico della cattedrale di Sarzana dal 1937 al 1946.\nFu parroco-prevosto a Casarza Ligure dal 1946 al 1952, parrocchia allora della diocesi di Brugnato. Vi lavor\u00f2 con gioia e passione in anni belli di speranza e di ripresa dai danni della seconda guerra mondiale. Sono da ricordare i restauri pittorici della Chiesa, Le Missioni al popolo del 1948, la cura dell'Azione cattolica nei vari rami, l'organizzazione del catechismo ai piccoli, le feste straordinarie di San Rocco e la solenne festivit\u00e0 quinquennale di S.Monica del 1950.\nNel 1952 fu chiamato a Roma quale collaboratore del Cardinale Alfredo Ottaviani alla suprema Congregazione del Sant'Uffizio (oggi Sacra Congregazione per la dottrina della Fede), ove rimase in qualit\u00e0 di sostituto notaro fino all'ottobre del 1957.\nQui riprese gli studi teologici e giuridici e si laure\u00f2, sempre all'Universita Lateranense, in Teologia nel 1952 e in Diritto Canonico nel 1953.\nDal 1957 al 1968 fu docente di teologia morale presso la Pontificia Universit\u00e0 Lateranense. Contemporaneamente gli furono affidati numerosi altri incarichi a Roma: Difensore del Vincolo, Giudice Sinodale, Esaminatore Apostolico del Clero, Direttore delle conferenze dei casi di Morale, Consultore della S.Congregazione del Concilio, Direttore del Consiglio di redazione della rivista Studi Cattolici. Nel 1960 venne chiamato a fare parte della Commissione per l'Apostolato dei laici in preparazione al Concilio Vaticano II, di cui, nel 1962, fu nominato Perito. Nel 1961 fu associato tra i membri della Commissione d'appello per la revisione dei films in vista della loro valutazione morale.\nPur in mezzo a tante occupazioni trov\u00f2 il tempo per dare alle stampe alcuni studi di teologia morale e di collaborazione a numerose riviste e giornali con pregevoli lavori, dei quali si serviva per portare la discussione sul terreno libero delle idee, raccogliendo un inventario di esperienze e di suggerimenti concreti che erano testimonianza della sua acuta intelligenza, della sua vasta cultura e della volont\u00e0 di servire la Chiesa, favorendo un dibattito aperto che, nel rispetto della sana dottrina, rispondesse alle esigenze intellettuali di una civilt\u00e0 in cammino.\nDivenne noto anche internazionalmente quando il 29 Luglio 1968, present\u00f2 ai giornalisti l'enciclica Humanae Vitae di Paolo VI. Ne spieg\u00f2 i motivi e cerc\u00f2 di attutirne l'impatto. Dichiar\u00f2: \"Il Papa ha posto la conferma rigorosa all'insegnamento tradizionale, perch\u00e9 troppe sono le voci amplificate dai mezzi di propaganda, che contrastano con quelle della Chiesa. E' stata una risposta non precipitata, un atto di coraggio, un esempio di perfetta serenit\u00e0\".\n15 ottobre 1968 Paolo VI lo preconizz\u00f2 arcivescovo di Perugia e, dopo aver ricevuta l'ordinazione episcopale l'8 dicembre per le mani dello stesso Papa nella Basilica di San Pietro in Vaticano, il 22 Dicembre fece il suo ingresso nella Chiesa di Perugia, dando inizio ad un magistero al quale si era preparato nella cattedra universitaria, la quale, nei piani di Dio, era stata un allenamento per visioni ampie e alte di responsabilit\u00e0 comunitarie.\nTrov\u00f2 gravi difficolt\u00e0 ad inserirsi in una Archidiocesi come Perugia; alle difficolt\u00e0 generali se ne erano aggiunte di particolari e molto serie come la chiusura del seminario.\nIl 3 giugno 1977 gli si aggiunse anche la nomina di vescovo di Citt\u00e0 della Pieve.\nSi distinse per alcune prese di posizione, che ebbero risonanza nazionale. Nel 1976 prese aperta e rigorosa posizione a proposito delle scuole cattoliche e dei rapporti con l'amministrazione regionale di sinistra, che andava discriminando tali scuole. Nel 1981, in un'omelia tenuta in Duomo, denunci\u00f2 lo sfruttamento e la discriminazione cui venivano sottoposti gli studenti che frequentavano l'Universit\u00e0 perugina per gli stranieri.\nMor\u00ec improvvisamente in Sestri Levante il 25 Luglio 1981.\n\u00c8 sepolto nella cattedrale di Perugia a fianco dei suoi predecessori.\nStemma.\nLo stemma dell'arcivescovo riprende parzialmente il tema degli stemmi del cardinale Luigi Lambruschini, barnabita, e di mons. Giovanni Battista Lambruschini, vescovo di Orvieto, nel secolo scorso.\nEssi avevano nel piano superiore tre gigli e nel piano inferiore tre grappoli d'uva.\nDietro consiglio di studiosi di araldica, mons. Ferdinando Lambruschini originario di Sestri Levante come i predetti, senza averne approfondito il grado di parentela, ha portato i tre grappoli sul piano superiore dello stemma, sostituendo i gigli su quello inferiore con due torri che si innalzano da un'isola e rappresentano la citt\u00e0 natale.\n\u00c8 stato poi aggiunto il motto \"Ex multis unum\" (\"Di molti uno\") cui si possono attribuire diversi significati, tra i quali spicca il simbolismo eucaristico del vino ricavato da molti acini. Tale simbolismo, insieme a quello del pane composto di molti grani, gi\u00e0 presente nei documenti della Chiesa dei primi secoli, \u00e8 per se stesso un forte richiamo all'unit\u00e0 dei cristiani.\nLa presenza delle torri civiche vuole significare che il Vescovo, come del resto ogni fedele, pur appartenendo al popolo di Dio non \u00e8 esente dalle responsabilit\u00e0 e dagli impegni della vita civica, come hanno insegnato i padri del Vaticano II.\nInfine sotto entrambi gli aspetti, religioso e civile, pu\u00f2 essere notata l'intenzione di una convergenza dei valori personali e comunitari.\nPersone e comunit\u00e0 infatti sono reciprocamente subordinati sotto vari aspetti.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "645009", "revid": "767487", "url": "https://it.wikipedia.org/wiki?curid=645009", "title": "Agent Steel", "text": "Gli Agent Steel sono una band speed metal di Los Angeles, California formata nel 1984 dal cantante brasiliano John Cyriis e il batterista Chuck Profus.\nStoria.\nOrigini.\nTutto ebbe inizio quando il cantante John Camps, precedentemente chitarrista degli Sceptre, decise di abbandonare la sua band, gli Abbatoir, e di fondarne una nuova. Adottato lo pseudonimo di John Cyriis, contatt\u00f2 il batterista Chuck Profus, che aveva suonato precedentemente con lui in vari progetti, e diede vita ai Sanctuary. Il gruppo dur\u00f2 per qualche mese, prima di cambiare nome agli inizi del 1984 in Agent Steel: ai tempi la band vedeva, al fianco di Cyriis e Profus, il bassista George Robb e i chitarristi Mark Marshal e Bill Simmons. Quest'ultimo venne rimpiazzato poco dopo da Jon Gott, e la formazione registr\u00f2 il suo primo demo promozionale intitolato 144,000 Gone. Dopo le registrazioni Marshal lasci\u00f2 la band per entrare nei Savage Grace, mentre Gott fu allontanato dal gruppo, che reclut\u00f2 come sostituti Kurt Colfelt e Juan Garc\u00eda (quest'ultimo ex membro degli Abbattoir). Ottenuto un contratto con la Combat, gli Agent Steel pubblicarono il loro primo album Skeptics Apocalypse nel 1985.\nSuccesso.\nL'album diede una grande visibilit\u00e0 al gruppo, grazie alle sue ritmiche serrate e alle tematiche insolite riguardanti alieni, UFO e teorie maya. Dopo la pubblicazione Colfelt abbandon\u00f2 il gruppo per creare un proprio progetto, e gli Agent Steel, approfittando del momento di successo, si esibirono in svariati concerti in compagnia di band quali Slayer e Raven con il nuovo chitarrista Bernie Versailles. Segu\u00ec un tour europeo con Anthrax e Overkill, al ritorno dal quale la band pubblic\u00f2 l'EP Mad Locust Rising agli inizi del 1986. Di l\u00ec a poco Robb abbandon\u00f2 la band, sostituito dall'ex Malice e Armored Saint Mike Zaputil, e nel 1987 fu pubblicato il secondo album Unstoppable Force. Fu programmato un nuovo tour europeo, ma prima che esso cominciasse alcuni scontri con Cyriis portarono Garcia, Versailles e Zaputil ad abbandonare il gruppo.\nScioglimento.\nCyriis e Profus decisero dunque di reclutare una nuova formazione per il tour, composta da James Murphy e Jay Weslord alle chitarre e Richard Bateman al basso, ma dopo una serie di date, tra le quali una a Londra con Nuclear Assault, Onslaught e Atomkraft, una grave crisi colp\u00ec la band. Nel 1988 il gruppo si disgreg\u00f2, e nonostante i rimanenti membri cercarono di tenerlo in vita aggiungendo il chitarrista dei brasiliani Korzus Silvio Golfetti, gli Agent Steel furono dichiarati sciolti poco dopo. Profus che Cyriis fondarono un nuovo progetto sulla stessa onda della loro precedente band, ma dopo pochi anni si perse ogni traccia del vocalist.\nReunion.\nNel 1998 la band fu riformata da Profus, Versailles e Garcia, aggiungendo Bruce Hall alla voce (in quanto Cyriis pareva scomparso dalla circolazione) e Zaputil al basso, quest'ultimo sostituito dall'ex Evildead Karlos Medina in occasione del Wacken del 1999. Nello stesso anno, dopo aver firmato un contratto con la Candlelight, la band pubblic\u00f2 il nuovo album Omega Conspiracy, per poi partire in tour alla volta dell'Europa con Riot e Anvil. Una serie di problemi emerse quando nel 2001 riemerse la figura di Cyriis, che reclam\u00f2 i diritti sul nome della band. Nel 2002 un infortunio costrinse Profus ad abbandonare il suo ruolo a favore di Rigo Amezcua, e quando nel 2003 Cyriis scompar\u00ec nuovamente la band pubblic\u00f2 il suo nuovo album, Order of the Illuminati, prodotto dall'italiana Scarlet Records. Il successo del disco port\u00f2 il gruppo in tour in Europa, esibendosi tra gli altri eventi al Dynamo Open Air del 2004. Nel 2005 gli Agent Steel sono chiamati a partecipare ad un concerto di beneficenza che vede al loro fianco band del calibro di Testament, Hirax, L\u00e4\u00e4z Rockit e Brocas Helm. Nel 2007 il gruppo pubblica il nuovo album Alienigma, seguito da un tour promozionale in Europa con i Vicious Rumors.\nLa pausa.\nNel 2009 il gruppo inizia a lavorare ai brani per il nuovo album; tuttavia, agli inizi del 2010, Hall decide di abbandonare la band per divergenze artistiche. Dopo qualche mese, viene scelto come sostituto proprio Cyriis, che rientra nel gruppo dopo decenni di silenzio. Il sodalizio, tuttavia, sembra durare poco, in quanto gi\u00e0 nel 2011 la band vede come proprio frontman a svariati festival Rick Mythiasin. Verso il finire dell'anno tutti i membri escluso Cyriis programmano un nuovo album con Mythiasin alla voce sotto al nome di Masters of Metal."}
{"id": "645010", "revid": "466539", "url": "https://it.wikipedia.org/wiki?curid=645010", "title": "Storia degli Stati Uniti d'America (1776-1789)", "text": "Il 19 aprile 1775, un distaccamento dell'esercito britannico part\u00ec da Boston e si diresse verso l'entroterra. I soldati cercavano un nascondiglio di armi e avevano ordine di arrestare alcuni notabili locali. A Lexington si scontrarono contro un piccolo gruppo della milizia locale. Proseguendo la marcia, il reparto britannico incontr\u00f2 un reparto pi\u00f9 numeroso della milizia presso un ponte a Concord e venne respinto. Durante il ritorno a Boston, i militari furono bersaglio di numerosi tiri di cecchini.\nQuesta fu la Battaglia di Lexington e Concord, risultato di una dozzina d'anni durante i quali il conflitto politico tra le colonie e il Parlamento del Regno Unito era divenuto sempre pi\u00f9 grave. Con questi scontri inizi\u00f2 la Rivoluzione Americana.\nIl 10 maggio 1775, a Filadelfia si riun\u00ec per la prima volta il Secondo congresso continentale, composto dai rappresentanti delle Tredici colonie. Il Congresso inizi\u00f2 subito a organizzare un sistema di governo federale per le colonie associate, attribuendosi le funzioni prima esercitate dal Re e dal Parlamento della Gran Bretagna e ordinando alle varie colonie di redigere costituzioni statali. Il Congresso nomin\u00f2 George Washington a capo dell'Esercito continentale e lo invi\u00f2 a Boston, dove la milizia locale stava assediando la guarnigione britannica.\nDopo un anno di guerra, il congresso proclam\u00f2 l'indipendenza degli Stati Uniti d'America dalla Gran Bretagna. La redazione della Dichiarazione d'Indipendenza fu opera di un gruppo che includeva, tra gli altri, John Adams e Benjamin Franklin, ma il contributo maggiore \u00e8 da attribuirsi a Thomas Jefferson. Alla fine il lavoro di Jefferson venne rivisto da Franklin e quindi sottoposto al Congresso, che introdusse diversi cambiamenti, compresa l'esclusione delle accuse contro Giorgio III riguardanti la schiavit\u00f9.\nGrazie all'alleanza con la Francia e i Paesi Bassi, gli Stati Uniti riuscirono a vincere la guerra contro la Gran Bretagna. Il Trattato di Parigi (1783) riconobbe alla nuova federazione una grande porzione di territorio dall'Atlantico al fiume Mississippi, che includeva la parte meridionale della regione dei Grandi Laghi.\nNel periodo successivo alla guerra, la depressione economica e la debolezza delle istituzioni politiche crearono molti problemi al nuovo paese. Il Secondo Congresso Continentale continu\u00f2 ad agire come un governo federale, formalizzando il suo \"status\" negli Articoli della Confederazione proposti nel 1778, ma non ratificati completamente fino al 1781. Gli \"Articles of Confederation\" delineavano il sistema di governo di una confederazione di stati permanente, senza chiarire completamente se gli Stati Uniti fossero una Nazione o una semplice alleanza di Stati che agivano insieme.\nIl bisogno largamente percepito di un governo federale con maggiori poteri port\u00f2, nel 1787, a istituire una Convenzione col compito di revisionare gli Articoli di Confederazione. La Convenzione riunita a Filadelfia, decise di andare oltre il compito e di scrivere una Costituzione \"ex novo\", che fu ratificata da undici stati nel 1788.\nNel 1789 la nuova Costituzione divenne efficace e George Washington fu eletto primo Presidente degli Stati Uniti.\nIndipendenza e rivoluzione americana.\nGli Stati Uniti d'America si formarono dall'associazione delle tredici colonie britanniche del Nord America, allineate lungo la costa Atlantica del continente. Durante il XVII secolo e l'inizio del XVIII, le colonie avevano sviluppato delle tradizioni di autogoverno popolare, godendo della benevola negligenza di una Gran Bretagna preoccupata dalla guerra civile e da altri problemi. Dopo la conclusione della guerra nota in Europa come Guerra dei Sette Anni e in Nord America come Guerra Franco-Indiana, nel 1763, la Gran Bretagna era emersa come potenza mondiale dominante, ma si trovava fortemente indebitata e in difficolt\u00e0 a finanziare le spese militari rese necessarie da un impero ormai mondiale. Il tentativo del Parlamento britannico di imporre tributi ai coloni del Nord America incontr\u00f2 la forte opposizione di questi ultimi, che lo videro come un attentato ai loro tradizionali diritti di sudditi inglesi, in specie quelli alla rappresentanza e all'autogoverno. L'\u00e9lite coloniale era poi stata fortemente influenzata dalle idee libertarie, rappresentate nella madrepatria dai Whig, che vedevano in un governo forte un pericolo per i diritti individuali e si ponevano in conflitto con il punto di vista Tory della leadership britannica.\nUna serie di dispute con il Parlamento britannico riguardo alla tassazione port\u00f2 prima alla nascita di comitati informali di consultazione tra le colonie, poi a forme di protesta coordinata e, infine, alla convocazione del Primo congresso continentale per dare seguito ad una politica di boicottaggio commerciale nei confronti della Gran Bretagna. Al primo congresso parteciparono dodici colonie, escludendo la Florida britannica, la Georgia e le province canadesi. Il congresso decise che sarebbe stato convocato un secondo congresso continentale nel caso in cui le trattative con la Gran Bretagna fossero fallite.\nIl Secondo Congresso continentale si riun\u00ec a Filadelfia il 10 maggio 1775 quando erano gi\u00e0 avvenuti gli scontri di Lexington tra la milizia del Massachusetts e reparti dell'esercito britannico. Il secondo congresso, in cui erano rappresentate tredici colonie, immediatamente inizi\u00f2 a funzionare come un governo comune e invit\u00f2 le colonie a dotarsi di costituzioni. Una parte minoritaria della popolazione rimase fedele al re, ma in ogni colonia i lealisti vennero posti sotto stretta sorveglianza. Durante la guerra, pochi lealisti vennero uccisi, ma migliaia di loro furono costretti a rifugiarsi nei territori controllati dai britannici.\nNel giugno di quello stesso anno, George Washington, un proprietario terriero virginiano che aveva avuto esperienze militari durante la Guerra dei Sette Anni, venne nominato comandante dell'appena costituito esercito continentale, impegnato nell'assedio di Boston. Nell'inverno tra il 1775 e il 1776, i continentali invasero il Canada, ma il tentativo di prendere Qu\u00e9bec fall\u00ec e l'arrivo di rinforzi britannici costrinse gli americani alla ritirata. In compenso, i continentali riuscirono a prendere il forte di Ticonderoga e a trasportare pezzi d'artiglieria attraverso le regioni selvagge del Massachusetts occidentale fino a Boston. L'apparire dei cannoni spinse i britannici ad abbandonare la citt\u00e0 (17 marzo 1776).\nIl 4 luglio 1776, con la Dichiarazione d'indipendenza, redatta principalmente da Thomas Jefferson il congresso continentale recise i legami istituzionali con la Gran Bretagna, dando ufficialmente vita agli Stati Uniti.\nNell'agosto successivo, le truppe britanniche, sbarcate il 2 luglio a Staten Island, sconfissero duramente Washington ed occuparono New York. La citt\u00e0 sarebbe rimasta sotto il loro controllo fino al termine della guerra.\nNel frattempo, gli strateghi britannici avevano elaborato un piano di battaglia, noto come Campagna di Saratoga. Le sue linee guida prevedevano di far discendere le truppe stanziate in Canada attraverso la valle dell'Hudson, in modo che si incontrassero ad Albany con le forze che occupavano New York. La riuscita del piano avrebbe separato il New England dal resto delle colonie. A causa dell'imperfetta redazione dei piani le truppe discendenti dal Canada, comandate dal generale John Burgoyne, si trovarono a condurre la loro marcia attraverso alcune delle pi\u00f9 impenetrabili foreste del Nord America, riuscendo a compiere poche miglia al giorno, per tutta l'estate del 1777. L'esercito di Burgoyne, indebolito dalle diserzioni di molti ausiliari indiani e canadesi, si trov\u00f2 infine ad affrontare un nemico molto superiore nel numero. Nella battaglia di Saratoga, il generale Horatio Gates alla guida di 5.000 uomini dell'esercito continentale e 12.000 membri della milizia, riusc\u00ec a respingere gli attacchi di Burgoyne che, trovatosi circondato, fu costretto ad arrendersi il 17 ottobre.\nNel frattempo, l'esercito stanziato a New York agli ordini del generale William Howe, lungi dal risalire l'Hudson, s'imbarc\u00f2 per la baia di Chesapeake. Howe sconfisse nuovamente Washington a Brandywine Creek e, il 26 settembre 1777, riusc\u00ec ad occupare Filadelfia, diventata la capitale dei continentali. Ancora una volta, comunque, il generale britannico si lasci\u00f2 sfuggire l'occasione di eliminare definitivamente l'esercito di Washington. Mentre quest'ultimo si prepar\u00f2 a trascorrere un duro inverno a Valley Forge, Howe s'acquartier\u00f2 a Filadelfia.\nLa vittoria di Saratoga ebbe un effetto importante. La Francia ruppe gli indugi, scendendo in guerra a fianco degli Stati Uniti. In seguito, entrarono nel conflitto (sia pure come alleate solo della Francia e non degli Stati Uniti) anche Spagna e Paesi Bassi, potenze navali europee che vedevano di buon occhio un indebolimento della Gran Bretagna. La guerra d'indipendenza americana divenne, quindi, mondiale.\nNel Nord America, i britannici concentrarono la loro attenzione sulle colonie meridionali, meno popolate e in cui il consenso all'indipendenza si supponeva meno forte. L'esercito britannico di Charles Cornwallis riusc\u00ec a ottenere diversi successi nelle Caroline, che si rivelarono per\u00f2 effimeri. Entrato in Virginia, Cornwallis venne bloccato da preponderanti forze continentali e francesi nella penisola di Yorktown. Il temporaneo controllo del mare ottenuto dalla flotta francese e il ritardo di una spedizione di soccorso partita da New York costrinsero Cornwallis alla resa, il 19 ottobre 1781. Ci\u00f2 concluse le operazioni nel Nord America. I britannici non tentarono pi\u00f9 di riconquistare le colonie ribelli, concentrando la loro attenzione su altri teatri di guerra, in cui riuscirono a recuperare molti territori perduti a favore di Francia e Spagna.\nIl Trattato di Parigi (1783) mise fine alla guerra. La delegazione americana era guidata da Benjamin Franklin e comprendeva anche John Adams e John Jay. La Gran Bretagna riconobbe l'indipendenza americana. I confini del nuovo paese erano fissati ad ovest dal fiume Mississippi, a nord dai Grandi Laghi e a sud dalla Florida, ceduta alla Spagna.\nIl primo paese a riconoscere l'indipendenza degli Stati Uniti d'America.\nIl Marocco fu il primo paese a riconoscere i nuovi Stati Uniti indipendenti, aprendo i propri porti alle navi americane con decreto del sultano Mohammed III nel 1777.\nIl 20 dicembre 1777, il sultano Mohammed ben Abdallah commission\u00f2 al console olandese a Sal\u00e9 di scrivere lettere ai mercanti e consoli europei a Tangeri, Sal\u00e9, Larache e Mogador affermando che le navi che navigavano sotto la bandiera americana potevano entrare nei porti del Marocco.\nIl Marocco divenne cos\u00ec il primo paese il cui capo di stato riconobbe i nuovi Stati Uniti ancor prima della fine formale della guerra d'indipendenza. Relazioni furono formalizzate con il Trattato di amicizia marocchino-americano (noto anche come Trattato di Marrakech) negoziato da Thomas Barclay a Marrakesh , e firmato da diplomatici americani in Europa , Thomas Jefferson , John Adams con il sultano Muhammad III nel 1786. \nIl Trattato di Marrakesh dura pi\u00f9 di 220 anni, rendendolo il pi\u00f9 lungo rapporto di trattati ininterrotto nella storia degli Stati Uniti.\nSviluppo delle istituzioni federali.\nGli Articoli di Confederazione.\nA seguito del Trattato di Parigi gli Stati Uniti erano indipendenti e in pace, ma la loro struttura di governo era ancora indefinita. Il Secondo congresso continentale aveva redatto gli Articoli di Confederazione nel 1779 (15 novembre). Gli Articoli delineavano una confederazione permanente di Stati, ma garantivano al Congresso -unica istituzione a livello federale- ben poco potere per finanziarsi e per imporre le sue risoluzioni. Tali articoli rimasero in vigore solo per otto anni, infatti il 15 settembre del 1787 venne ultimata la Costituzione Federale Americana, la quale entrer\u00e0 tuttavia in vigore solo un anno dopo, nel 1788, con la ratifica da parte del nono Stato, il New Hampshire.\nLa depressione economica che segu\u00ec la Guerra d'Indipendenza aggrav\u00f2 i problemi. Nell'inverno tra il 1786 e il 1787, si verificarono diverse rivolte. La principale avvenne nel Massachusetts, dove gruppi di agricoltori, impossibilitati a pagare le imposte e a saldare i debiti, impedirono il funzionamento delle corti di giustizia - che potevano incarcerare i debitori insolventi - e diedero l'assalto a un arsenale. Le classi dirigenti che avevano guidato la Rivoluzione, iniziarono a temere per la tranquillit\u00e0 sociale. L'incapacit\u00e0 del Congresso di trovare il denaro per saldare i debiti di guerra e di stimolare la cooperazione tra gli Stati per incoraggiare i commerci contribu\u00ec ad appesantire il clima.\nLa Convenzione costituzionale.\nLa necessit\u00e0 di riformare le istituzioni federali spinse ad organizzare una convenzione interstatale ad Annapolis, nel settembre 1786. La Convenzione and\u00f2 deserta e se ne istitu\u00ec un'altra, per la primavera successiva, a Filadelfia, in Pennsylvania.\nLa Convenzione di Filadelfia inizi\u00f2 i lavori nel maggio 1787. Era stata convocata con il modesto incarico di suggerire riforme agli Articoli di Confederazione, ma i delegati iniziarono ben presto ad elaborare una nuova Costituzione.\nLa Costituzione, proposta dalla Convenzione, chiedeva un governo federale -dal campo d'azione limitato, ma indipendente dagli stati e superiore a essi- in grado di tassare all'interno del suo ruolo assegnato e dotato sia di un ramo esecutivo che di uno giudiziario, oltre che di una legislatura bicamerale. La legislatura nazionale -o Congresso- prevista dalla Convenzione dava corpo al compromesso centrale della Convenzione tra i piccoli stati che volevano mantenere il potere che avevano con il Congresso a \"uno Stato, un voto\" degli Articoli della Confederazione, e i grandi stati, i quali volevano che il peso della loro maggiore popolazione e benessere avesse una fetta proporzionale di potere. La camera alta -il Senato- avrebbe rappresentato gli stati equamente, mentre la camera bassa, la Camera dei Rappresentanti, sarebbe stata eletta da distretti dalla popolazione approssimativamente uguale.\nLa stessa Costituzione richiedeva la ratifica da parte di convenzioni statali specificatamente elette a questo scopo, e il Congresso della Confederazione raccomand\u00f2 la Costituzione agli Stati, chiedendo che venissero indette delle convenzioni di ratifica.\nDiversi degli stati piccoli, guidati dal minuscolo Delaware, abbracciarono la costituzione con poche riserve. Ma per New York e Virginia, in particolare per il primo, la questione divenne motivo di controversia. La Virginia era stata la prima colonia britannica in Nord America ad avere successo, aveva una grossa popolazione e la sua leadership politica aveva giocato un ruolo importante nella rivoluzione. New York era uno Stato grande e popoloso; con il miglior porto sulla costa atlantica, lo Stato era essenziale per il successo degli Stati Uniti. I locali politici newyorkesi erano strettamente controllati da una'\u00e9lite parrocchiale e non era chiaro che i leader politici locali volessero dividere il loro potere con i politici nazionali che avrebbero controllato il governo federale.\nLa Convenzione di ratifica di New York divenne il centro di una battaglia circa l'opportunit\u00e0 di adottare la Costituzione.\nLa lotta per la ratifica.\nI sostenitori della Costituzione presero il nome di Federalisti e guadagnarono rapidamente consensi in tutta la nazione. Tra i federalisti pi\u00f9 noti troviamo Alexander Hamilton, James Madison e John Jay. Questi furono i principali contributori de \"Il Federalista\", una serie di 85 saggi pubblicati nei quotidiani di New York, che servirono in vari modi come documenti fondanti per i nuovi Stati Uniti che sarebbero arrivati. Queste vennero scritte, comunque, dopo la Convenzione Costituzionale, ed erano parte dei dibattiti per la ratifica nello Stato di New York.\nGli oppositori al progetto di un governo pi\u00f9 forte presero il nome di Anti-federalisti. Essi temevano che un governo con il potere di tassare sarebbe diventato ben presto dispotico e corrotto, come lo era stata la Gran Bretagna pochi decenni prima. I principali anti-federalisti furono Patrick Henry e George Mason. Essi erano anche abbastanza preoccupati dall'assenza di una carta dei diritti nella Costituzione. Collettivamente, i loro scritti vengono indicati come le \"Carte antifederaliste\".\n\u00c8 interessante notare come Thomas Jefferson, che all'epoca serviva come ambasciatore in Francia, non fosse n\u00e9 federalista, n\u00e9 antifederalista, ma dichiar\u00f2 di restare neutrale e accettare qualsiasi esito. Ad ogni modo, in alcune lettere spedite dalla Francia, egli espresse le sue riserve sui documenti al suo amico ed eventuale alleato, James Madison. I federalisti ottennero molto prestigio e vantaggio dall'approvazione di George Washington, che aveva presieduto la Convenzione Costituzionale.\nLe promesse di una Carta dei Diritti da parte di Madison assicurarono la ratifica della Virginia, mentre nello Stato di New York, i Clintons, che controllavano la politica locale, cedettero quel tanto che bastava a permettere ad Alexander Hamilton di garantire la ratifica da parte della convenzione di New York. In base ai termini della Costituzione, il governo federale poteva entrare in funzione, governando gli stati che lo avevano ratificato, una volta che fosse giunta la ratifica da nove stati. Tecnicamente, la Costituzione degli Stati Uniti entr\u00f2 in vigore con la ratifica da parte del New Hampshire, il 21 giugno 1788. Con l'aggiunta della Virginia il 25 giugno e di New York il 26, undici stati avevano ratificato, e tra questi tutti quelli principali.\nLa convenzione di ratifica della Carolina del Nord si aggiorn\u00f2 senza ratificare. Dominata dagli antifederalisti e guidata da un ammiratore di Jefferson, la convenzione venne convinta a trattenere la sua ratifica in attesa di mosse concrete da parte del primo Congresso per adottare una Carta dei Diritti, emendando la nuova Costituzione per garantire certi diritti fondamentali.\nIl Rhode Island non si mosse per indire una convenzione di ratifica prima che il governo federale entrasse in funzione nel marzo/aprile 1789.\nIl Congresso della Confederazione fece i preparativi necessari per la prima elezione nazionale, nella quale George Washington venne scelto come primo presidente e John Adams come primo vicepresidente. New York venne designata come prima, temporanea, capitale nazionale, dove Washington venne insediato nell'aprile 1789 nella Federal Hall di Manhattan.\nSotto la guida di James Madison, il primo Congresso si mosse bene sulla richiesta federalista per una Carta dei Diritti, proponendo agli Stati dodici emendamenti, dieci dei quali vennero rapidamente adottati e sono oggi noti come la Dichiarazione dei Diritti degli Stati Uniti. Dei dodici, uno non venne ratificato, mentre l'altro venne infine ratificato come il ventisettesimo emendamento. La convenzione di ratifica della Carolina del Nord si riun\u00ec poco dopo la proposta della Carta dei Diritti da parte del Congresso e ratific\u00f2 la Costituzione. Il Rhode Island ratific\u00f2 la Costituzione il 29 maggio 1790, e la Carta dei Diritti la settimana successiva."}
{"id": "645012", "revid": "712828", "url": "https://it.wikipedia.org/wiki?curid=645012", "title": "Ann\u00faminas", "text": ""}
{"id": "645013", "revid": "767487", "url": "https://it.wikipedia.org/wiki?curid=645013", "title": "Mamurio Veturio", "text": "Mamurio Veturio \u00e8 un personaggio semi-mitico della storia di Roma, probabilmente di origine sabina ed appartenente all'antichissima \"Gens Veturia\".\nSecondo la tradizione Numa Pompilio ricevette dal dio Marte l'Ancile, uno scudo sacro disceso dal cielo. Re Numa turbato da quel prodigio chiese consiglio, come spesso faceva, alla ninfa Egeria, che gli spieg\u00f2 che il dono del dio era molto prezioso, perch\u00e9 costituiva il pegno dell'eterna invincibilit\u00e0 di Roma, finch\u00e9 fosse rimasto presso l'Urbe. Allora Numa per impedire che potesse essere trafugato, chiam\u00f2 il valido fabbro Mamurio Veturio, nel quale riponeva grande stima e fiducia, e gli affid\u00f2 l'Ancile, affinch\u00e9 ne forgiasse undici copie identiche. Una volta conclusa la sua fatica, Mamurio consegn\u00f2 tutti e dodici gli scudi a Numa Pompilio, che li affid\u00f2 in custodia ad un collegio di altrettanti sacerdoti scelti fra i membri delle gentes originarie, le pi\u00f9 antiche e nobili famiglie di Roma.\nVenne cos\u00ec istituito il prestigioso collegio dei Salii, che nei mesi di marzo e di ottobre, sacri al dio Marte, portavano solennemente in processione i dodici scudi sacri, saltando (da cui il nome, dal verbo latino \"salire\") ed intonando un canto particolare, il Carmen Saliare, del quale ci sono pervenuti alcuni frammenti. Numa Pompilio voleva ricompensare Mamurio per il suo ottimo lavoro, ma il buon artefice non volle essere pagato in denaro; chiese per\u00f2 di essere ricordato dal popolo Romano, e Numa lo accontent\u00f2, disponendo che i Salii lo invocassero nel loro canto, inneggiando anche a Mamurio.\nMamurio Veturio venne ricordato anche in altri modi dai Romani: in suo onore la festa del 14 marzo, detta degli \"Equirria\" e corrispondente al nostro capodanno, venne chiamata \"Mamuralia\". In quella festa Mamurio Veturio, impersonato da un vecchio vestito di pelli rappresentava l'anno vecchio, e veniva scacciato tra grandi risate dai bambini con piccole verghe, per far posto all'anno nuovo."}
{"id": "645015", "revid": "6923", "url": "https://it.wikipedia.org/wiki?curid=645015", "title": "Rozen Maiden", "text": " \u00e8 un manga scritto e illustrato nel 2002 dalla coppia di autrici PEACH-PIT, trasposto in seguito in forma di anime da Nomad. Narrando la storia di Jun Sakurada, un ragazzo crollato sotto il peso dello stress, la serie tratta il problema della pressione psicologica che grava su molti ragazzi giapponesi. La serie narra del graduale recupero mentale di Jun attraverso l'esperienza con le Rozen Maiden, bambole incantate col misterioso obiettivo di vincere il Gioco di Alice.\nIntroduzione.\nLe Rozen Maiden e il Gioco di Alice.\nLe \"Rozen Maiden\" sono una collezione di sette bambole create da un artigiano di nome Rozen, al quale le bambole si riferiscono usando la parola \"Padre\". La fonte d'energia principale di una Rozen Maiden \u00e8 un essere umano (un \"medium\") con il quale viene stipulato un contratto, rappresentato da un anello simbolizzante il legame con la bambola, anche se sono state mostrate alcune bambole in grado di agire senza medium. Ogni Rozen Maiden ha personalit\u00e0, abilit\u00e0 sovrannaturali e spirito guardiano diverse dalle altre. Il loro obiettivo sembra essere quello di partecipare al \"Gioco di Alice\", una competizione mortale che garantisce al vincitore il diritto di incontrare il \"Padre\" diventando \"Alice\", una bambola di incredibile bellezza e purezza.\nIl Gioco si svolge tramite duelli nei quali le bambole combattono usando sia i loro spiriti guardiani che le loro abilit\u00e0 sovrannaturali (come per esempio il potere di manipolare le piante di fragole), oltre che traendo energia dai loro medium. La bambola che perde la battaglia perde anche la sua \"Rosa Mystica\", l'essenza stessa della sua vita, che viene assorbita dalla vincitrice. La Rozen Maiden che riesce per prima a riunire tutte le Rose Mystiche diviene automaticamente Alice. Shinku, quinta bambola della collezione ed anche uno dei personaggi principali della serie, si differenzia dalle altre Rozen Maiden in quanto, bench\u00e9 non si rifiuti di combattere, si rifiuta, per\u00f2, di prendere la Rosa Mystica delle sue sorelle, cosa che causerebbe, di fatto, la loro morte.\nUna bambola che ha perso la sua Rosa Mystica, unica sua fonte d'energia tramite il collegamento con il medium, non pu\u00f2 pi\u00f9 diventare Alice.\nTrama.\nJun Sakurada \u00e8 uno studente che si rifiuta di andare a scuola a causa di alcuni problemi mentali derivati da un'esperienza traumatica avuta in passato (vedi hikikomori). Costantemente chiuso nella sua camera, ha l'hobby di ordinare online oggetti dai presunti poteri sovrannaturali per poi restituirli subito prima che scada il periodo di prova per non doverli pagare. La sorella maggiore, Nori Sakurada, fa tutto il possibile per aiutarlo, ma non \u00e8 in grado di stabilire un dialogo.\nUn giorno, Jun riceve una misteriosa lettera che lo attesta come vincitore di un fantomatico premio e gli chiede se lo vuole accettare o no. Dopo aver accettato e aver messo la lettera nel cassetto come recitavano le istruzioni, Jun riceve una scatola finemente decorata con all'interno una bambola vestita in stile vittoriano. Spinto dalla curiosit\u00e0, Jun decide di caricarla. Con sua grande sorpresa, la bambola prende improvvisamente vita, si alza in piedi, gli si avvicina e lo schiaffeggia. Dopo aver chiesto il nome del ragazzo, infine, si presenta come Shinku, quinta bambola delle Rozen Maiden, e in men che non si dica Jun si ritrover\u00e0 coinvolto in una misteriosa battaglia tra bambole con il compito di proteggere la Rosa Mystica di Shinku.\nFanno presto la loro comparsa anche le sorelle di Shinku: Suigintou, Kanaria, Suiseiseki, Souseiseki, Hinaichigo e Kirakishou. Quest'ultima \u00e8 priva di corpo fisico, e prende possesso del corpo di Hinaichigo per averne uno. Tuttavia, Jun viene fatto prigioniero nell'N-field insieme alle bambole da Kirakishou, e tocca a Shinku salvare la situazione, recandosi in un mondo parallelo dove vive il \"Jun che non ha caricato\", cio\u00e8 la versione adulta di Jun che non ha accettato il fantomatico premio.\nManga.\nIl manga in Giappone si \u00e8 concluso bruscamente, in seguito a misteriosi dissapori fra le autrici e l'editore, con il volume 8. Originalmente veniva serializzato mensilmente nella rivista \"Monthly Birz Comics\", pubblicata da Gentosha. In Italia il manga \u00e8 stato pubblicato da Flashbook dal 12 ottobre 2005 al 15 febbraio 2008.\nL'evolversi della storia presenta diverse differenze tra la versione cartacea e l'anime, comprese l'introduzione di nuove storie, personaggi e sequenze degli eventi.\nDa aprile 2008 in Giappone fino a gennaio 2014 fu pubblicata la seconda serie del manga, che riprende e continua la storia dal punto in cui si interrompeva la prima serie. Dopo disguidi con l'editore precedente la serie \u00e8 stata ripubblicata dalla Sh\u016beisha in 7 volumi, sulla rivista \"Young Jump Comics\". La seconda serie \u00e8 stata annunciata anche in Italia ed \u00e8 stata pubblicata da Flashbook dal 19 maggio 2012 al 30 settembre 2014.\nUna terza serie intitolata \"Rozen Maiden 0 -Zero-\" \u00e8 stata serializzata sulla rivista \"Ultra Jump\" dal 19 febbraio 2016 al 19 marzo 2019.\nAnime comic.\n\u00c8 stata creata inoltre una serie manga basata sull'anime, da cui prende la trama. \u00c8 completamente a colori e presenta molte scene tratte dall'anime stesso.\nAnime.\n\"Rozen Maiden\" (prima serie).\nLa prima stagione di \"Rozen Maiden\" \u00e8 incentrata soprattutto sulla riabilitazione psicologica di Jun Sakurada, un hikikomori che spende la maggior parte del suo tempo chiuso nella sua camera ad ordinare oggetti. Tramite una strana catena di eventi, Jun si trova in possesso di una bambola che si presenta come Shinku, la quinta Rozen Maiden. Per sommo orrore di Jun, Shinku decide di creare uno strano legame con lui, e l'asociale ragazzo finisce per diventare il suo \"servitore\". La serie segue le vicende dei due e dei loro incontri con le altre Rozen Maiden, bambole che per la maggior parte del tempo sembrano non desiderare altro che bere t\u00e8, distruggere finestre e scarabocchiare il pavimento con i pastelli. Durante questa stagione vengono introdotte cinque bambole: Shinku, Hinaichigo, Suigintou, Suiseiseki e Souseiseki. Suigintou \u00e8 l'antagonista principale.\nLa prima stagione di \"Rozen Maiden\" \u00e8 composta da 12 episodi trasmessi dal 7 ottobre al 23 dicembre 2004.\n\"Rozen Maiden - Tr\u00e4umend\" (seconda serie).\nLa seconda stagione di \"Rozen Maiden\" presenta un'atmosfera pi\u00f9 cupa. Gli episodi seguono di pi\u00f9 la trama principale e vengono affrontati argomenti come la vera identit\u00e0 del \"Padre\", il creatore delle Rozen Maiden, e l'inevitabile conclusione del Gioco di Alice. Jun, nonostante abbia deciso di tornare a scuola, non pu\u00f2 ancora farlo (a causa della mole di studio che deve affrontare per tornare in pari con il programma didattico), ma studia sia a casa che nella biblioteca pubblica, ha superato la sua agorafobia e sembra essersi legato molto con le bambole. Shinku, a causa degli avvenimenti della precedente stagione, ha subito qualche piccolo cambiamento caratteriale, mantenendo comunque il suo solito atteggiamento da aristocratica, sgridando e punendo Jun ogni volta se ne presenti l'occasione. Vengono introdotti diversi nuovi personaggi, inclusi un coniglio in smoking con la passione degli indovinelli e dei misteriosi gestori di un negozio di bambole, inclusa una persona con una strana somiglianza al \"Padre\". Vengono introdotte altre due bambole, Kanaria e Barasuishou. Quest'ultima \u00e8 l'antagonista principale.\n\"Rozen Maiden - Tr\u00e4umend\" \u00e8 una serie composta da 12 episodi trasmessi dal 20 ottobre 2005 al 26 gennaio 2006.\n\"Detective Kunkun - Duell Walzer\" (OAV).\n\"Duell Walzer\" \u00e8 un OAV della durata di 7 minuti incentrato sulle vicende del detective-pupazzo Kunkun. Il tutto \u00e8 presentato come un'opera teatrale con tanto di palco, sipario e insegne luminose. In questo episodio il Detective Kunkun deve sventare i piani di un malvagio gatto che vuole rubare una splendida gemma da un altro personaggio. Bench\u00e9 la storia possa sembrare corta e semplice, i metodi che il Detective Kunkun usa per risolvere il caso sono brillanti e molto e ben congegnati. L'episodio \u00e8 visto dal punto di vista delle Rozen Maiden.\nL'OAV \"Duell Walzer\" \u00e8 composto da un solo episodio, presente originariamente nel gioco per PlayStation 2 \"Rozen Maiden - Duellwalzer\".\n\"Rozen Maiden - Ouvert\u00fcre\" (special TV).\nQuesto speciale, composto da due puntate e trasmesso in Giappone il 22 e il 23 dicembre 2006 sul canale televisivo TBS, \u00e8 un breve prequel degli avvenimenti narrati nelle prime due stagioni.\" Ouvert\u00fcre\" (\"apertura\" in tedesco) si colloca inizialmente durante gli avvenimenti narrati durante \"Tr\u00e4umend\" (probabilmente fra gli episodi sei e dieci) e risponde ad alcune domande sul passato di Suigintou, in particolar modo al motivo della rivalit\u00e0 con Shinku. La maggior parte dei due episodi consiste in un flashback narrato da Souseiseki avente luogo nel XIX secolo. Come per le prime due stagioni dell'anime, la canzone d'apertura \u00e8 cantata da ALI PROJECT. In modo analogo, Kukui \u00e8 responsabile della sigla di chiusura.\n\"Rozen Maiden - Zur\u00fcckspulen\" (terza serie).\nIl 18 novembre 2012 \u00e8 stata annunciata l'uscita di una nuova serie dell'anime di 13 episodi, basata sul manga, in cui \u00e8 andata in onda da luglio a settembre 2013 in Giappone.\nAll'uscita degli episodi giapponesi nel luglio e nel settembre 2013 sono gi\u00e0 stati resi disponibili sottotitolazioni in inglese.\nDifferenze fra anime e manga.\nStile di disegno.\nVi sono diverse differenze fra lo stile dell'anime e quello del manga.\nMedia.\nAudio CD.\nPubblicato il 6 giugno 2004, prima della messa in onda della prima stagione dell'anime, presenta un diverso gruppo di doppiatori."}
{"id": "645016", "revid": "287204", "url": "https://it.wikipedia.org/wiki?curid=645016", "title": "Francesco Gioli", "text": "Biografia.\nFrancesco \u00e8 il primo figlio di una famiglia benestante. Inizialmente studia pittura all'Accademia di Pisa con Annibale Mariani, successivamente si sposta all'Accademia di belle arti di Firenze, dove segue i corsi di Antonio Ciseri ed Enrico Pollastrini. Come prevedeva la regola e l'Arte ufficiale dell'epoca, i suoi esordi avvengono con soggetti storici, svolgendo contemporaneamente tematiche di genere.\nNel 1868 fa la sua prima esposizione alla Societ\u00e0 d'Incoraggiamento di Firenze con \"Carlo Emanuele I di Savoia\" e \"l'Ambasciatore di Spagna\"; questo dipinto l'anno successivo gli procurer\u00e0 un premio che non lo soddisfer\u00e0, in quanto comprese che veniva premiata \u201c\u201dun'Arte vecchia fatta da un giovane\u201d, come ebbe modo di dire lui stesso qualche anno dopo. Sempre derivate dal filone storico e di genere ci furono in quel periodo altre due opere: \"Alfieri che visita Goldoni\" e \"Goldoni che visita Gian Giacomo Rousseau.\"\nAll'inizio degli anni settanta, accostandosi agli innovatori dell'esperienza di \u201cmacchia\u201d e particolarmente: Giovanni Fattori e Telemaco Signorini, individua in modo chiaro la sua strada e si rivolge all'osservazione e allo studio appassionato della natura. Ospite di Diego Martelli nella sua tenuta di Castiglioncello, verr\u00e0 spronato e consigliato a continuare. Insieme ad Adolfo Bellimbau ed Eugenio Cecconi, in questo periodo, dipinge dal vero nella campagna pisana, intense tavolette di chiara impostazione \u201cmacchiaiola\u201d.\nNel 1870 \u00e8 presente alla Mostra Italiana di Parma, della cui giuria fanno parte Cristiano Banti, Signorini e Cecioni, ottenendo la medaglia di bronzo con il quadro \"L'Angelus Domini della mattina\"; nel 1872 presenta \"Alla Messa\", alla Seconda Esposizione Nazionale di Milano; nel 1875 al Salone di Parigi, espone \"Nei Campi\" e \"Un incontro\", oggi conservato alla Galleria d\u2019Arte Moderna di Firenze che ottiene un grande successo.\nIn occasione di questa ultima esposizione, l'Artista si trattiene per circa un mese a Parigi, in compagnia di Fattori, Egisto Ferroni e Niccol\u00f2 Cannicci anch'essi partecipi con loro opere. Il gruppo viene attratto, non tanto dall'Impressionismo, quanto piuttosto dalla Scuola di Barbizon, allacciando rapporti con molti esponenti di questo gruppo e contemporaneamente rafforzando da parte di Gioli, la convinzione che la sua strada, \u00e8 la pittura dal vero. Questo viaggio segner\u00e0 la svolta definitiva nella produzione di Francesco Gioli, che tralascer\u00e0 sempre di pi\u00f9 le tematiche di interni di gusto borghese/internazionale, orientandosi quasi esclusivamente verso soggetti paesaggistici, scene agresti venate da un sobrio naturalismo e di qualche saldo studio di figura.\nInsieme alla moglie Matilde, figlia del patriota Ferdinando Bartolommei, ospita spesso Giovanni Fattori nella sua villa di Fauglia, luogo di incontri di artisti e intellettuali, nella stessa villa ai primi anni settanta, inizia anche il rapporto con Martelli affascinato dalla cultura della signora Gioli. In questo clima lo stesso Silvestro Lega nel 1878, ritorner\u00e0 a dipingere dopo le tristi vicende familiari; \u00e8 datato 1879 il superbo ritratto che l'artista esegue all'amico Francesco.\nIn questo periodo, Gioli risulta quindi, in stretto contatto con l'avanguardia artistica cui offre un valido contributo. \u00c8 molto amico di Federico Zandomeneghi, che nel 1874, mentre si accinge a lasciare definitivamente l'Italia alla volta di Parigi, gli scrive un'affettuosa lettera d'addio; nel 1877 l'artista veneziano, in un manoscritto scritto a Parigi, citer\u00e0 Francesco Gioli fra i migliori pittori toscani.\nNel 1878, Martelli da Parigi, comunica il suo desiderio di avere dall'amico Gioli alcune opere, insieme a quelle di Cannicci, Signorini, Cecconi, Bruzzi ed altri da affiancare a quelle di Fattori, per comporre una piccola raccolta internazionale di impressionisti.\nGioli riprende ad esporre a Firenze nel 1877, dove espone In aprile e \"Il ritorno delle Mamme\". Nello stesso anno partecipa con Fattori, Ferroni, Testi e Bruzzi, all'Esposizione Nazionale di Napoli, con \"Il ritorno delle\" \"Mamme\", \"Il Monte di Piet\u00e0\", \"In primavera\", \"Campagna pisana\": opere che esprimono un contenuto sociale, nella ripresa di tematiche di gusto internazionale.\nNel 1878 espone a Firenze due dipinti con soggetto la riviera di Genova, quindi, sempre lo stesso anno, \u00e8 a Parigi all'Esposizione Universale dove presenta \"Passa il viatico\", considerato il suo capolavoro (Firenze, Collezione Privata), questo dipinto ottiene un premio e gli elogi di Edgar Degas. Negli anni seguenti \u00e8 quasi sempre presente all'esposizione fiorentina, contemporaneamente partecipa alle pi\u00f9 importanti mostre nazionali e internazionali: nel 1880, alla Nazionale di Torino con \"Nonno cieco\" e \"Passa il viatico\"; nel 1881, alla Nazionale di Milano con \"Il guado\", \"Mietitura\", \"All'acqua-animali\"; nel 1883, all'Esposizione di Roma con \"Lavori in Campagna\", \"Mater dolorosa\", \"Lo Spaccapietre\", \"Tipi toscani\", \"La processione del Corpus Domini\" e \"Passa la processione\", quest'ultimo ora conservato alla Galleria Nazionale d\u2019Arte Moderna di Roma; nel 1884, all'Esposizione Generale di Torino; quindi alla Internazionale di Londra, dove ottiene la medaglia d'argento con l'opera \"Ai campi in giugno\", capolavoro di luce e resa atmosferica. Nel 1886, alla Prima Esposizione di Livorno, che segna l'affermarsi della giovane generazione toscana, \u00e8 presente con \"La spigolatrice\", \"Grano maturo\", \"Prime foglie\", \"Fontana della piazza del Duomo di Pisa\"; quindi lo troviamo a Venezia, sia nel 1887 (\"Boscaiole di San Rossore\", vasta e potente composizione che ha richiesto vari studi e bozzetti), sia nel 1895, alla Prima Biennale.\nNel 1888 Gioli diventa professore all'Accademia di Belle Arti di Bologna; l'anno successivo a quella di Firenze. Grazie all'agiatezza ottenuta, avr\u00e0 l'opportunit\u00e0 di viaggiare, diventando tra gli artisti, il pi\u00f9 informato sulle novit\u00e0 artistiche europee.\nNegli anni novanta, con il diffondersi del Divisionismo in Europa, l'Artista rischiara la tavolozza alla ricerca di una maggiore luminosit\u00e0, arricchendola di azzurri e rosati, adottando nuovi modi stilistici pi\u00f9 abbreviati e sommari, di sapore impressionista, ma di pi\u00f9 labile tenuta stilistica.\nLa naturalezza delle sue prime composizioni, cede ora il posto a sentimenti nostalgici venati di sottile intellettualit\u00e0, in sintonia con la pi\u00f9 aggiornata cultura europea, anche in affinit\u00e0 con le tematiche delle Secessioni.\nNel 1901 partecipa all'Esposizione di Monaco; nel 1909 alla Mostra di Venezia espone una serie di pastelli di impronta divisionista; nel 1910 a quella Bruxelles; nel 1913 \u00e8 la volta di Buenos Aires; nel 1915 a San Francisco e Melbourne. Espone di frequente alla Biennale di Venezia, dove nel 1914, gli viene organizzata una Mostra Individuale con 52 opere che coprono l'intero arco della sua produzione.\nMuore a Firenze il 4 febbraio 1922\nIl suo percorso copre cinquant'anni di arte toscana, esprimendone pienamente i valori, segn\u00f2 con il suo talento una tendenza alla internazionalizzazione della pittura toscana di quegli anni."}
{"id": "645020", "revid": "712828", "url": "https://it.wikipedia.org/wiki?curid=645020", "title": "Annuminas", "text": ""}
{"id": "645032", "revid": "767487", "url": "https://it.wikipedia.org/wiki?curid=645032", "title": "The Agony Scene", "text": "I The Agony Scene sono stati una band originariamente metalcore nata nel 2002 a Tulsa, Oklahoma. Con l'uscita del secondo album, \"The Darkest Red\", si \u00e8 spostata su sonorit\u00e0 pi\u00f9 death metal con voce scream. La band si \u00e8 sciolta nel 2008 per problemi di carattere finanziario."}
{"id": "645034", "revid": "1851848", "url": "https://it.wikipedia.org/wiki?curid=645034", "title": "Renzo Uzzecchini", "text": "La sua carriera di calciatore comincia negli allievi della Pro Sestri di C\u00e0 di Ferr\u00e8e con il partigiano \"Scevola\" come dirigente tuttofare. A 15 anni passa all'Aurora Riva Trigoso mentre negli anni seguenti gioca con Sampdoria, Catania (in prestito), , , Anconitana e Entella. In carriera ha totalizzato complessivamente 16 presenze in Serie A con Sampdoria e Mantova, andando a segno nella vittoria interna dei virgiliani col Lecco della stagione 1961-62, oltre ad 84 presenze e 27 reti in Serie B.\nUna volta terminata la carriera di calciatore, diventa allenatore guidando squadre di campionati professionistici come , Livorno, Pro Vasto ed . Diventa poi l'allenatore del settore giovanile della per 11 anni.\nDal 1990 diventa docente a Coverciano nei corsi per allenatori del settore tecnico per il conseguimento del diploma B UEFA. Tra i suoi numerosi allievi ci sono l'ex C.T. della Nazionale Italiana Roberto Donadoni, Roberto Mancini, Franco Baresi e Antonio Conte.\nAttualmente \u00e8 il responsabile tecnico del settore giovanile del Casarza Ligure."}
{"id": "645037", "revid": "110157", "url": "https://it.wikipedia.org/wiki?curid=645037", "title": "390\u00b0 of Simulated Stereo", "text": "390\u00b0 of Simulated Stereo \u00e8 una raccolta di live dei primi anni di attivit\u00e0 dei Pere Ubu, pubblicata nel 1981 dalla Rough Trade Records."}
{"id": "645041", "revid": "104485", "url": "https://it.wikipedia.org/wiki?curid=645041", "title": "Kawasaki", "text": ""}
{"id": "645050", "revid": "29863", "url": "https://it.wikipedia.org/wiki?curid=645050", "title": "Song of the Bailig Man", "text": ""}
{"id": "645054", "revid": "767487", "url": "https://it.wikipedia.org/wiki?curid=645054", "title": "Aiden", "text": "Gli Aiden sono una band statunitense post-hardcore di Seattle, Washington, formatasi nel 2003.\nStoria.\nGli Aiden si formarono mentre i membri andavano ancora alle scuole superiori e si chiamarono con il nome del ragazzino del film The Ring, Aiden.\nGli attuali membri sono Wil Francis (voce), Jake Wambold (chitarra), Jake Davison (batteria), Nick Wiggins (basso), e Angel Ibarra (chitarra). Wil originariamente suonava il basso ma \u00e8 passato alla voce dopo che il precedente cantante ha lasciato la band.\nIl loro primo album \"Our Gang's Dark Oath\" \u00e8 stato pubblicato con la Dead Teenager Records, registrato mentre anche Davision e Angel andavano ancora alle scuole superiori. La band si \u00e8 subito messa in mostra grazie al sound a met\u00e0 tra screamo e post hardcore che gli ha valso l'attenzione della Victory Records, per poi firmare nel 2004 con la Victory Records.\nIl loro secondo album e debutto per la Victory Records dal titolo \"Nightmare Anatomy\" \u00e8 stato pubblicato il 4 ottobre del 2005.\nNel 2006 fanno da supporter ai Thirty Seconds to Mars per il loro \"Forever Night, Never Day\".\nIl 31 ottobre del 2006 gli Aiden hanno pubblicato un EP/DVD dal titolo \"Rain in Hell\". Il CD non ha ottenuto un grande successo, ma la traccia acustica \"Silent Eyes\" e la eterea traccia d'apertura \u201cA Candlelight Intro\u201d hanno portato un ampliamento allo stile degli Aiden. Il DVD include tre video musicali e una performance live del Never Sleep Again Tour a Chicago. Durante l'ottobre e novembre del 2006, hanno suonato nel \"Never Sleep Again Tour\" con i Silverstein e It Dies Today. Durante questo tour hanno suonato una reinterpretazione di un classico di Billy Idol \"White Wedding\" mostrando come la loro musica abbia radici profonde nelle sonorit\u00e0 e nello stile degli anni 80.\nNel 2006 hanno contribuito al remix di \"The Last Sunrise\" per la colonna sonora del film Underworld: Evolution e la loro canzone \"Die Romantic\" \u00e8 presente nel gioco della EA Sports NCAA MVP Baseball 2006.\nGli Aiden inoltre erano presenti negli Awards di Kerrang del 2006 in agosto, e hanno portato a casa il premio come \"Best International Newcomer\" e hanno preso parte al Kerrang XXV tour nel gennaio del 2006. In maggio e giugno dello stesso anno hanno sono andati in tour con gli HIM. Hanno anche suonato al 2006 Warped Tour quell'estate. Gli Aiden hanno contribuito con una reinterpretazione dei Nirvana \"Drain You\" per il Higher Voltage un cd gratis incluso nella rivista Kerrang, che includeva The Answer, Fightstar e Soulfly.\nNell'aprile del 2007, gli Aiden hanno suonato in Inghilterra come gruppo spalla dei Lostprophets insieme anche ai Taking Back Sunday. Hanno suonato inoltre nel 2007 Taste Of Chaos North American Tour insieme a band come Thirty Seconds to Mars, The Used, Senses Fail, Saosin, Chiodos, ed Evaline. Recentemente hanno suonato un in un tour lungo la costa Ovest, seguito da un tour nazionale con i Drop Dead, Gorgeous, Still Remains, e 1997.\nIl terzo album della band intitolato Conviction \u00e8 stato pubblicato il 21 agosto del 2007. Questo album determina un cambiamento radicale nel loro stile musicale che \u00e8 maggiormente influenzato dal rock pi\u00f9 tradizionale e alternativo."}
{"id": "645056", "revid": "2153076", "url": "https://it.wikipedia.org/wiki?curid=645056", "title": "Live in Paris (Diana Krall)", "text": "Live in Paris \u00e8 il primo album dal vivo della cantante e pianista jazz Diana Krall, pubblicato il 1\u00ba ottobre 2002 dalla Verve Records.\nIl disco.\nRegistrato a Parigi nel 2001, \"Live in Paris\" \u00e8 costituito da dodici brani, di cui due inediti.\nL'album raggiunge la terza posizione in Canada, la quinta in Norvegia e la sesta in Nuova Zelanda e nel 2003 vince il Grammy Award for Best Jazz Vocal Album."}
{"id": "645061", "revid": "200568", "url": "https://it.wikipedia.org/wiki?curid=645061", "title": "Mundolinco", "text": "Il mundolinco \u00e8 un progetto di lingua artificiale creata nel 1888 da J. Braakman (anche Braakmaan o Braakmann), nei Paesi Bassi. \u00c8 nota per essere stata il primo esperantido.\nGrammatica.\nGli aggettivi e gli avverbi terminano in \"-e\".\nI sostantivi terminano in \"-o\".\n\"Io\" in mundolinco si dice \"mi\"."}
{"id": "645063", "revid": "110157", "url": "https://it.wikipedia.org/wiki?curid=645063", "title": "Terminal Tower (album)", "text": "Terminal Tower (1982) \u00e8 una raccolta di singoli e B-sides della band di Cleveland \"Pere Ubu\". Contiene sia singoli registrati con il fondatore Peter Laughner, sia quelli con il chitarrista Mayo Thompson."}
{"id": "645065", "revid": "838137", "url": "https://it.wikipedia.org/wiki?curid=645065", "title": "Song of the Bailing Man", "text": "Song of the Bailig Man (1982) \u00e8 il quinto album in studio dei \"Pere Ubu\", e anche l'ultimo lavoro prima di sciogliersi per la prima volta per un periodo piuttosto lungo. Anton Fier, che pi\u00f9 tardi former\u00e0 The Golden Palominos, sostitu\u00ec alla batteria Scott Krauss per quest'album. Inoltre torna Mayo Thompson, gi\u00e0 chitarrista per la band nell'album The Art of Walking. Il successivo disco registrato dalla band verr\u00e0 sei anni dopo nel 1988 ( \"The Tenement Year\")."}
{"id": "645066", "revid": "78273", "url": "https://it.wikipedia.org/wiki?curid=645066", "title": "RsDj", "text": ""}
{"id": "645068", "revid": "729019", "url": "https://it.wikipedia.org/wiki?curid=645068", "title": "Circolazione coronarica", "text": "La circolazione coronarica \u00e8 formata dai vasi sanguigni che portano il sangue al muscolo cardiaco. Anche se durante il ciclo cardiaco le quattro camere del cuore si riempiono e si svuotano di sangue, il tessuto muscolare del cuore (miocardio) \u00e8 talmente spesso che \u00e8 necessaria una rete vascolare che lo perfora penetrando in profondit\u00e0.\nI vasi che portano al miocardio sangue ricco di ossigeno si chiamano \"arterie coronarie\"; i vasi che rimuovono il sangue deossigenato dal muscolo cardiaco si chiamano \"vene cardiache\".\nLe arterie coronarie che passano sulla superficie del cuore si chiamano \"arterie coronarie epicardiali\". Queste arterie, in condizioni fisiologiche, possiedono un meccanismo di autoregolazione che mantiene un livello di flusso di sangue appropriato per il fabbisogno del miocardio. Questi vasi hanno un diametro relativamente piccolo quindi, se sono affette da aterosclerosi, rischiano di venire occluse: le conseguenze possono essere \"angina pectoris\" o infarto miocardico.\nAnatomia.\nLa precisa anatomia del circolo coronarico varia notevolmente da persona a persona.\nIn generale si individuano due vasi arteriosi principali:\nEntrambe hanno origine nel primo tratto dell'aorta, appena sopra la valvola aortica. Pi\u00f9 precisamente l'arteria coronaria sinistra si origina dal \"seno aortico sinistro\", mentre l'arteria coronaria destra dal \"seno aortico destro\".\nArteria coronaria sinistra.\nL'arteria coronaria sinistra, circa un centimetro dopo il seno coronarico sinistro, raggiunge il solco coronarico e si divide in arteria interventricolare anteriore, detta anche arteria discendente anteriore, e arteria circonflessa.\nLa coronarica sinistra va a irrorare:\nArteria coronaria destra.\nL'arteria coronaria destra origina dal seno aortico destro e va in basso davanti al solco atrioventricolare, circonda il margine acuto e termina alla \"crux cordis\". I suoi rami collaterali sono:\nLa coronarica destra va a irrorare:\nVariabilit\u00e0.\nIl 4% della popolazione ha una terza arteria coronaria: l'\"arteria coronaria posteriore\". In rari casi c'\u00e8 un'arteria coronaria che scorre attorno alla radice dell'aorta.\nIn certe persone un'arteria coronaria esiste come struttura doppia (dove normalmente c'\u00e8 una sola arteria, ce ne sono due parallele).\nFlusso coronarico.\nDurante la sistole, i vasi coronarici subendocardiali (quelli che entrano in profondit\u00e0 nel miocardio) sono compressi a causa delle alte pressioni intraventricolari. Invece i vasi coronarici epicardiali (che scorrono sulla superficie del cuore) non sono soggetti a queste pressioni. A causa di ci\u00f2 il flusso subendocardiale si ferma, quindi si capisce che la maggior parte della perfusione del muscolo cardiaco avviene durante la diastole, in cui il cuore \u00e8 rilassato, per cui, in caso di diminuita durata diastolica, il tessuto subendocardico pu\u00f2 andare incontro a ischemia."}
{"id": "645069", "revid": "92723", "url": "https://it.wikipedia.org/wiki?curid=645069", "title": "Alois Hudal", "text": "Per trent'anni fu a capo della congregazione austro-tedesca di Santa Maria dell'Anima a Roma e influente rappresentante della Chiesa cattolica austriaca.\nNel suo libro \"I fondamenti del nazionalsocialismo\" (1937), Hudal elogi\u00f2 Adolf Hitler e le sue politiche e, seppur indirettamente, attacc\u00f2 le politiche vaticane contrarie al capo del nazismo. Dopo la seconda guerra mondiale, contribu\u00ec a organizzare la cosiddetta \"ratline\", un sistema di vie di fuga che consent\u00ec a importanti esponenti della Germania nazista e ad altri ex ufficiali e leader politici dell'Asse, tra cui presunti di criminali di guerra, di sfuggire ai processi alleati e alla denazificazione.\nBiografia.\nPrimi anni di vita e formazione.\nMonsignor Alois Hudal, figlio di un calzolaio, nacque a Graz il 31 maggio 1885. Comp\u00ec gli studi teologici per il sacerdozio dal 1904 al 1908. Il 19 luglio 1908 fu ordinato presbitero.\nQuando era parroco di Kindberg, Hudal divenne un noto specialista di liturgia, dottrina, spiritualit\u00e0 ed errori delle Chiese ortodosse orientali di lingua slava, dal punto di vista cattolico, sebbene non riuscisse a ottenere una cattedra all'Universit\u00e0 di Vienna. Nel 1911, tuttavia, consegu\u00ec il dottorato in sacra teologia presso l'Universit\u00e0 di Graz e, successivamente, entr\u00f2 nel Collegio teutonico di Santa Maria dell'Anima a Roma. Qui fu cappellano dal 1911 al 1913, frequentando nello stesso tempo i corsi di Antico Testamento presso il Pontificio istituto biblico.\nNel 1914 consegu\u00ec il dottorato in Sacra Scrittura con una tesi intitolata \"Die religi\u00f6sen und sittlichen Ideen des Spruchbuches\" (Le idee religiose e morali del libro dei Proverbi). Nel 1914 entr\u00f2 nella facolt\u00e0 di studi dell'Antico Testamento dell'Universit\u00e0 di Graz. Durante la prima guerra mondiale fu cappellano militare. Nel 1917 pubblic\u00f2 un libro di omelie ai soldati, \"Soldatenpredigten\", in cui esprimeva l'idea che \"\u00abla lealt\u00e0 verso la bandiera \u00e8 lealt\u00e0 verso Dio\u00bb\", sebbene avvertisse i rischi di \"\u00absciovinismo nazionale\u00bb\".\nAustria o Germania?\nNel 1922 il diplomatico austriaco Ludwig von Pastor present\u00f2 Hudal a papa Pio XI e raccomand\u00f2 una sua pubblicazione sulla Chiesa nazionale serbo-croata al pontefice. Il 5 febbraio 1923 lo segnal\u00f2 per l'incarico di rettore del Collegio teutonico di Santa Maria dell'Anima, un seminario teologico di Roma per chierici tedeschi e austriaci, principalmente perch\u00e9 era austriaco. L'ambasciatore temeva che l'Austria, che aveva appena perso la prima guerra mondiale, avrebbe perso il rettorato del collegio a favore di un candidato tedesco, olandese o belga. Il papa accett\u00f2.\nHudal fu cos\u00ec nominato rettore del Collegio teutonico di Santa Maria dell'Anima in un'udienza privata con von Pastor, il 24 febbraio 1923. Divenne il principale referente nei rapporti tra l'episcopato austriaco e la Santa Sede, anche se i gruppi tedeschi tentarono di riconquistare la direzione del collegio. Papa Pio XI sostenne Hudal, respingendo contemporaneamente una richiesta austriaca di subordinare la pastorale dei tedeschi a quella degli austriaci di Hudal.\nNel 1924, in una cerimonia alla presenza di papa Pio XI, del cardinale segretario di Stato Pietro Gasparri e di numerosi cardinali, Hudal pronunci\u00f2 un discorso di elogio a Ludwig von Pastor, commemorando il 40\u00ba anniversario della pubblicazione della sua monumentale storia dei papi.\nNel 1930 il cardinale Rafael Merry del Val, che Hudal considerava un \"gran signore della Chiesa\", lo nomin\u00f2 consultore della Congregazione del Sant'Uffizio.\nIl 1\u00ba giugno 1933 papa Pio XI lo nomin\u00f2 vescovo titolare di Ela. Ricevette l'ordinazione episcopale il 18 dello stesso mese dal cardinale Eugenio Pacelli, segretario di Stato della Santa Sede, co-consacranti l'arcivescovo Giuseppe Pizzardo, segretario della Congregazione per gli affari ecclesiastici straordinari, e Ferdinand Stanislaus Pawlikowski vescovo di Seckau.\nLa promozione di Hudal a vescovo fu citata come prova che avesse stretti legami con i membri della Curia romana, in particolare con il cardinale Rafael Merry del Val (morto nel 1930) e con il cardinale segretario di Stato Eugenio Pacelli, il futuro papa Pio XII, che era stato nunzio apostolico in Germania.\nBolscevismo e liberalismo come nemici.\nHudal era un anticomunista impegnato, ma si oppose anche al liberalismo. Prima dell'ascesa del nazismo, si era gi\u00e0 dimostrato critico nei confronti del governo parlamentare. Le sue idee erano simili a quelle politiche ed economiche di politici fascisti austriaci come Dollfuss e Kurt Schuschnigg, tedeschi come Franz von Papen e portoghesi come Ant\u00f3nio de Oliveira Salazar. Secondo un autore, \"\u00abHudal si adattava perfettamente a una formula attuale, la categoria del fascismo clericale\u00bb\".\nHudal era molto preoccupato dell'ascesa del movimento comunista internazionale e dei partiti dei lavoratori in Austria. La paura del bolscevismo era il suo punto di partenza, ma questa sensazione si trasform\u00f2 in una dottrina politica aggressiva nei confronti dell'Unione Sovietica: \"\u00abEssenziale per comprendere la politica di Hudal \u00e8 la sua paura che le forze militari bolsceviche invadessero l'Italia attraverso l'Europa orientale o i Balcani e sarebbero stati inarrestabili fino a distruggere la Chiesa. Come molti fedeli, abbracci\u00f2 la teoria del baluardo, che sperava in un forte scudo militare austro-tedesco per proteggere Roma. Per lui era urgente la necessit\u00e0 di creare un esercito cristiano nell'Europa centrale per invadere la Russia ed eliminare la minaccia bolscevica su Roma\u00bb\".\nTuttavia, il comunismo non era la sua unica preoccupazione per la Russia. Si preoccupava anche del cristianesimo orientale. Gli obiettivi a lungo termine di Hudal erano \"\u00abla riunificazione con Roma della Chiesa ortodossa orientale e la conversione dei Balcani dalla Chiesa ortodossa serba al cattolicesimo\u00bb\". Si aspettava che l'invasione dell'Unione Sovietica da parte delle forze europee servisse anche a questi obiettivi. La Rivoluzione russa del 1917, che schiacci\u00f2 la Chiesa ortodossa russa, venne considerata dai cattolici un'opportunit\u00e0 storica per aiutare i cristiani russi con l'aiuto \"\u00abe la conversione\u00bb\". Roma era ansiosa di porre fine al millenario scisma che separava il cristianesimo.\nVenti di nazionalismo e cospirazioni.\nDal 1933 in poi Hudal abbracci\u00f2 pubblicamente il nazionalismo pan-germanico che aveva precedentemente condannato, proclamando che desiderava essere un \"\u00abservitore e araldo della causa tedesca totale\u00bb\".\nLe sue invettive contro gli ebrei divennero pi\u00f9 frequenti, collegando la cosiddetta \"razza semitica\" - che \"\u00abcercava di distinguersi e dominare\u00bb\" - con i nefasti movimenti della democrazia e dell'internazionalismo e denunci\u00f2 una presunta cospirazione di banchieri ebrei per diventare \"\u00abmaestri della finanza della Citt\u00e0 Eterna\u00bb\". La sua politica venne allo scoperto in diverse mosse che fece in quel periodo. Per esempio, nel 1935 scrisse una prefazione a una biografia italiana di Engelbert Dollfuss, senza menzionare che il politico austriaco era stato assassinato dai nazisti austriaci durante il tentativo di colpo di Stato dell'anno precedente.\nNel 1935 Hudal era diventato influente nel creare un elenco proposto di \"errori ed eresie\" dell'\"era\", condannando diversi errori razzisti dei politici nazisti, le leggi di Norimberga e condannando anche diverse citazioni tratte direttamente dal \"Mein Kampf\". Questa lista fu accettata da papa Pio XI come adeguata condanna, ma egli voleva anche un'enciclica piuttosto che un semplice programma.\nHudal criticava le opere di diversi ideologi nazisti, come Alfred Rosenberg o Ernst Bergmann, che disprezzavano il cristianesimo e lo consideravano \"\u00abestraneo al genio germanico\u00bb\". La condanna da parte del Sant'Uffizio de \"Il mito del ventesimo secolo\" di Rosenberg nel 1934 e, poco dopo, de \"La Chiesa nazionale tedesca\" di Bergmann era basata sulla valutazione di Hudal di entrambe le opere.\nNel 1935, ancor prima di scrivere \"I fondamenti del nazionalsocialismo\", Hudal aveva detto a proposito di Rosenberg: \"\u00abSe il nazionalsocialismo vuole sostituire il cristianesimo con le nozioni di razza e sangue, dovremo affrontare la pi\u00f9 grande eresia del ventesimo secolo. Deve essere respinto dalla Chiesa in modo decisivo come, se non pi\u00f9 gravemente [...] dell'Action fran\u00e7aise, con cui condivide alcuni errori. Ma la dottrina di Rosenberg \u00e8 pi\u00f9 permeata di negazione e cre\u00f2, soprattutto nella giovent\u00f9, un odio contro il cristianesimo maggiore di quello di Nietzsche\u00bb\".\nLa reazione di Rosenberg alle idee di Hudal fu violenta e la circolazione del libro fu limitata in Germania. \"\u00abNon permettiamo che i fondamenti del movimento siano analizzati e criticati da un vescovo romano\u00bb\", afferm\u00f2 Rosenberg. Nonostante le restrizioni imposte al suo libro, e nonostante le restrizioni nazionalsocialiste contro i monasteri e le parrocchie tedesche e i tentativi del governo nazista di vietare l'educazione cattolica nelle scuole, arrivando fino a vietare il crocifisso nelle classi e in altre aree pubbliche (\u00e8 celebre la lotta del crocifisso di Oldenburg del novembre del 1936), e nonostante lo scioglimento e la confisca da parte dei nazisti dei monasteri austriaci e il divieto ufficiale di giornali e associazioni cattolici in Austria, che da quando era unita alla Germania nazista aveva preso il nome di Ostmark, Hudal rimase vicino ad alcuni funzionari nazisti, poich\u00e9 era convinto che il nuovo ordine nazista sarebbe prevalso nonostante tutto in Europa grazie alla sua \"forza\".\nHudal era particolarmente vicino a Franz von Papen. Egli in qualit\u00e0 di ambasciatore del Reich a Vienna prepar\u00f2 l'accordo tedesco-austriaco dell'11 luglio 1936, che alcuni sostengono apr\u00ec la strada all'Anschluss. Questo accordo fu sostenuto da Hudal sulla stampa austriaca, contro la posizione di diversi vescovi austriaci.\nNazionalsocialismo \"buono\" e \"cattivo\".\nSi dice che Hudal abbia ricevuto il distintivo d'oro di appartenenza al Partito nazista, ma ci\u00f2 \u00e8 contestato.\nNel 1937 a Vienna, Hudal pubblic\u00f2 un libro intitolato \"I fondamenti del nazionalsocialismo\", con un imprimatur del cardinale Theodor Innitzer. L'opera era in sostanza un'approvazione entusiasta di Adolf Hitler. Hudal invi\u00f2 a Hitler una copia con dedica scritta a mano nella quale definiva il dittatore come \"il nuovo Sigfrido della grandezza della Germania\".\nIl libro non fu autorizzato a circolare in Germania dai nazisti, anche se non fu mai ufficialmente vietato. Durante i processi di Norimberga, Franz von Papen dichiar\u00f2 che il libro di Hudal aveva \"\u00abmolto impressionato\u00bb\" Hitler, i cui \"consiglieri anticristiani\" sarebbero stati accusati di non aver concesso un'edizione tedesca gratuita. \"\u00abTutto quello che ho potuto ottenere era il permesso di stampare copie, che Hitler voleva distribuire tra i principali membri del Partito per uno studio del problema\u00bb\", ha affermato von Papen.\nNel suo libro del 1937, Hudal propose una riconciliazione e un compromesso pragmatico tra nazismo e cristianesimo, lasciando l'educazione della giovent\u00f9 alle Chiese, mentre quest'ultima avrebbe lasciato la politica interamente al nazionalsocialismo. Questa era stata la linea seguita dal politico cattolico tedesco ed ex cancelliere del Reich Franz von Papen. Nell'autunno del 1934, Hudal aveva spiegato personalmente questa strategia a papa Pio XI: i \"buoni\" dovevano essere separati dai \"cattivi\" nel nazionalsocialismo. I cattivi - Rosenberg, Bergmann, Himmler e altri - secondo Hudal rappresentavano l'\"ala sinistra\" del partito nazista. I \"conservatori\" nazisti, guidati, credeva, da Hitler, dovevano essere diretti verso Roma, cristianizzati e usati contro i comunisti e il pericolo orientale. Il libro di Hitler, \"Mein Kampf\", non fu mai inserito nell\"'Indice dei libri proibiti\", poich\u00e9 i censori rimandavano continuamente l'esame del testo, esitando a mettere all'indice il cancelliere della Germania.\nReazione vaticana.\nQuando, nel 1937, Hudal pubblic\u00f2 il suo libro sulle basi del nazionalsocialismo, le autorit\u00e0 della Chiesa furono sconvolte a causa della sua deviazione dalla politica e dagli insegnamenti della Chiesa. Hudal, senza menzionare i nomi, aveva apertamente messo in discussione la politica vaticana di papa Pio XI e del cardinale Eugenio Pacelli verso il nazionalsocialismo, culminata nell'enciclica \"Mit brennender Sorge\", con la quale il pontefice attacc\u00f2 apertamente il nazionalsocialismo. La sua stretta relazione con Pacelli e Pio XI si interruppero immediatamente dopo la pubblicazione del suo libro, che fu giudicato in contraddizione con l'enciclica \"Mit brennender Sorge\" e il Concordato con il Reich del 1933.\nIl libro di Hudal del 1937 congel\u00f2 la sua costante ascesa a Roma e port\u00f2 al suo esilio dopo la guerra. Come le due precedenti, \"Rom, Christentum und deutsches Volk\" (1935) e \"Deutsches Volk und christliches Abendland\" (1935) la sua pubblicazione usc\u00ec senza l'imprimatur o un'approvazione ecclesiastica. Ci\u00f2 fu un'altra ragione che contribu\u00ec al raffreddamento delle relazioni con il Vaticano. Hudal aveva proposto un \"nazionalsocialismo veramente cristiano\": l'educazione e gli affari ecclesiastici sarebbero stati controllati dalla Chiesa, mentre la politica sarebbe rimasto esclusivamente nazionalsocialista.\nI nazisti tuttavia non avevano intenzione di lasciare l'educazione della giovent\u00f9 alla Chiesa. Insieme - secondo Hudal - la Chiesa e lo Stato tedesco avrebbero combattuto contro il comunismo. Hudal vide un legame diretto tra ebrei e marxismo, lamentando il loro presunto dominio nelle professioni accademiche, e sostenendo la legislazione sulla segregazione degli ebrei al fine di proteggerli dall'influenza straniera.\nNell'aprile del 1938, Hudal favor\u00ec l'espressione di un voto da parte dei chierici tedeschi e austriaci presso il Collegio teutonico di Santa Maria dell'Anima, sulla questione dell'annessione tedesca dell'Austria. Il voto ebbe luogo sull'incrociatore pesante tedesco Admiral Scheer, ancorato nel porto di Gaeta. Contrariamente al risultato complessivo, i collegiali respinsero l'Anschluss con oltre il 90% dei voti. I nazisti definirono questo episodio come \"vergogna di Gaeta\".\nNel giugno del 1938, Papa Pio XI ordin\u00f2 al gesuita americano John LaFarge Jr. di preparare un'enciclica che condannava l'antisemitismo, il razzismo e la persecuzione degli ebrei. Egli lo fece insieme ai confratelli gesuiti Gustav Gundlach, un tedesco, e Gustave Desbuquois, un francese. Una bozza dell'enciclica, intitolata \"Humani generis unitas\", era sulla scrivania di papa Pio XI quando questi mor\u00ec. Il documento non venne mai promulgato da papa Pio XII, probabilmente perch\u00e9 contenente affermazioni di \"razzismo teologico\".\nHudal, precedentemente popolare e influente in Vaticano, visse dal 1938 in isolamento nel suo collegio.\nHudal durante la seconda guerra mondiale.\nL'isolamento di Hudal a Roma continu\u00f2 durante la seconda guerra mondiale. Continu\u00f2 comunque ad essere il responsabile della pastorale della Chiesa e del Collegio dell'Anima, ma non aveva alcun incarico in Vaticano e nessun accesso a papa Pio XII o alla Curia.\nLo storico gesuita francese, Pierre Blet, condirettore di \"Acts and Documents\", cit\u00f2 il caso dell'incontro di Hudal con il nipote del papa, Carlo Pacelli, successivamente al rastrellamento del Ghetto di Roma del 16 ottobre 1943. Dopo questo incontro, il vescovo scrisse al governatore militare tedesco di Roma, il generale Reiner Stahel, auspicando la \"\u00abnon reiterazione degli arresti, per evitare un intervento pubblico del Papa contro di questi\u00bb\". I tedeschi sospesero le azioni \"\u00abin considerazione del carattere speciale di Roma\u00bb\".\nSecondo un altro autore, tuttavia, l'idea dell'intervento di Hudal venne dall'ambasciatore tedesco presso la Santa Sede Ernst von Weizs\u00e4cker. Questi avrebbe chiesto al rettore dell'Anima di firmare una lettera al comandante militare di Roma, il generale Reiner Stahel, chiedendo che gli arresti venissero fermati, altrimenti il papa avrebbe preso una posizione pubblica contro tali azioni e gli occupanti tedeschi. L'ambasciatore Weizs\u00e4cker, si sosteneva, aveva scelto questo stratagemma perch\u00e9 Hitler avrebbe potuto reagire contro il Vaticano e il papa se fosse stata l'ambasciata tedesca a trasmettere l'avvertimento, invece del vescovo amico dei nazisti.\nTuttavia, questo resoconto \u00e8 seriamente contraddetto dall'affermazione di Hudal nei suoi \"Ricordi\". In essi afferma che fu Carlo Pacelli a venirlo a trovare e a suggerirgli il contenuto della lettera. Inoltre la bozza dattiloscritta originale della lettera inviata a Stahel \u00e8 stata rinvenuta dal dott. Rainer Decker tra la corrispondenza di Hudal nel collegio dell'Anima. Questa bozza \u00e8 molto pi\u00f9 lunga della missiva inviata da Hudal a Berlino; contiene le correzioni da lui scritte a mano, i saluti introduttivi a Stahel che ricordano una loro reciproca conoscenza, e al capitano Diemert. Inoltre, in un paragrafo finale nota che, come precedentemente discusso nel marzo precedente, la Germania avrebbe potuto necessitare dei buoni uffici del Vaticano nel prossimo futuro. Questi dettagli non potevano essere conosciuti dall'ambasciatore Weizs\u00e4cker o da nessuno degli altri diplomatici. Ci\u00f2 non lascia dubbi sul fatto che la lettera sia stata scritta dallo stesso vescovo Hudal e da nessun altro e che egli prese l'iniziativa dopo la visita del nipote del papa, Carlo Pacelli, la mattina del 16 ottobre 1943.\nSecondo diverse fonti, Hudal potrebbe essere stato un informatore con sede in Vaticano per l'intelligence tedesca sotto il regime nazista, o l'Abwehr di Wilhelm Canaris o l'RSHA. Lo storico gesuita Robert Graham sostenne questo punto di vista nel suo libro \"Nothing Sacred\". Diversi altri autori menzionano i suoi contatti a Roma con il capo dell'intelligence delle SS Walter Rauff. Nel settembre del 1943 Rauff fu inviato a Milano, dove si occup\u00f2 di tutte le operazioni della Gestapo e della SD in tutto il nord-ovest dell'Italia.\nSi sospetta che Hudal abbia incontrato Rauff e abbia iniziato a collaborare con lui creando un'amicizia utile in seguito per la creazione di una rete di fuga per i nazisti, della quale avrebbe usufruito lo stesso Rauff. Dopo la guerra egli infatti fugg\u00ec da un campo di prigionia a Rimini e \"\u00absi nascose in un certo numero di conventi italiani, apparentemente sotto la protezione del vescovo Alois Hudal\u00bb\".\nDurante la guerra, Hudal offr\u00ec rifugio ai ricercati dai nazisti a Santa Maria dell'Anima, che venne utilizzata anche dalla Resistenza. Il generale di brigata John Burns, un neozelandese, ne diede una descrizione quando ricord\u00f2 la sua fuga da un campo di prigionia italiano nel 1944.\nOrganizzatore della \"ratline\".\nDopo il 1945, Hudal continu\u00f2 ad essere isolato dalla gerarchia vaticana. Nella sua nativa Austria, il suo libro filo-nazista era ora apertamente discusso e criticato. Nel 1945, l'Austria occupata dagli Alleati costrinse Hudal a rinunciare alla sua cattedra di Graz. Egli per\u00f2 fece appello e grazie a un tecnicismo la riguadagn\u00f2 due anni dopo.\nDopo la guerra, Hudal fu uno dei principali organizzatori cattolici della \"ratline\", insieme a monsignor Karlo Petranovi\u0107, egli stesso un criminale di guerra ustascia fuggito in Austria e poi in Italia dopo il 1945. Lavorando sulle \"ratline\", Hudal aiut\u00f2 le ex famiglie naziste e ustascia a trovare un rifugio sicuro nei paesi d'oltremare. La considerava \"\u00abun'associazione benefica per le persone bisognose, per le persone senza colpa che devono diventare capri espiatori per i fallimenti di un sistema malvagio\u00bb\".\nUtilizz\u00f2 i servizi dell'Ufficio austriaco di Roma, che aveva i documenti necessari (le \"carte di riconoscimento\"), necessarie per la migrazione principalmente verso i paesi arabi e sudamericani. Si afferma inoltre che anche il presidente della Croce Rossa Internazionale Carl Jacob Burckhardt e il cardinale argentino Antonio Caggiano furono coinvolti nelle \"ratline\".\nNon \u00e8 chiaro se Hudal sia stato nominato officiale della Pontificia commissione di assistenza (PCA) o se abbia agito come capo \"de facto\" della comunit\u00e0 cattolica austriaca a Roma. Gli viene attribuito la responsabilit\u00e0 di aver organizzato la fuga di criminali di guerra come Franz Stangl, comandante di Treblinka. Stangl disse alla storica Gitta Sereny che era andato a cercare Hudal a Roma quando aveva saputo che il vescovo stava aiutando tutti i tedeschi. Il vescovo gli organizz\u00f2 un alloggio a Roma, fino a quando non gli pass\u00f2 la sua \"carta di riconoscimento\", poi gli diede del denaro e un visto per la Siria. Stangl part\u00ec per Damasco, dove il vescovo gli trov\u00f2 lavoro in una fabbrica tessile.\nAltri importanti criminali di guerra nazisti presumibilmente aiutati dalla rete di Hudal furono il capitano delle SS Eduard Roschmann; Josef Mengele, l'\"angelo della morte\" di Auschwitz; Gustav Wagner, sergente delle SS a Sobibor; Alois Brunner, organizzatore di deportazioni dalla Francia e dalla Slovacchia verso i campi di concentramento tedeschi; e Adolf Eichmann, considerato uno dei maggiori responsabili operativi dello sterminio degli ebrei. Padre Edward D\u00f6m\u00f6ter, un francescano di origine ungherese cre\u00f2 l'identit\u00e0 del passaporto di Adolf Eichmann, rilasciato dalla Croce Rossa con il nome fittizio di Ricardo Klement.\nErich Priebke, l'ex capitano delle SS che diresse l'eccidio delle Fosse Ardeatine, nel 1994 dichiar\u00f2 alla giornalista italiana de \"La Repubblica\" Emanuela Audisio, che Hudal lo aiut\u00f2 a raggiungere Buenos Aires. L'informazione fu verificata dallo storico della Chiesa Robert Graham, un sacerdote gesuita statunitense.\nNel 1945 Hudal diede rifugio a Otto W\u00e4chter. Dal 1939 in poi, come governatore del distretto di Cracovia, W\u00e4chter organizz\u00f2 la persecuzione degli ebrei e nel 1941 ordin\u00f2 l'istituzione del ghetto di Cracovia. W\u00e4chter \u00e8 menzionato come uno dei principali sostenitori del governo generale a favore dello sterminio degli ebrei con i gas e faceva parte della squadra di SS che sotto la supervisione di Himmler e la direzione di Odilo Globo\u010dnik pianificarono l'operazione Reinhard, la prima fase della soluzione finale, che port\u00f2 alla morte di oltre di ebrei polacchi. Dopo la guerra, W\u00e4chter visse in un monastero romano \"come un monaco\", sotto la protezione di Hudal. Mor\u00ec il 14 luglio 1949 nell'ospedale Santo Spirito a Roma.\nAnche se il suo status ufficiale era minore, Hudal gioc\u00f2 chiaramente un ruolo nelle \"ratline\". Nel 1999 il ricercatore italiano Matteo Sanfilippo pubblic\u00f2 una lettera redatta il 31 agosto 1948 dal vescovo Hudal al presidente argentino Juan Domingo Per\u00f3n nella quale chiedeva visti, per i tedeschi e per i \"soldati\" austriaci. Nella lettera, Hudal spiegava che questi non erano rifugiati nazisti, ma combattenti anticomunisti \"il cui sacrificio in tempo di guerra\" aveva salvato l'Europa dal dominio sovietico.\nSecondo il ricercatore argentino Uki Go\u00f1i, i documenti che scopr\u00ec nel 2003 mostrano che anche la Chiesa cattolica era profondamente coinvolta nella rete segreta: \"\u00abIl governo Per\u00f3n autorizz\u00f2 l'arrivo dei primi collaboratori nazisti\" [in Argentina]\", a seguito di un incontro nel marzo del 1946 tra Antonio Caggiano, un cardinale argentino \"[di recente creazione]\", ed Eug\u00e8ne Tisserant, un cardinale francese annesso al Vaticano\u00bb\".\nCollabor\u00f2 anche padre Krunoslav Draganovi\u0107, un teologo croato. Draganovi\u0107, un trafficante di criminali di guerra fascisti e ustascia che era stato anche coinvolto nello spionaggio filofascista, durante la guerra fredda entr\u00f2 a servizio degli Stati Uniti d'America - il suo nome appare nei libri paga del Pentagono alla fine degli anni '50 e all'inizio degli anni '60 - e alla fine gli fu concessa l'immunit\u00e0, ironia della sorte, nella Jugoslavia di Tito, dove mor\u00ec nel 1983 all'et\u00e0 di 79 anni. Anche monsignor Karl Bayer, direttore della Caritas internationalis di Roma dopo la guerra, collabor\u00f2 in queste fughe. Intervistato negli anni '70 da Gitta Sereny, Bayer ricord\u00f2 di come lui e Hudal avessero aiutato i nazisti in America del Sud con il sostegno del Vaticano: \"\u00abIl papa\" [Pio XII] \"ha fornito denaro per questo; a volte in frittelle, ma \u00e8 arrivato\u00bb\". La \"ratline\" di Hudal fu presumibilmente finanziata dal suo amico Walter Rauff, con alcuni fondi presumibilmente provenienti da monsignor Giuseppe Siri, nominato vescovo ausiliare di Genova nel 1944 ed arcivescovo della medesima sede nel 1946. Siri era tuttavia considerato \"un eroe del movimento di resistenza in Italia\" durante l'occupazione tedesca dell'Italia settentrionale. Il coinvolgimento di Siri rimane non dimostrato.\nSecondo Uki Go\u00f1i, \"\u00abalcuni dei finanziamenti per la rete di fuga di Hudal provenivano dagli Stati Uniti\u00bb\", facendo presumere che il delegato italiano dell'American National Catholic Welfare Conference forn\u00ec a Hudal \"\u00abfondi sostanziali per il suo aiuto \"umanitario\"\u00bb\". Dopo la pubblicazione delle opere di Graham e Blet, lo storico Michael Phayer, professore alla Marquette University, denunci\u00f2 la stretta collaborazione tra il Vaticano di papa Pio XII e di monsignor Giovanni Battista Montini, allora sostituto della Segretaria di Stato, e pi\u00f9 tardi papa, da una parte, e Draganovi\u0107 e Hudal dall'altra, e afferm\u00f2 che lo stesso pontefice era direttamente impegnato in tali attivit\u00e0. Contro queste accuse di coinvolgimento diretto di papa Pio XII e della Curia romana, ci sono alcune testimonianze opposte e la negazione da parte dei funzionari vaticani di qualsiasi coinvolgimento del pontefice. Secondo Phayer, il vescovo Aloisius Muench, inviato americano e di papa Pio XII nella Germania occidentale occupata dopo la guerra, \"\u00abscrisse al Vaticano avvertendo il papa di desistere dai suoi sforzi di scusare i criminali di guerra\u00bb\". La lettera, scritta in italiano, \u00e8 custodita negli archivi dell'Universit\u00e0 Cattolica d'America.\nNelle sue memorie postume, Hudal ricorda invece con amarezza la mancanza di sostegno che trov\u00f2 da parte della Santa Sede per aiutare la Germania nazista contro il \"bolscevismo senza Dio\" sul fronte orientale. Hudal afferm\u00f2 pi\u00f9 volte in quest'opera di aver ricevuto critiche al sistema nazista piuttosto che appoggi dai diplomatici vaticani sotto papa Pio XII. Presumeva che la politica della Santa Sede durante e dopo la guerra fosse interamente controllata dagli alleati occidentali.\nFino alla sua morte, Hudal rimase convinto di aver fatto la cosa giusta, e disse che considerava di salvare le forze armate e i politici tedeschi e altri fascisti dalle mani dell'accusa alleata una \"\u00abcosa giusta e quello che ci si sarebbe aspettato da un vero cristiano\u00bb\", aggiungendo: \"\u00abNon crediamo nell'occhio per occhio degli ebrei\u00bb\".\nHudal afferm\u00f2 che la giustizia degli alleati e dei sovietici aveva portato a processi mediatici e linciaggi, il principale dei quali fu il processo di Norimberga. Nelle sue memorie, svilupp\u00f2 una teoria sulle cause economiche della seconda guerra mondiale che gli permise di giustificare chiaramente i suoi atti a favore dei criminali di guerra nazisti e fascisti:\nDimissioni e morte.\nNel 1947 le attivit\u00e0 di Hudal causarono uno scandalo. Il \"Passauer Neue Presse\", un giornale cattolico, lo accus\u00f2 infatti di aver guidato una catena clandestina. Tuttavia giocando sulle sue conoscenze, si dimise dall'incarico di rettore del Collegio teutonico di Santa Maria dell'Anima solo nel 1952.\nNel gennaio del 1952, fu infatti costretto a dimettersi dall'incarico di rettore, grazie alla pressione congiunta dei vescovi tedeschi e austriaci e della Santa Sede. L'arcivescovo di Salisburgo Andreas Rohracher gli comunic\u00f2 che la Santa Sede voleva licenziarlo. A giugno, Hudal annunci\u00f2 al cardinale protettore di Santa Maria dell'Anima che aveva deciso di lasciare il Collegio, disapprovando ci\u00f2 che considerava il governo della Chiesa da parte degli alleati.\nDopo essere stato bandito dalla Citt\u00e0 del Vaticano da papa Pio XII, Hudal si ritir\u00f2 nella sua residenza di Grottaferrata, vicino a Roma, amareggiato verso il pontefice. Il 15 agosto 1950 venne nominato consultore della Sacra Congregazione del Concilio. Nel 1962 scrisse le sue amareggiate memorie intitolate \"R\u00f6mische Tageb\u00fccher, Lebensberichte eines alten Bischofs\", pubblicate postume nel 1976.\nFino alla sua morte nel 1963, non si arrese mai nel tentativo di ottenere un'amnistia per i nazisti. Nonostante le sue proteste contro l'antisemitismo negli anni '30, nelle sue memorie, con piena conoscenza dell'Olocausto, il \"vescovo bruno\" disse delle sue azioni a favore dei criminali di guerra e degli autori di genocidi: \"\u00abRingrazio Dio che mi ha aperto gli occhi e mi ha permesso di visitare e confortare molte vittime nelle loro prigioni e campi di concentramento e per averli aiutarli a fuggire con documenti di identit\u00e0 falsi\u00bb\". Tuttavia, le \"vittime\" erano prigionieri di guerra dell'asse e i loro \"campi di concentramento\" erano campi di detenzione alleati.\nMor\u00ec a Roma il 13 maggio 1963 all'et\u00e0 di 77 anni. \u00c8 sepolto nel campo santo dei Teutonici e dei Fiamminghi a Roma.\nI suoi diari furono pubblicati in Austria 13 anni dopo la sua morte e descrivevano le presunte ingiustizie subite dal Vaticano che aveva vissuto sotto Pio XI e Pio XII dopo la pubblicazione del suo libro del 1937. In esse Hudal sostenne che un accordo tra socialismo, nazionalismo e cristianesimo era l'unico modo realistico per garantire il futuro.\nGenealogia episcopale.\nLa genealogia episcopale \u00e8:"}
{"id": "645076", "revid": "78273", "url": "https://it.wikipedia.org/wiki?curid=645076", "title": "Rsdj", "text": ""}
{"id": "645079", "revid": "834", "url": "https://it.wikipedia.org/wiki?curid=645079", "title": "E io canto", "text": ""}
{"id": "645080", "revid": "438678", "url": "https://it.wikipedia.org/wiki?curid=645080", "title": "Il voto", "text": "Il voto \u00e8 un film del 1950, diretto dal regista Mario Bonnard, conosciuto anche con il titolo \"Miracolo a Piedigrotta\".\nTrama.\nUn giovane pescatore, diventa l'amante della moglie di un caro amico, partito per un lungo viaggio. La relazione diventa subito di pubblico dominio ma non tutti la osteggiano. \nAlcuni pescatori che tornano a riva con un misero pescato gli instillano il dubbio che Vito debba espiare la colpa di un amore proibito e allora il giovane decide di lasciare Carmela \ne fa voto alla Madonna di salvare Cristina, soprannominata la capuana una giovane prostituta dal suo triste destino.\nDonna Carmela si rivela molto gelosa, e alcune donne che solo di facciata ne disapprovavano la relazione adesso si oppongono alla nuova scelta di Vito. Tutte assieme convincono Vito che Cristina non \u00e8 la donna per lui e riprende la relazione con Carmela.\nAlla festa della Madonna per\u00f2 Vito si rende conto che deve mantenere il voto fatto e raggiunge Cristina che abbandonata stava per tornare nella casa chiusa. Il loro amore \u00e8 pi\u00f9 forte di prima."}
{"id": "645082", "revid": "767487", "url": "https://it.wikipedia.org/wiki?curid=645082", "title": "Salamb\u00f2", "text": "Salamb\u00f2 \u00e8 un film del 1960 diretto da Sergio Grieco che si ispira al romanzo \"Salammb\u00f4\" di Flaubert.\nTrama.\nIl film \u00e8 ambientato immediatamente dopo la Prima guerra punica; Cartagine \u00e8 alle prese con i mercenari precedentemente assoldati per combattere in Sicilia che ora reclamano il pagamento dei loro servigi. Uno di questi, Mathos, s'innamora di Salamb\u00f2, figlia di Amilcare Barca, il grande generale cartaginese."}
{"id": "645084", "revid": "380654", "url": "https://it.wikipedia.org/wiki?curid=645084", "title": "Johnny Knoxville", "text": "Biografia.\nNasce a Knoxville, nel Tennessee, l'11 marzo 1971. Si trasfer\u00ec in California dopo il diploma al South Young High School, nel 1989, per diventare attore. Fece apparizione in diversi spot per poi tornare a scrivere articoli di giornale. Uno di questi, nel quale parlava di testare su se stesso articoli di autodifesa come spray al peperoncino e pistole elettriche, cattur\u00f2 l'attenzione di Jeff Tremaine della rivista dedicata allo skateboarding \"Big Brother\". Gli stunt furono filmati e inseriti nel \"Big Brother Video\" numero due. Presto le imprese di Knoxville divennero pezzi forti del \"Big Brother Magazine\", grazie anche al contributo di Chris Pontius, Steve-O e Dave England. Alla fine Knoxville, Tremaine, Sean Cliver e Dave Carnie produssero un episodio pilota che raggruppava filmati del Big Brother uniti con quelli di Cky (show di Bam Margera) e con l'aiuto del regista (e amico di Tremaine) Spike Jonze, lanciarono una serie ai vari networks. Successivamente venne creato un accordo con Mtv e nacque Jackass.\nKnoxville partecip\u00f2 anche al \"Gumball Rally 3000\" per \"Jackass\", insieme a Chris Pontius, Steve-O, il regista Jeff Tremainee e il produttore Dimitry Elyashkevich.\nPrima dello show di Mtv, Knoxville rifiut\u00f2 la proposta del \"Saturday Night Live\" di fare simili stunt in un programma settimanale. Nonostante ci\u00f2, Knoxville nel 2005 condusse il SNL.\nNel 2006 produce la serie Nitro Circus. Tratta le avventure del miglior motocross freestyler del mondo, Travis Pastrana, e della sua compagnia di amici.\nVita privata.\nHa una figlia nata dal matrimonio con Melanie Lynn Clapp, di nome Madison, nome che Johnny ha tatuato sul pettorale sinistro, sopra il cuore. Il 1\u00ba febbraio 2007 Knoxville e la moglie si sono separati legalmente dopo 12 anni di matrimonio; nel marzo 2008 hanno divorziato ufficialmente. Johnny ha avuto una relazione con la top-model Kate Moss mentre era ancora sposato.\nNel 2010 si sposa con la regista Naomi Nelson.\nIl suo nome d'arte \u00e8 un omaggio alla sua citt\u00e0 natale.\nDoppiatori italiani.\nNelle versioni in italiano dei suoi film, Johnny Knoxville \u00e8 stato doppiato da:\nDa doppiatore \u00e8 sostituito da:"}
{"id": "645086", "revid": "767487", "url": "https://it.wikipedia.org/wiki?curid=645086", "title": "I marziani hanno 12 mani", "text": "I marziani hanno 12 mani, anche noto come Siamo quattro marziani, \u00e8 un film commedia satirica a sfondo fantascientifico del 1964, esordio alla regia cinematografica di Castellano e Pipolo.\nTrama.\nQuattro extraterrestri, X-1, X-2, X-3 e X-4, arrivano sulla Terra negli albori degli anni sessanta. Qui decidono di assumere fattezze umane per studiare in incognito i terrestri, ma finiscono con il farsi coinvolgere dalla \"dolce vita\" romana. Alla fine decideranno di non far pi\u00f9 ritorno nel loro deprimente pianeta di origine."}
{"id": "645090", "revid": "125593577", "url": "https://it.wikipedia.org/wiki?curid=645090", "title": "Olmo (Martellago)", "text": " \nOlmo (\"L'Olmo\" in veneto) \u00e8 una frazione di 5.383 abitanti di Martellago nella Citt\u00e0 metropolitana di Venezia, a circa 6\u00a0km da Mestre.\nStoria.\nIn origine localit\u00e0 di campagna compresa nel territorio di Maerne, ha ottenuto lo status di frazione nel 1971, in seguito al vistoso sviluppo urbano che ha attirato moltissime famiglie provenienti soprattutto da Mestre e Venezia (tanto che oggi si \u00e8 sviluppata una sostanziale continuit\u00e0 urbana con le localit\u00e0 di Zelarino e Trivignano, comprese nella Municipalit\u00e0 di Chirignago-Zelarino).\nMonumenti e luoghi d'interesse.\nParrocchiale.\nLa notevole espansione edilizia del secondo dopoguerra vide la necessit\u00e0 di mettere mano anche alle esigenze religiose del nuovo quartiere di Olmo. Nel 1965 venne costruita una modesta cappella dipendente dalla chiesa Maerne (di recente demolita per far posto al nuovo centro parrocchiale), ma nel 1975 fu istituita una parrocchia autonoma, intitolata all'Annunciazione del Signore.\nLa costruzione della nuova chiesa, progettata dall'architetto don Angelo Polesello, inizi\u00f2 nel 1988 e si concluse nel 1991 con la consacrazione presieduta dal vescovo di Treviso Paolo Magnani.\nInfrastrutture e trasporti.\nLa frazione \u00e8 servita da alcune linee urbane ed extraurbane dell'ACTV che collegano la provinciale 38 (Via Olmo) a varie zone dell'area urbana di Mestre, a Venezia e ai principali centri del Miranese."}
{"id": "645092", "revid": "767487", "url": "https://it.wikipedia.org/wiki?curid=645092", "title": "Le motorizzate", "text": "Le motorizzate \u00e8 un film comico del 1963, diretto da Marino Girolami Con Tot\u00f2, Raimondo Vianello, Sandra Mondaini e Walter Chiari\nEpisodi.\nIl film \u00e8 diviso in cinque episodi che hanno come tema comune le donne al volante (il film \u00e8 stato girato in pieno \"boom economico\", quando la motorizzazione divenne un fenomeno di massa): \nCarmelitane sprint.\nScontro fra un furgoncino Volkswagen Transporter T2 di religiose in servizio elettorale per la Democrazia Cristiana (accompagnano alle urne un ex gerarca fascista, vecchio ed immobilizzato sulla sedia a rotelle) ed un'utilitaria Fiat 600 con a bordo un gruppetto di giovani militanti del PCI. Fra le monache, Ave Ninchi che si esibisce in mosse di judo.\nRoulotte squillo.\nEpisodio con Bice Valori, peripatetica in \"roulotte\" sotto un viadotto. Nella periferia ormai prossima alla campagna, a disturbare gli amplessi ci si mette anche una impertinente mucca che si affaccia al finestrino del mezzo e Pompeo Saronno, un vecchio generale moralista.\nLa signora ci marcia.\nEpisodio con Valeria Fabrizi e Walter Chiari nelle vesti di marciatore esilarante in una gara podistica ritmata a tempo di musica.\nVigile ignoto.\nIl pranzo dell'Epifania di Urbano Cacace, ridotto in miseria, \u00e8 un uovo alla coque da dividere tra quattro persone. Allora si finge vigile urbano per approfittare di una raccolta di beneficenza organizzata dalla polizia municipale. La cosa riesce tanto bene che decide di diventare vigile urbano, comincia ad elevare contravvenzioni ed a cambiare la segnaletica stradale (tra l'altro apportando notevoli migliorie). Scoperto per puro caso viene processato ma lo si ritrova ancora in moto a fingersi agente della polizia stradale.\nUn investimento sicuro.\nSandra Mondaini investe Raimondo Vianello con la sua nuovissima auto appena ritirata dal negozio. Vianello approfitta dell'accaduto ed insieme al compare Riccardo Billi (che si finge medico) tenta una truffa assicurativa. Purtroppo Sandra si stava recando a pagare il primo premio della polizza e tecnicamente non \u00e8 assicurata, cos\u00ec Sandra e Raimondo (tra i quali sta nascendo una tenera simpatia) decidono di inscenare un finto incidente quello stesso pomeriggio, dopo che Sandra abbia pagato il premio. Purtroppo le cose non vanno come previsto e Vianello viene investito da Billi, povero in canna e senza assicurazione."}
{"id": "645098", "revid": "1226", "url": "https://it.wikipedia.org/wiki?curid=645098", "title": "Via dei ratti", "text": ""}
{"id": "645104", "revid": "767487", "url": "https://it.wikipedia.org/wiki?curid=645104", "title": "Vino, whisky e acqua salata", "text": "Vino, whisky e acqua salata \u00e8 un film del 1963, diretto da Mario Amendola. \u00c8 il primo film del caratterista Ennio Antonelli e del futuro pornodivo Mark Shanon.\nTrama.\nDurante la seconda guerra mondiale un sommergibile italiano si trova ad essere comandato dal comandante Santucci, un ufficiale scettico sulla vittoria dell'Italia nella guerra e di conseguenza non si comporta con la dovuta etichetta degna di un ufficiale della Regia Marina. Ma dovr\u00e0 darsi un altro tono quando far\u00e0 prigioniero Sir Antony Higgins un ufficiale inglese che richiede un trattamento adeguato al suo rango."}
{"id": "645117", "revid": "174925", "url": "https://it.wikipedia.org/wiki?curid=645117", "title": "Quinto Cicerone", "text": ""}
{"id": "645118", "revid": "729019", "url": "https://it.wikipedia.org/wiki?curid=645118", "title": "Bacurio d'Iberia", "text": "Biografia.\nEsponente della famiglia reale dell'Iberia caucasica, fu probabilmente costretto all'esilio dopo la pace del 363 fra Gioviano e Sapore II. Fece carriera nell'esercito romano combattendo contro i Goti come \"tribunus sagittariorum\" nella battaglia di Adrianopoli nel 378. In seguito divenne \"Comes domesticorum\" sotto Teodosio I. Secondo Socrate Scolastico fu anche Dux Palaestinae e, nella campagna contro Magno Massimo, \"Magister militum\". Nel 394 era \"Magister militum\" (probabilmente \"per Thracias\") di Teodosio I al comando di contingenti di goti che fronteggiarono le truppe dell'usurpatore Flavio Eugenio nella battaglia del Frigido, dove, secondo Zosimo, perse la vita combattendo con coraggio.\nBacurio \u00e8 la fonte principale di Tirannio Rufino per quel che riguarda la conversione al cristianesimo dell'Iberia caucasica, ma \u00e8 considerato un pagano da Libanio, di cui si \u00e8 conservata una lettera indirizzata a Bacurio."}
{"id": "645119", "revid": "439868", "url": "https://it.wikipedia.org/wiki?curid=645119", "title": "Lago di Costalovara", "text": "Il lago di Costalovara (\"Wolfsgrubensee\" o \"Wolfsgrub(e)ner See\" in tedesco) \u00e8 un piccolo lago alpino situato sull'altopiano del Renon a 1.176\u00a0m nel comune di Renon (BZ), a circa 12\u00a0km da Bolzano.\nDescrizione.\nCreatosi naturalmente, nel XVIII secolo il lago fu accresciuto artificialmente per mezzo di una diga di terra all'estremit\u00e0 nord-orientale. Lo scopo di tale opera era di incrementarne il bacino per poter sfruttare pi\u00f9 ampie riserve d'acqua per azionare mulini e segherie, uso successivamente sostituito dallo sfruttamento delle acque per l'irrigazione. A causa dell'assenza di affluenti naturali, il lago di Costalovara era soggetto a forti cali idrici stagionali. Per ovviare a questi fu costruita una tubatura della lunghezza di 5\u00a0km che preleva acqua dal rio Emmer (un affluente del Talvera) e alimenta il lago.\nIl lago \u00e8 abitato da lucci, carpe, tinche, persici reali, scardole, cosa inusuale per quell'altitudine. In inverno \u00e8 possibile pattinare sulla sua superficie ghiacciata.\nA sud, a un quarto d'ora circa di cammino, \u00e8 presente nel bosco un altro piccolo specchio d'acqua, il lago di Mezzo (ted. \"Mitterstieler See\").\nOrigini del nome.\nIl nome del lago \u00e8 attestato nel 1406 come \"ze Weyer\", nel 1768 come \"Weyer zu Wolfsgrueben\" e nel 1845 come \"Wolfsgruben-See\" e significa letteralmente \"fossa dei lupi\", significato analogo al toponimo italiano creato solamente nel Novecento."}
{"id": "645123", "revid": "78273", "url": "https://it.wikipedia.org/wiki?curid=645123", "title": "Gazzetta di mantova", "text": ""}
{"id": "645126", "revid": "173617", "url": "https://it.wikipedia.org/wiki?curid=645126", "title": "Bruno Arcari (pugile)", "text": "Olimpionico a Tokyo 1964, \u00e8 stato campione europeo e mondiale WBC dei pesi superleggeri, rinunciando in entrambi i casi al titolo senza essere stato mai sconfitto in incontri con il titolo in palio.\nBiografia.\nNato ad Atina, in provincia di Frosinone, Arcari emigr\u00f2 in tenera et\u00e0 con la sua famiglia a Genova, dove inizi\u00f2 a frequentare una palestra locale, la Mameli Pejo.\nCarriera dilettantistica.\nFu campione italiano dilettanti dei pesi superleggeri nel 1962 a Modena e nel 1963 a Pesaro, battendo, tra gli altri, il futuro campione italiano Ermanno Fasoli. Nello stesso anno, nei superleggeri, vinse i Giochi del Mediterraneo a Napoli e la medaglia di bronzo ai Campionati europei, sconfitto dal polacco Jerzy Kulej. Nel 1964 vinse la medaglia d'oro ai Campionati mondiali militari, nella categoria dei pesi leggeri.\nEra il pugile su cui contava principalmente l'Italia per una medaglia d'oro nei superleggeri alle Olimpiadi di Tokyo. Purtroppo perse al primo turno contro il keniano Alex Oundo a causa di una ferita sub\u00ecta che indusse l'arbitro a decretare il knockout tecnico. La debolezza delle arcate sopracciliari sar\u00e0 anche la motivazione delle due uniche sconfitte subite da Arcari da professionista.\nConcluse la carriera dilettantistica con 85 vittorie, 5 sconfitte e un pareggio su 91 incontri disputati.\nIl passaggio al professionismo.\nEsord\u00ec come professionista l'11 dicembre 1964, a Roma, subendo una sconfitta da parte di Franco Colella. Questi inizi\u00f2 attaccando e con un colpo apr\u00ec subito una ferita al sopracciglio sinistro del pugile di Atina. Arcari reag\u00ec assestando un poderoso montante sinistro al fianco e un gancio destro alla mascella dell'avversario. Colella si affid\u00f2 alle trattenute e ad una ben assestata testata, tanto da essere richiamato dall\u2019arbitro Fantozzi sia al secondo che al terzo round. Alla quarta ripresa l'arbitro fece visionare per ben tre volte al medico la ferita di Arcari e, nell'intervallo tra il 4\u00ba e il 5\u00ba round, ritenne che l'ex-olimpionico non fosse pi\u00f9 in grado di proseguire. Dichiar\u00f2, perci\u00f2, Colella vincitore per ferita.\nL'11 marzo 1966 a Roma batt\u00e9 ai punti in dieci riprese l'ex campione del mondo dei pesi leggeri il quarantenne Joe Brown, considerato uno dei pi\u00f9 forti pesi leggeri di tutti i tempi.\nDopo 10 vittorie consecutive, il 10 agosto 1966, a Senigallia, Arcari sfid\u00f2 Massimo Consolati per il titolo italiano dei superleggeri, lasciato vacante da Sandro Lopopolo. Anche stavolta, alla quinta ripresa, Arcari fu raggiunto da un gancio destro dell'avversario che gli apr\u00ec una copiosa ferita. Si giunse con scambi continui sino alla nona ripresa quando l'arbitro, anche in questo caso, chiam\u00f2 il medico per verificare la consistenza della ferita subita dal pugile di Atina. Il medico non se la sent\u00ec di mettere a rischio l'incolumit\u00e0 di Arcari, pur essendo questi in netto vantaggio. L'arbitro allora interruppe l'incontro per ferita, dando la vittoria per KOT al 10\u00ba round a Massimo Consolati.\nQuattro mesi dopo fu allestita la rivincita a Genova, di fronte a un pubblico favorevole allo sfidante. Arcari conduceva nettamente l'incontro ma, all'8\u00ba round, una nuova ferita sul sopracciglio destro dello sfidante richiese l'intervento del medico. Stavolta, per\u00f2, l'arbitro decret\u00f2 la squalifica del campione uscente per testata irregolare, assegnando ad Arcari la cintura italiana dei pesi superleggeri. L'evento ha avuto interpretazioni contrapposte. Consolati, pur riconoscendo la superiorit\u00e0 dell'avversario, ha dichiarato di non averlo mai colpito con una testata e analogamente si \u00e8 pronunciato Gabriele Fradeani della testata telematica \"Boxering\" della Fpi, che era presente all'incontro. Il corrispondente de L'Unit\u00e0 ha scritto che la ferita di Arcari, apertasi alla terza e poi nuovamente all'ottava ripresa, sia stata inferta da regolari ganci sinistri. Il corrispondente de La Stampa ha sostenuto, invece, di una testata di Consolati che, nell'ottava ripresa, avrebbe aggravato le condizioni di una ferita apertasi in precedenza. Dello stesso parere il corrispondente del Corriere della Sera che ha parlato addirittura di \"un paio di testate\".\nDa l\u00ec in poi, Arcari difese tre volte il titolo italiano dei superleggeri, battendo ai punti Efrem Donati e per KOT alla prima ripresa Romano Bianchi, entrambi sul ring di Genova. Ad Acqui, il 6 settembre 1967, sconfisse Piero Vargellini per KOT alla quarta ripresa. Si sottopose poi a un primo intervento di chirurgia plastica alla palpebra e al sopracciglio destro.\nCampione d'Europa.\nIl 7 maggio 1968 incontr\u00f2 a Vienna, di fronte a quindicimila spettatori avversi, l'idolo locale Johann Orsolics, per la cintura europea detenuta dall'austriaco. Orsolics, pi\u00f9 alto di alcuni centimetri, part\u00ec subito all'attacco mentre Arcari, inizialmente, si limit\u00f2 a incassare e a replicare con forza. Dopo la quarta ripresa il detentore cominci\u00f2 a rallentare per recuperare fiato e Arcari aument\u00f2 progressivamente un ritmo gi\u00e0 alto. Stavolta a spaccarsi le sopracciglia fu Orsolics, al 7\u00ba round. Al 12\u00ba round l\u2019arbitro Smith non pot\u00e9 che constatare la gravit\u00e0 della ferita dell'austriaco e ferm\u00f2 il match, assegnando vittoria e titolo europeo all'italiano.\nArcari abbandon\u00f2 il titolo italiano e difese vittoriosamente quattro volte la cintura europea. A Sanremo sconfisse il britannico Des Rea, a Roma il tedesco Willy Quatuor, ancora a Sanremo l'ex avversario di Lopopolo, Juan \"Sombrita\" Albornoz, e a Bologna l'altro spagnolo Jos\u00e9 Luis Torcida. Vinse sempre prima del limite, tra la quinta e la settima ripresa.\nCampione del mondo.\nIl 31 gennaio 1970, finalmente gli fu data la possibilit\u00e0 di combattere per il titolo mondiale della WBC, istituito da poco. Il campione in carica era il filippino Pedro Adigue, che aveva guadagnato il titolo battendo lo statunitense Adolph Pruitt nell'incontro inaugurale per l'attribuzione della cintura. Era alla sua prima difesa e, per venire a combattere al Palazzo dello Sport di Roma, chiese la borsa non indifferente di 55.000 dollari. Si present\u00f2 dopo aver appena messo KO a Tokyo al primo round, in un match al limite dei pesi welter, il campione nazionale giapponese dei medi junior Koichi Wajima, futuro campione del mondo di tale categoria.\nAlla terza ripresa, il filippino assest\u00f2 allo sfidante un terribile gancio destro alla mascella. Fu forse il colpo pi\u00f9 devastante subito da Arcari in tutta la sua carriera. Pieg\u00f2 le gambe ma riusc\u00ec a non farsi contare. Alla dodicesima ripresa l'incontro sembrava ancora equilibrato. Nelle ultime tre riprese, Arcari attacc\u00f2 e tenne l\u2019iniziativa, con Adigue che gli era sempre addosso. Poi alla quindicesima, il campione del mondo barcoll\u00f2 sotto un preciso gancio sinistro dell'italiano. Entrambi i pugili terminarono stanchissimi. Arcari conquist\u00f2 la cintura mondiale con ben otto punti di vantaggio sul cartellino dell'arbitro e giudice unico Teddy Waltham, un margine per\u00f2 che gran parte degli osservatori dichiar\u00f2 eccessivo.\nDopo aver rinunciato al titolo europeo, Arcari difese la cintura mondiale per nove volte in quattro anni. Combatt\u00e9 otto volte in Italia e una sola volta all'estero. Il 10 luglio 1970, a Lignano Sabbiadoro, mise in palio il titolo con il campione europeo Ren\u00e9 Roque, gi\u00e0 vincitore su Lopopolo. Alla seconda e alla quinta ripresa, il francese fer\u00ec due volte con una testata il campione del mondo. All'inizio della sesta, Arcari era una maschera di sangue e il medico ne dichiar\u00f2 l'impossibilit\u00e0 a proseguire. L'arbitro si pronunci\u00f2 allora per la volontariet\u00e0 della seconda testata, attribuendo la vittoria al pugile italiano per squalifica alla sesta ripresa, nonostante le proteste dell'angolo dello sfidante. \nIl 30 ottobre dello stesso anno, Arcari super\u00f2 il modesto brasiliano Raimundo Dias, a Genova, per KO al terzo round. Questi gi\u00e0 alla prima ripresa aveva aperto un profondo squarcio all'arcata sopracciliare destra del campione del mondo che, nei giorni successivi, fu costretto a ricorrere a un nuovo intervento di chirurgia plastica. \nIl 6 marzo 1971, a Roma, incontr\u00f2 per la prima volta il brasiliano Jo\u00e3o Henrique che fino ad allora aveva subito una sola sconfitta, dall'argentino Nicolino Locche. L'incontro fu altamente spettacolare. Arcari aveva acquisito un buon vantaggio, sino alla dodicesima ripresa, quando il brasiliano apr\u00ec una nuova profonda ferita sull'arco sopracciliare dell'avversario. Nei due round successivi, Henrique riusc\u00ec nettamente a prevalere. Al suono dell'ultimo gong, Arcari era intenzionato a non alzarsi dallo sgabello. Fu il manager Rocco Agostino a convincerlo. Il campione del mondo, allora, si scagli\u00f2 come una furia contro lo sfidante facendogli rischiare il KO. Il verdetto ai punti, in favore dell'italiano, fu unanime.\nLe successive difese del titolo, contro l'argentino Enrique Jana e lo spagnolo Domingo Barrera, combattute sempre in Italia videro il campione del mondo vincitore prima del limite. Il 28 aprile 1972, nel match non valido per il titolo contro il portoricano Jos\u00e9 Peterson, Arcari benefici\u00f2 di un verdetto decisamente favorevole. Durante la terza ripresa, nella foga del combattimento, urt\u00f2 con la testa la fronte dell'avversario, riportando una ferita all'arcata destra che cominci\u00f2 a sanguinare copiosamente. Durante l'intervallo ci si rese conto che l'italiano non poteva pi\u00f9 proseguire e l'arbitro, anzich\u00e9 assegnare la vittoria al portoricano, lo squalific\u00f2 tra i fischi e il fitto lancio di monetine del pubblico bolognese.\nIl 10 giugno successivo, Arcari comp\u00ec forse il suo capolavoro, nella rivincita contro Jo\u00e3o Henrique sul ring amico di Genova. Lasci\u00f2 condurre il brasiliano per le prime sei riprese, limitandosi a boxare di rimessa. Dopo un pericoloso montante al tronco dello sfidante, cambi\u00f2 marcia. Alla nona ripresa colp\u00ec decisamente Henrique con un gancio sinistro. A 2:15 del 12\u00ba round mand\u00f2 al tappeto l'avversario con una terribile combinazione di destro doppiato da un gancio sinistro. Lo sfidante rimase imbambolato seduto a terra appoggiandosi alle corde per tutto il conto di dieci. \nIl 2 dicembre 1972, a Torino, Arcari incontr\u00f2 il brasiliano residente in Italia Everaldo Costa Azevedo. Questi evit\u00f2 con cura la battaglia, ma non manc\u00f2 di utilizzare qualche scorrettezza del mestiere. Nel finale una ferita al solito sopracciglio del campione del mondo inizi\u00f2 a sanguinare ma, fortunatamente, non fu determinante per l'esito del match. Il verdetto ai punti in favore di Arcari fu unanime.\nL'unica difesa del titolo combattuta fuori casa fu a Copenaghen, contro J\u00f8rgen Hansen, che fin\u00ec KO alla quinta ripresa. Arcari mantenne il titolo fino al 16 febbraio 1974 quando sconfisse lo spagnolo Antonio Ortis, a Torino, per squalifica all'ottavo round.\nUltimi incontri nelle categorie superiori.\nNon riuscendo pi\u00f9 a rientrare nei limiti di peso, fu costretto a passare alla pi\u00f9 pesante categoria dei welter e a rinunciare al titolo mondiale dopo 1695 giorni di regno. Nella sua breve militanza nella categoria superiore, Arcari non incontr\u00f2 pugili di particolare livello, se si eccettua il ventiduenne Harold Weston, gi\u00e0 vincitore per ferita su Vito Antuofermo, in un match dove entrambi i pugili non riuscirono a rientrare nei limiti di peso dei welter. L'incontro in dieci riprese, allestito il 28 febbraio 1975 al Palazzo dello Sport di Torino, and\u00f2 avanti per dieci tirate riprese giocate sul filo della media e corta distanza. Al terzo round, lo statunitense dimostr\u00f2 di essere gi\u00e0 abbastanza smaliziato e apr\u00ec due ferite sulle sopracciglia del campione di Atina. Questi reag\u00ec rabbiosamente alla quarta ripresa e, alla fine, il verdetto ai punti gli fu ancora una volta nettamente favorevole. \nIl 2 aprile 1976, Arcari incontr\u00f2, in un match in dieci round al limite dei 69,8 Kg (pesi superwelter) l'italo-australiano Rocky Mattioli, che di l\u00ec a un anno sarebbe diventato campione del mondo dei superwelter ma che, nel frattempo, aveva perso ai punti da Weston. Fu il suo quartultimo incontro e, forse, il suo canto del cigno. All'ottavo round, Mattioli, torn\u00f2 all'angolo con uno zigomo ferito dai colpi dell'avversario. Si rifece vincendo la nona e, soprattutto, l'ultima intensa ripresa. L'italo-australiano port\u00f2 un attacco terrificante e Arcari rischi\u00f2 il KO. Fin\u00ec anche al tappeto per una scivolata ma, stringendo i denti, riusc\u00ec a rialzarsi e a terminare l'incontro. Il match fin\u00ec in parit\u00e0. Un giudice si espresse a favore di Arcari e due per il pari. In ogni caso, a trentaquattro anni suonati, Arcari dimostr\u00f2 difficolt\u00e0 a mantenere alla distanza il ritmo di un match tirato, ancorch\u00e9 di sole dieci riprese. \nIn seguito combatt\u00e9 vittoriosamente altre tre volte per poi ritirarsi. Dopo la seconda sconfitta subita da Consolati, Arcari non aveva perso pi\u00f9 un incontro degli altri 61 disputati, vincendone 57 consecutivi.\nCaratteristiche tecniche e controversie.\nGuardia destra, schivo e dedito a una boxe fatta solo di concretezza e che poco concedeva allo spettacolo, Arcari era un anti-divo per eccellenza. Anche da campione del mondo sfugg\u00ec ai giornalisti e alla pubblicit\u00e0 e, di conseguenza, alla popolarit\u00e0 che, in considerazione dei suoi successi, avrebbe potuto facilmente raccogliere.\n\u00c8 considerato da vari autori il pi\u00f9 forte pugile d'Italia di ogni tempo. Cos\u00ec lo ritiene, in particolare, il giornalista specializzato Franco Dominici.\nTali affermazioni, tuttavia, vanno tarate in considerazione del fatto che Arcari non \u00e8 mai stato unanimemente riconosciuto campione del mondo, pur essendo l'italiano che ha detenuto per pi\u00f9 tempo (1695 giorni) un titolo mondiale di pugilato. Nello stesso periodo, infatti, la WBA riconosceva prima l'argentino Nicolino Locche e poi il colombiano Antonio Cervantes e a costoro era attribuito lo \"status\" di campione mondiale lineare dei superleggeri. Locche e Cervantes, cos\u00ec come gli italiani Loi e Benvenuti, sono stati ammessi alla International Boxing Hall of Fame, riconoscimento tuttora negato al campione di Atina. \nArcari, inoltre, ha combattuto solo quattro volte fuori dall'Italia, incontrando all'estero in un solo caso (Johann Orsolics, a Vienna) un avversario di un certo livello. Negli Stati Uniti ha combattuto solo un match di quattro riprese vincendo ai punti contro un pugile di scarso valore, nel secondo \"sottoclou\" del terzo incontro Benvenuti-Griffith. Non vi pu\u00f2 essere confronto con altri grandi pugili italiani e stranieri che hanno ottenuto i maggiori risultati (ed eventuali sconfitte) fuori dai propri confini. In ogni modo, la debolezza delle sopracciglia, pur ricostruite pi\u00f9 volte con la chirurgia plastica, ha rappresentato per Arcari un oggettivo tallone di Achille. In alcuni casi, ancorch\u00e9 rari, \u00e8 stato battuto per questo motivo e in altri ha beneficiato di favorevoli verdetti arbitrali che hanno comminato la squalifica dell'avversario piuttosto che la sua sconfitta per ferita (Consolati 2, Roque e Petersen).\nVita dopo la boxe.\nAl termine della carriera Arcari si ritir\u00f2 a vivere nel Levante ligure; \u00e8 presidente onorario della Pugilistica Spezzina.\nA maggio 2015 una targa a lui dedicata fu apposta nella Walk of Fame dello sport italiano del CONI a Roma\nNel 2022 al campione \u00e8 stato concesso il vitalizio Giulio Onesti, attribuito agli sportivi italiani che nel corso della loro carriera abbiano onorato la Patria, con decreto firmato dalla Sottosegretaria Valentina Vezzali."}
{"id": "645127", "revid": "3115", "url": "https://it.wikipedia.org/wiki?curid=645127", "title": "Doris Duranti", "text": "La vita e la carriera.\nIl debutto e il successo.\nInizi\u00f2 la sua carriera giovanissima, gi\u00e0 dal suo primo arrivo a Roma presso suo cugino Lorenzo, con alcune apparizioni minori e lavorando come comparsa in \"L'urlo\" (1934) di Corrado D'Errico, in \"Vivere!\" (1937) di Guido Brignone e in \"La gondola delle chimere\" (1936) di Augusto Genina; sempre con Genina, lavor\u00f2 nel film \"Lo squadrone bianco\" (1936), girato in Libia. Molto importante per la sua carriera fu l'agente cinematografico Eugenio Fontana, che ne cur\u00f2 per molti anni i rapporti con produttori e registi.\nA vent'anni, in \"Sentinelle di bronzo\" (1937), la Duranti consegu\u00ec il suo primo grande successo da protagonista, interpretando una donna di colore; da quel momento divent\u00f2 una stella del cinema e si fece notare, tra l'altro, per l'eleganza con cui si muoveva sulla scena e per i suoi lineamenti aggressivi. Tra le sue pi\u00f9 riuscite interpretazioni vanno inoltre ricordate \"Cavalleria rusticana\" (1939) e \"Carmela\" (1942).\nIn quest'ultimo film Doris Duranti si mostr\u00f2 a seno nudo, fatto che diede vita ad una celebre \"querelle\" con l'altra grande diva del cinema italiano di quegli anni, Clara Calamai, apparsa in una scena analoga nel film \"La cena delle beffe\" (1942). La Duranti teneva a dire che \"\u00abil mio fu il primo seno nudo ripreso all'impiedi, apparve eretto com'era di natura, orgoglioso, senza trucchi, invece la Calamai si fece riprendere sdraiata, che non \u00e8 una differenza da poco\u00bb\". Tuttavia, contrariamente a quanto sostenuto dalla Calamai, la prima a mostrare il seno nudo nella storia del cinema italiano fu Vittoria Carpi nel film \"La corona di ferro\", di Alessandro Blasetti (1941).\nDiva del regime.\nDivenuta l'attrice pi\u00f9 ammirata e pagata durante il regime fascista, nel 1940 la Duranti conobbe il gerarca toscano Alessandro Pavolini, ministro della cultura popolare, e presto gli si leg\u00f2 sentimentalmente. La relazione fu in un primo momento osteggiata, ma poi tollerata da Mussolini, che pare fosse rimasto colpito positivamente dalla Duranti nel film \"Il re si diverte\" (1941). Alla caduta del regime fascista l'attrice segu\u00ec Pavolini al nord, stabilendosi prima a Venezia, dove la Repubblica Sociale Italiana intendeva ricostruire l'industria cinematografica (il cosiddetto Cinevillaggio), e successivamente sul Lago di Como, girando alcuni film.\nAmica di Galeazzo Ciano, livornese come lei, assistette impotente alla sua tragica fine avvenuta anche per mano del suo compagno Pavolini. Straziata da questi dolori interni che la toccavano nel privato, cerc\u00f2 di tutelare i propri familiari a Roma, in Sabina e a Livorno, ma non riusc\u00ec ad evitare l'occupazione nazista delle case in cui risiedevano, con la drammatica conseguenza del loro sfollamento, esponendoli a grandi rischi con conseguenze spesso fatali.\nIn seguito alla rovina della Repubblica Sociale Italiana, Pavolini, che di l\u00ec a poco sarebbe stato preso prigioniero e ucciso, procur\u00f2 alla Duranti un passaggio per la Svizzera: aiutata da suo cugino Lorenzo l'attrice si trasfer\u00ec a Lugano, dove tuttavia fu incarcerata dagli svizzeri. Durante la detenzione, tent\u00f2 il suicidio tagliandosi le vene. Nel 1945 spos\u00f2 con il solo rito religioso il proprietario di un cinematografo di Chiasso. Si trasfer\u00ec poi in Sudamerica, dove visse per diversi anni.\nGli ultimi anni.\nTornata in Italia nei primi anni '50, riprese a girare film, incontr\u00f2 Mario Ferretti, famoso giornalista e radiocronista. I due si innamorarono e decisero di trasferirsi a Santo Domingo, nella Repubblica Dominicana, dove aprirono un ristorante. Anche dopo la separazione da Ferretti, la Duranti rest\u00f2 nella capitale dominicana. La sua ultima apparizione sul grande schermo risale al 1976 nel film \"Divina creatura\", diretto da Giuseppe Patroni Griffi e interpretato accanto a Laura Antonelli. L'attrice mor\u00ec nel 1995, all'et\u00e0 di 78 anni, a Santo Domingo. Venne sepolta nel cimitero della Repubblica Dominicana.\nMedia.\nLa Duranti pubblic\u00f2 nel 1987 un libro di memorie, \"Il romanzo della mia vita\". Questa autobiografia \u00e8 diventata poi una \"fiction\" televisiva, trasmessa da Raiuno nel 1991 con il titolo \"Doris, una diva di regime\", con la regia di Alfredo Giannetti e con Elide Melli nel ruolo della protagonista.\nDoppiatrici.\nCome molte attrici del suo periodo, anche Doris Duranti venne molto spesso doppiata. Le attrici che le prestarono la voce furono:"}
{"id": "645132", "revid": "599013", "url": "https://it.wikipedia.org/wiki?curid=645132", "title": "Fda", "text": ""}
{"id": "645134", "revid": "104265", "url": "https://it.wikipedia.org/wiki?curid=645134", "title": "Nokia Software Updater", "text": "Nokia Software Updater \u00e8 stata un'applicazione della Nokia che permette ai propri clienti di scaricare e installare l'aggiornamento del firmware sul proprio telefonino Nokia (non sono supportati tutti i modelli, vedere la lista per accertamenti).\nIl programma permette l'aggiornamento del software del proprio terminale Symbian via seriale/USB attraverso una semplice procedura guidata.\nNote di aggiornamento.\nIl programma installa il firmware in base alla lettura del product code (codice prodotto). Se il cellulare \u00e8 stato acquistato in paesi stranieri ed il firmware originario non prevede la lingua italiana, \u00e8 possibile che il Nokia Software Update installi una versione con men\u00f9 non italiano. \nInoltre, non seguendo attentamente le istruzioni riportate (), si corre il rischio di danneggiare in maniera grave il terminale, se ci\u00f2 accade, dovr\u00e0 essere portato in un centro autorizzato Nokia.\nA partire dalla versione 6.82 di Nokia PC Suite il programma \u00e8 stato integrato all'interno della suite.\nCellulari compatibili.\nNon tutti i modelli Nokia sono supportati da questo software, si consideri che la lista ufficiale viene aggiornata sporadicamente dalla Nokia."}
{"id": "645139", "revid": "1718925", "url": "https://it.wikipedia.org/wiki?curid=645139", "title": "Amato di Montecassino", "text": "Biografia.\nSecondo il suo volgarizzatore francese, Amato sarebbe nato a Salerno. Concordemente si ritiene che sia stato anche vescovo, probabilmente nella sede di Pesto-Capaccio dal 1047 al 1058. Probabilmente rinunci\u00f2 all'episcopato per dedicarsi all'attivit\u00e0 letteraria nella quiete del monastero di Montecassino. \nDal \"Chronicon Casinense\" sappiamo che fu l'autore del \"De Gestis apostolorum Petri et Pauli\" in quattro libri, in versi esametri, e della \"Historia Normannorum\" in otto libri, entrambi composti verso il 1080; Pietro Diacono ci informa che fu autore anche di altri due scritti: \"De laude eiusdem pontificis\" e \"De duodecim lapidibus et civitate caelesti Hierusalem\".\nLa \"Historia Normannorum\", comprendente eventi dal 1016 al 1078, \u00e8 dedicata all'abate Desiderio; pur perduta nella versione originale, \u00e8 sopravvissuta attraverso una traduzione francese del XIV secolo (\"L'Ystoire de li Normant\"), conservata alla Biblioteca Nazionale di Parigi. \n\u00c8 presumibile che sia stato testimone degli avvenimenti narrati nella sua cronaca, che \u00e8 la fonte primaria per conoscere la storia della presenza normanna nel Mediterraneo, letta secondo il punto di vista della grande abbazia di Montecassino, uno dei centri culturali e religiosi del Cristianesimo dell'XI secolo.\nAmato descrive l'assedio normanno di Bari e quello di Salerno, la conquista della Sicilia e la presa del potere da parte di Roberto il Guiscardo come pure la Riforma gregoriana dal punto di vista del papato, il tutto inframmezzato da narrazioni di profezie e miracoli.\nMolti dettagli della storia dell'XI secolo, come la freccia che avrebbe ucciso Aroldo II d'Inghilterra nella battaglia di Hastings colpendolo a un occhio, provengono dal cronista di Montecassino. \u00c8 piuttosto preciso nel riportare i fatti nonostante l'intento celebrativo per Roberto il Guiscardo e Riccardo di Capua. \nSecondo il necrologio del cod. Vat. Borgiano 211, Amato mor\u00ec il 1\u00ba marzo di un anno imprecisato, probabilmente allo scadere del secolo nel monastero di Montecassino."}
{"id": "645143", "revid": "228587", "url": "https://it.wikipedia.org/wiki?curid=645143", "title": "Madonna della Donzellina", "text": "Madonna della Donzellina \u00e8 uno degli appellativi con cui la Chiesa cattolica venera Maria, madre di Ges\u00f9. \u00c8 venerata a Tromello, in provincia di Pavia, dove nella chiesa parrocchiale dedicata a San Martino vi \u00e8 un affresco collocato nell'omonimo altare che rappresenta un'immagine della Madonna mentre tiene fra le braccia Ges\u00f9 bambino con ai piedi un devoto in preghiera."}
{"id": "645144", "revid": "115441565", "url": "https://it.wikipedia.org/wiki?curid=645144", "title": "Banca diretta", "text": "Una banca si dice diretta quando \u00e8 in grado di offrire tutti o gran parte dei propri servizi finanziari senza l'ausilio di filiali, che sono invece la forma organizzativa tipica delle banche tradizionali. \nCaratteristiche.\nLa distribuzione diretta pu\u00f2 avvenire tramite canali automatici (internet e mobile internet) e tramite call center, agenti e promotori finanziari. In Italia il termine \"banca diretta\" \u00e8 spesso considerato sinonimo di \"banca online\", perch\u00e9 internet \u00e8 il canale pi\u00f9 utilizzato per l'erogazione dei servizi principali. In questo senso, ING Bank \u00e8 l'esempio pi\u00f9 classico di banca diretta-online, ed offre un conto di deposito, mutui immobiliari e una selezione di fondi di investimento. Se per\u00f2 si osserva il caso di FinecoBank, si nota che un'offerta realmente completa e sostitutiva di quella di una banca tradizionale \u00e8 possibile solo aggiungendo ai canali automatici il contributo di specialisti di investimento e mutui. \u00c8 quindi consigliabile considerare il concetto di \"banca online\" come una parte del pi\u00f9 ampio concetto di \"banca diretta\". \nLa banca diretta si rivolge di norma a clienti che vogliono avere il pieno controllo delle proprie attivit\u00e0 finanziarie e massimizzare il tempo libero e il risparmio economico. Si tratta di una tipologia di clienti che ha sovrapposizioni con chi abitualmente acquista su internet (viaggi, e-commerce), utilizza videogiochi ed ha un consumo \"personale\" dei media. Un profilo dunque proattivo, pragmatico, aperto al nuovo e in qualche modo opportunistico.\nDal punto di vista normativo \u00e8 del tutto equivalente ad una banca tradizionale. Offre pertanto le medesime garanzie di solidit\u00e0, solvibilit\u00e0 e sicurezza di una banca normale, essendo sottoposta agli stessi organismi di controllo (in primo luogo la Banca d'Italia). La normativa \u00e8 la stessa delle banche tradizionali, pertanto i correntisti sono teoricamente coperti dal Fondo Interbancario di Tutela dei Depositi (che interviene in caso di fallimento o dissesto), purch\u00e9 la giacenza sia non superiore ad una determinata cifra e purch\u00e9 il dissesto rientri nella dotazione del fondo (il che significa che nella realt\u00e0 il fallimento di una banca di medie dimensioni esaurirebbe completamente il fondo costringendo eventualmente il Governo a dover intervenire in supporto a tutela dei correntisti).\nIn virt\u00f9 di una struttura organizzativa pi\u00f9 snella e meno impattata da costi fissi, la banca diretta pu\u00f2 essere in grado di offrire i propri servizi a costi inferiori e con maggiore flessibilit\u00e0 e rapidit\u00e0."}
{"id": "645145", "revid": "125793831", "url": "https://it.wikipedia.org/wiki?curid=645145", "title": "Luciano Bruni", "text": "Carriera.\nGiocatore.\nCresciuto nel , nel 1976 pass\u00f2 alla , acquistato da Sergio Cervato per 60 milioni di lire. In viola venne soprannominato \"il nuovo De Sisti\", e vinse l'edizione 1978 del Torneo di Viareggio sotto la guida di Renzo Ulivieri. Sempre in quell'anno l'esordio in Serie A in occasione dell'incontro Fiorentina- (3-0).\nIn maglia viola ebbe un grave infortunio (rottura dei legamenti) che lo costrinse ad un lungo stop nel corso della 1980-1981, e nell'ottobre del 1981 fu ceduto alla . Dopo un'altra annata in Serie B nella , nel 1983 approd\u00f2 al per iniziare l'esperienza pi\u00f9 importante della sua carriera.\nSei anni a Verona con un contributo importante alla conquista dello storico scudetto della stagione 1984-1985, grazie al suo apporto a centrocampo per surrogare l'arretramento in difesa di Volpati (causa l'infortunio di Mauro Ferroni), variante che permise di non alterare l'equilibrio tattico creato da Osvaldo Bagnoli. In quell'annata disput\u00f2 27 partite con un gol, schierato al fianco o in alternativa al regista Antonio Di Gennaro. In maglia giallobl\u00f9 Bruni totalizz\u00f2 109 presenze con 4 reti all'attivo.\nNel 1987 sub\u00ec un nuovo grave infortunio al ginocchio, rimanendo fuori per oltre un anno, e nell'ottobre del 1989 scese in Serie C1 nella per riprendere confidenza con l'attivit\u00e0 agonistica. Dopo aver conquistato con la formazione toscana la promozione in Serie B, chiuse la carriera nel , ancora in C1, nel e nell'.\nIn carriera ha totalizzato complessivamente 138 presenze e 5 reti in Serie A, e 57 presenze e 2 reti in Serie B.\nAllenatore.\nNel 1997 Bruni intraprende la carriera di allenatore. Parte nella Scuola Calcio Firenze Sud per poi tornare, in una nuova veste, alla . Coi gigliati inizia un percorso che, negli anni, lo porta a guidare Esordienti, Allievi Nazionali e Primavera.\nDopo una breve parentesi alla guida della prima squadra della , in Serie D, torna a lavorare coi giovani: nel 2005-2006 guida la Primavera del e, nelle due stagioni successive, quella del , con cui approda ai quarti di finale del Torneo di Viareggio 2007. Nel 2008-2009 \u00e8 il vice di Gian Marco Remondina sulla panchina del , in Lega Pro Prima Divisione.\nDal 19 giugno 2009 \u00e8 il nuovo allenatore della Primavera della , con cui ha vinto il Torneo di Viareggio 2010. Dal 7 giugno 2010 \u00e8 il nuovo allenatore della Primavera della , incarico che lascia al termine della stagione.\nDopo un anno d'inattivit\u00e0, il 7 giugno 2012 viene nominato allenatore della , neopromossa in Serie D, ma si dimette il 16 agosto successivo, prima dell'inizio del campionato. Nella stagione 2013-2014 allena, in Eccellenza pugliese, l'.\nDopo una parentesi sulla panchina della Primavera del , nell'estate 2015 torna a Piacenza come allenatore della squadra Juniores e nella stagione successiva allena la squadra Primavera del . Nel maggio 2017, lasciato il Brescia, torna per la terza volta al Piacenza alla guida della formazione Berretti.\nNel settembre 2021 ritorna alla guida dell'Ostuni,che disputer\u00e0 il torneo di Eccellenza Pugliese. Il 19 febbraio 2022, alla vigilia della sfida contro il Grottaglie e con la squadra in zona playout, rassegna le dimissioni."}
{"id": "645146", "revid": "767487", "url": "https://it.wikipedia.org/wiki?curid=645146", "title": "Orlando Rozzoni", "text": "Carriera.\nGiocatore.\nCresciuto nella Trevigliese, tra i dilettanti, passa all'Atalanta che lo fa esordire in Serie A. L'annata successiva si trasferisce alla , con la quale vince una Coppa Grasshoppers dove con 6 gol diventa il capocannoniere. Nel 1958 \u00e8 alla , giocando due anni nel massimo campionato.\nLa Lazio lo acquista nel 1959 dalla societ\u00e0 emiliana dopo due stagioni con 10 reti realizzate in 38 gare disputate con la maglia dei ferraresi.\nEsordisce in campionato l'11 ottobre 1959 contro il Lanerossi Vicenza segnando una doppietta. Dai tifosi, per la sua forza fisica, viene ribattezzato \"Orlando Furioso\". Punta centrale dai possenti mezzi atletici ha i suoi punti di forza nell'acrobazia e nella potenza. Per il suo carattere \u00e8 portato a non cedere mai. Altre sue memorabili doppiette sono quella del 19 febbraio 1961 in Napoli-Lazio 2-5 e quella che permette alla Lazio prima di pareggiare e poi di vincere il derby Roma -Lazio del 19 marzo 1961. Perse la finale di Coppa Italia 1960-1961, contro la Fiorentina. Nel campionato di Serie B 1962-1963 \u00e8 autore di 4 gol nella partita Lazio-Foggia 4-1 del 25 novembre 1962.\nDopo tre parentesi, con Udinese (20 presenze con 9 reti in serie A nella stagione 1961-1962), Milan (solo in Coppa dell'Amicizia 1962 con 4 gol in altrettante presenze) e Catania nel campionato 1964-1965 dove realizz\u00f2 6 reti in appena 14 gare disputate, gioca l'ultima partita con la Lazio l'8 maggio 1966 (4 presenze 1 gol). Il bilancio nella Lazio \u00e8 di 100 presenze in competizioni ufficiali (94 in campionato e 6 in Coppa Italia) e di 41 reti (36, 5).\nTorna quindi a Ferrara, voluto da quel Paolo Mazza che lo lanci\u00f2, per finire poi a Terni e successivamente, nel 1969, in Serie D con il Rapallo Ruentes per le ultime partite e le ultime reti di una brillante carriera che l'ha visto scendere in campo ben 207 volte in Serie A segnando 67 reti.\nAllenatore.\nHa intrapreso anche la carriera di allenatore guidando, fra le altre, il e il Pergocrema."}
{"id": "645147", "revid": "124123", "url": "https://it.wikipedia.org/wiki?curid=645147", "title": "Manuele Camytzes", "text": "Biografia.\nEra il figlio di Constantino Camytzes e di Maria Angelina, che, attraverso sua madre Teodora, era l'allevatrice dell'Imperatore bizantino Alessio I Comneno. Era cugino degli Imperatori Isacco II Angelo e Alessio III Angelo e di Michele I Ducas, che divent\u00f2 despota dell'Epiro. Probabilmente nacque nel 1150 ed \u00e8 morto dopo 1202 (non si conosce l'anno preciso).\nCon un reggimento scort\u00f2 nel 1189, i crociati della terza Crociata che attraversarono l'Impero bizantino, il suo compito era di controllare che i crociati non facessero razzie.\nLa figlia di Manuele, di cui non sappiamo il nome, fu costretta dall'Imperatore Alessio III Angelo a divorziare da suo marito e a sposare il capo Dobromir dei Valachi nel 1198.\nManuele in seguito combatt\u00e9 contro i bulgari, ma con scarsi risultati, e poi fu anche imprigionato. I bulgari chiesero un riscatto all'Imperatore, ma a quest'ultimo non import\u00f2 niente per lui Manuele poteva rimanere anche in prigionia dei bulgari. Manuele quindi chiese a suo figlio, Dobromir, di pagare il riscatto, quest'ultimo ubbid\u00ec al padre, e Manuele fu libero. Le cronache riportano il suo nome per l'ultima volta nel 1202.\nIl nome della moglie del Manuele \u00e8 sconosciuto, da lei ebbe anche un altro figlio che lo chiam\u00f2 Giovanni Camytzes.\nBibliografia.\nK. Varzos, I genealogia ton Komninon (Thessalonica, 1984) vol. 2 pp. 690-713. "}
{"id": "645151", "revid": "79968", "url": "https://it.wikipedia.org/wiki?curid=645151", "title": "Provvedimento", "text": "Il provvedimento, in diritto, nel significato pi\u00f9 generale del termine, \u00e8 l'atto giuridico adottato nell'esercizio di un pubblico potere, di regola tramite un procedimento, di cui \u00e8 l'atto terminale. Cos\u00ec intesi i provvedimenti possono essere emanati nell'esercizio di tutte le funzioni pubbliche - legislazione (o, pi\u00f9 in generale, normazione), amministrazione e giurisdizione - e, conseguentemente, si distinguono \"provvedimenti legislativi\" (o, pi\u00f9 in generale, \"normativi\"), \"amministrativi\" e \"giurisdizionali\".\nDescrizione.\nTutti i provvedimenti - normativi, amministrativi e giurisdizionali - sono dotati di una particolare forza giuridica, detta \"imperativit\u00e0\" o \"autoritariet\u00e0\" o \"autoritativit\u00e0\", che discende dall'essere emanati nell'esercizio di un potere autoritativo e che consiste nell'imposizione unilaterale di effetti giuridici e, dunque, nella costituzione, estinzione o modificazione di situazioni giuridiche soggettive, a prescindere dal consenso dei soggetti titolari.\nNello stato di diritto, dove vige il \"principio di legalit\u00e0\", gli organi che adottano i provvedimenti amministrativi e giurisdizionali possono esercitare con gli stessi le sole potest\u00e0 conferite da norme generali ed astratte, poste con atti normativi, e le devono esercitare in conformit\u00e0 a tali norme; in caso contrario il provvedimento \u00e8 invalido e precisamente affetto da \"illegittimit\u00e0\". Dal principio di legalit\u00e0 discende la \"tipicit\u00e0\" dei provvedimenti, nel senso che sono tali solo quelli previsti dall'ordinamento giuridico.\nProvvedimento e atto normativo.\nIl termine provvedimento viene frequentemente utilizzato con un significato pi\u00f9 ristretto, riferito ai soli atti giuridici adottati nell'esercizio di un pubblico potere che dispongono per uno o pi\u00f9 casi concreti e nei confronti di uno o pi\u00f9 soggetti determinati (i \"destinatari\" del provvedimento).\nI provvedimenti cos\u00ec intesi si contrappongono agli \"atti normativi\", i quali possono invece creare norme giuridiche generali (in quanto rivolte ad una pluralit\u00e0 indeterminata di soggetti) ed astratte (in quanto applicabili ad una pluralit\u00e0 indeterminata di casi) e sono, quindi, fonti del diritto. In questo significato pi\u00f9 ristretto rientrano i provvedimenti giurisdizionali e quelli amministrativi, ne sono invece esclusi i provvedimenti legislativi (quali le leggi) e i provvedimenti normativi emanati dal potere esecutivo (quali i regolamenti) o dal potere giudiziario (presenti in taluni ordinamenti)."}
{"id": "645154", "revid": "729019", "url": "https://it.wikipedia.org/wiki?curid=645154", "title": "Sara Ventura", "text": "Biografia.\nMuove i primi passi nel mondo dello spettacolo facendo la video-giornalista per Sei Milano. Il suo secondo lavoro \u00e8 stato ne \"Il processo del luned\u00ec\" di Aldo Biscardi nel 1997. Nel 1999 conduce \"Videoone\" con Rosalinda Celentano e dj Roberto Onofri sulla syndication Supersix. Negli anni seguenti lavora in televisione come inviata per \"\u00a1Fuego!\" su Italia 1 e per \"La vita in diretta\" nel 2001 su Rai 1. Sara Ventura durante un periodo ha gestito il \"Satin\", ristorante di sua sorella Simona, decide di intraprendere la sua prima esperienza radiofonica; nel 2002 quindi \u00e8 ai microfoni di \"Rin\" insieme a Teo Mammucari e Giancarlo Ricci. L'anno successivo approda a RTL Television (ex Hit Channel) con un programma di cronaca rosa: \"Le Shampiste\".\nNel 1999 partecipa al film \"La Grande Prugna\" per la regia di Claudio Malaponti con Enzo Iacchetti, Luciana Littizzetto e Natasha Stefanenko. In radio, tra i programmi che ha condotto sulle frequenze di RTL 102.5 dal 2004 si ricordano \"Week-End Revolution\" e \"Alan&amp;Sara\" con il dj Alan Palmieri, \"Protagonisti\" con Francesco Perilli, \"Radio Angels\" con Jolanda Granato e \"Venite Gi\u00e0 Mangiati\". L'estate 2004 \u00e8 segnata dalla sua partecipazione al Vodafone Radio Live, un tour itinerante per l'Italia con concerti e animazione in spiaggia sponsorizzato da Vodafone e da RTL 102.5. In veste di inviata speciale collabora alla prima edizione di 'Campioni, il sogno', il reality show sul calcio di Italia 1. Insieme all'amico DJ Angelo interpreta l'ironica sit-com \"Costangelo e Alesara\" nell'edizione 2004-05 di \"Quelli che aspettano\", anteprima di \"Quelli che il calcio\" su Rai 2.\nFino a dicembre 2006 ha condotto insieme a Manuela Boldi il contenitore di \"gossip\" di RTL Television \"Le Shampiste\". Dopo un anno di \"Quelli della radio\" con Andrea De Sabato (stagione 2006-2007), sempre su RTL 102.5, e alcuni mesi di \"Chi c'\u00e8 c'\u00e8, chi non c'\u00e8 non parla\" con Francesca Cheyenne (ottobre-dicembre 2007), a gennaio 2008 \u00e8 tornata in coppia con De Sabato alla conduzione di \"Shaker\", il weekend dalle 19 alle 21. Da maggio 2009, sempre in coppia con De Sabato, conduce \"Nessun Dorma\" in onda sabato e domenica da mezzanotte alle 3 e luned\u00ec dall'1 alle 3.\nCon l'inizio dei Mondiali 2010 conduce insieme ad Aldo Biscardi la trasmissione \"Fratelli d'iDahlia\" su Dahlia Sport. Dal 2011 al 2014 ha condotto la trasmissione \"La Famiglia - Gi\u00f9 al nord\" con Fernando Proce e Jennifer Pressman su RTL 102.5. Nel 2010 co-conduce anche Il processo di Biscardi con Aldo Biscardi su 7 Gold che aveva gi\u00e0 co-condotto nel 1996-1997. Dal 2015 co-conduce la trasmissione calcistica \"Il Processo\" su 7 Gold. \nNell'autunno del 2018 prende parte al reality di Rai 2 \"Pechino Express\", con la coppia \"Le Sare\" insieme a Sarah Balivo, sorella della conduttrice Caterina Balivo.\nVita privata.\nSara Ventura \u00e8 stata sposata con Andrea Morri con il quale ha avuto un figlio, Enea. \u00c8 anche la sorella minore della pi\u00f9 famosa conduttrice Simona Ventura."}
{"id": "645157", "revid": "22475", "url": "https://it.wikipedia.org/wiki?curid=645157", "title": "Fci", "text": ""}
{"id": "645164", "revid": "10652", "url": "https://it.wikipedia.org/wiki?curid=645164", "title": "Ectomicorrize", "text": ""}
{"id": "645165", "revid": "1632387", "url": "https://it.wikipedia.org/wiki?curid=645165", "title": "Ajattara", "text": "Gli Ajattara sono una band black metal/death metal/doom metal heavy metal finlandese. Il gruppo prende nome da Ajattara, uno spirito maligno della foresta nella mitologia finnica."}
{"id": "645166", "revid": "223378", "url": "https://it.wikipedia.org/wiki?curid=645166", "title": "Radio Veronica One", "text": "Radio Veronica One (oggi Veronica One Hit Station) \u00e8 una storica emittente radiofonica piemontese, attiva dal 1976. Nel 1990 viene rilevata dall'imprenditore Giovanni Pinna che nel tempo ne ha ingrandito la sua copertura in modulazione di frequenza, assumendo le caratteristiche di un'emittente radiofonica regionale. La zona di copertura interessa in particolar modo Torino, Cuneo, Alba, Asti, la bassa Val di Susa, il Canavese, Biella, Vercelli e la provincia di Novara. Nel 2002 si sposta dalla sua sede di via Madama Cristina 29 alla sua sede attuale in via Massena 60, dove sono presenti anche gli studi di Radio Reporter Torino, altra radio del gruppo editoriale controllato da Giovanni Pinna. Da gennaio 2021, Benny Castelli \u00e8 il direttore artistico e l'emittente prende la denominazione \"Hit Station\" perdendo il prefisso \"Radio\", declamata durante la messa in onda e nei jingle liners, con l'aggiunta di un nuovo claim/motto: \"Play The One\".\nDa Veronica One sono transitati noti personaggi come Gigi D'Agostino (\"D'Agostino Planet\") e Gabry Ponte; fra gli speaker hanno collaborato Beppe Cuva (ora a Radio Subasio), Fabio Marelli (ora a Discoradio) Mauro De Marco, Roberto Greganti (ora a Radio Bruno), Massimo Parisi, Cristian Panzanaro, Edoardo Monasterolo (passato poi a CHN Radio di Toronto, in Canada) ed Elisa Dante (passata a R101 e attualmente a Radio GRP).\nDurante la stagione 2000/2001 Radio Veronica One ha trasmesso le radiocronache delle partite del avvalendosi di Piero Chiambretti in veste di commentatore.\nDa sempre una delle radio pi\u00f9 ascoltate del Piemonte, ha ospitato i pi\u00f9 grandi artisti del mondo dello spettacolo, e segue costantemente i grandi eventi del Piemonte e in particolare di Torino."}
{"id": "645167", "revid": "113622800", "url": "https://it.wikipedia.org/wiki?curid=645167", "title": "Giurista", "text": "Il giurista \u00e8 uno studioso il cui compito \u00e8 studiare e interpretare il diritto, inteso come scienza dell'organizzazione della societ\u00e0 attraverso le Istituzioni e le regole operanti nei vari ambiti dell'agire umano.\nStoria.\nNell'evo antico il concetto era espresso dai sinonimi \"giurisperito\" e \"giureconsulto\", tutti di chiara etimologia latina (condividendo la medesima radice nel sostantivo \"ius\" \"diritto\"). Essi, nel senso di \"cultore della scienza giuridica\", furono travasati nell'esperienza giuridica medievale.\nIn epoca moderna la personalit\u00e0 del giurista \"\u00e8 condizionata da due\nfatti: il fatto che la societ\u00e0 borghese si trasforma da omogenea a pluralista; il fatto che la scienza giuridica \u00e8 stata dominata finora dal diritto borghese classico\".\nIl ruolo giocato dai giuristi nella vita pubblica \u00e8 simboleggiato dalla storia dell'Italia dopo l'unificazione: esso \"negli anni del fascismo \u2013 come gi\u00e0 nel precedente periodo liberale \u2013 derivava sia dalla loro preminenza numerica all\u2019interno del Parlamento, sia e soprattutto dal fatto che si trattava di figure che operavano contemporaneamente all\u2019interno di diversi e decisivi contesti, tanto politici\nche culturali: sedevano in Parlamento, ricoprivano cariche governative e\nall\u2019interno del Pnf \u2013 si pensi soltanto ai nomi di Alfredo Rocco, Arrigo Solmi,\nDino Grandi, Carlo Costamagna, Sergio Panunzio, Pier Silverio Leicht, Pietro\nDe Francisci, Santi Romano, Alfredo De Marsico, Mariano D'Amelio.\nMolti di loro, inoltre, continuavano ad esercitare parallelamente l\u2019attivit\u00e0 di\nmagistrato e/o di avvocato, spesso affiancata anche da quella di docente universitario\".\nInvece, il \"modello di giurista puro tecnico del diritto, educato a trarre le sue conclusioni\nesclusivamente da norme giuridiche, ma alieno dal mettere in campo le\nproprie convinzioni etiche e politiche \u00e8 stato teorizzato in Austria negli anni '20, quando si radic\u00f2 l\u2019idea di un diritto costituzionale fondato su regole rigide,\nderogabili solo attraverso articolate procedure previste dalla stessa Costituzione\".\nI soggetti.\nSi tratta generalmente di professori universitari o professionisti (di solito avvocati, magistrati, notai) i quali, per ragioni di ricerca, studio o a supporto della propria opera professionale, si dedicano all'attivit\u00e0 intellettuale di interpretazione del diritto in rapporto alla funzione di organizzazione sociale che ne \u00e8 propria.\nAttivit\u00e0.\nMediante lo studio e l'interpretazione dei principi e delle norme posti a fondamento del diritto, il giurista ne individua il senso adeguato a regolare i rapporti concreti tra i diversi agenti che si muovono all'interno della societ\u00e0. Il campo d'indagine risulta dunque particolarmente ampio, divenendolo ancor pi\u00f9 in seguito della crescita della complessit\u00e0 del sistema economico-sociale indotta dallo sviluppo economico-finanziario e dall'internazionalizzazione degli scambi.\nCi\u00f2 sembra produrre il superamento della figura del giurista generico, nel nome di una sempre maggiore specializzazione che interessa soprattutto la figura dell'avvocato e docenti universitari di materie giuridiche.\nClassificazione.\nPossono cos\u00ec distinguersi:\nA questi \u201cmacro-settori\u201d si aggiungono poi numerosissimi \u201csotto-settori\u201d in cui \u00e8 possibile specializzarsi: diritto immobiliare, diritto mobiliare, diritto antitrust, diritto dei trasporti e della navigazione, diritto agrario, diritto dell'energia, diritto degli enti locali, diritto sanitario, diritto delle obbligazioni, diritto di famiglia, diritto degli animali, diritto dello sport, diritto dei contratti pubblici, diritto contabile, diritto bancario e assicurativo, diritto della crisi d'impresa, diritto societario, diritto industriale, diritto delle comunicazioni, diritto dell'informatica, diritto dell'arte e dei beni culturali e tanti altri."}
{"id": "645168", "revid": "17351", "url": "https://it.wikipedia.org/wiki?curid=645168", "title": "T-34 Mentor", "text": ""}
{"id": "645169", "revid": "1776051", "url": "https://it.wikipedia.org/wiki?curid=645169", "title": "BitLord", "text": "BitLord \u00e8 un client BitTorrent gratuito per Microsoft Windows e macOS, pubblicizzato come \"The easiest torrent downloader\". \u00c8 scritto in Python and GTK+. Il programma usa la libreria libtorrent-rasterbar C++.\nBitLord \u00e8 stato distribuito per la prima volta nel dicembre 2004, come BitLord 0.56, basato su e sotto la licenza BitComet. Dalla versione 1.2 BitLord \u00e8 basato su Deluge, ma aggiunto alcune funzioni proprie. Nonostante gli sviluppatori dichiarino che il software sia open source e che quindi non possa contenere spyware, il codice sorgente non \u00e8 disponibile per il download in violazione della licenza GPL. BitLord \u00e8 stato bersaglio di molte critiche sin dal suo rilascio per varie ragioni.\nBitLord Pro \u00e8 una recente release commerciale di BitLord, che si connette ai servizi Usenet permettendo di effettuare un download senza il bisogno dell'upload tipico dei client BitTorrent.\nCritiche.\nLe vecchie versioni di BitLord (fino alla versione 1.1) sono basate sul codice sorgente della versione 0.56 di BitComet. A causa di ci\u00f2 alcuni bug che sono stati risolti nelle nuove versioni di BitComet sono ancora presenti in BitLord. A partire dalla versione 1.2 di BitLord sono presenti degli annunci nell'interfaccia di Bitlord che invitano ad usare BitLord Pro e la lista di siti BitTorrent di BitComet \u00e8 stata rimpiazzata con una casella di ricerca che porta ad un sito affiliato a BitLord. A partire da BitLord 1.1 nell'installazione del programma \u00e8 data la possibilit\u00e0 di scegliere se installare un adware."}
{"id": "645170", "revid": "17351", "url": "https://it.wikipedia.org/wiki?curid=645170", "title": "Beech T-34 Mentor", "text": ""}
{"id": "645171", "revid": "115068031", "url": "https://it.wikipedia.org/wiki?curid=645171", "title": "Turkana (popolo)", "text": " \nI Turkana sono un popolo africano del gruppo nilotico. Abitano una regione geografica nota come Turkana, nel nord-ovest del Kenya, fino al Lago Turkana. Sono circa 450\u00a0000 (1999) e parlano una lingua appartenente al gruppo delle lingue nilotiche orientali, nota come lingua turkana (il nome locale della lingua \u00e8 \"Ng'aturk(w)ana\"). La regione abitata dai Turkana \u00e8 adiacente a quelle abitate dai popoli Pokot, Rendille e Samburu dalla parte keniota, Karimojong verso l'Uganda, e Toposa verso il Sudan.\nI Turkana chiamano se stessi \"il popolo del bue grigio\", in riferimento agli zeb\u00f9, il cui addomesticamento svolse un ruolo importante nella storia dei Turkana. La pastorizia ha una posizione premimente nell'economia turkana; allevano soprattutto capre, dromedari, asini e pecore. Oltre che per la produzione di carne e di latte, il bestiame viene anche impiegato dai turkana come merce di scambio. \u00c8 infatti usato per il pagamento del tributo che la famiglia del futuro marito paga a quella della sposa durante le contrattazioni che precedono un matrimonio. I Turkana sono poligami, e il numero di mogli che un uomo pu\u00f2 procurarsi dipende dalla quantit\u00e0 di capi di bestiame che possiede.\nLa pesca, un tempo considerata un tab\u00f9, oggi sta cominciando lentamente a diffondersi in seguito all'azione di programmi di sviluppo coordinati dal governo keniota o da ONG europee. Un recente programma di conversione alla pesca nella baia di Ferguson \u00e8 per\u00f2 miseramente fallito e dopo qualche anno il progetto \u00e8 stato definitivamente abbandonato; per questo si ritiene che anche gli altri progetti finiranno per non coinvolgere questa popolazione dedita soprattutto alla pastorizia.\nSono noti anche per i cestini intrecciati e per il grande numero di collane indossate dalle donne.\nIl numero di collane rappresenta la ricchezza della famiglia, per cui il loro numero pu\u00f2 essere anche notevole.\nReligione.\nLa religione tradizionale \u00e8 di tipo animista e la divinit\u00e0 suprema \u00e8 Akuj. &lt;br&gt;\nNella zona sono presenti comunit\u00e0 cattoliche per cui i Turkana stanno recentemente conoscendo una progressiva conversione al Cristianesimo."}
{"id": "645172", "revid": "729019", "url": "https://it.wikipedia.org/wiki?curid=645172", "title": "Stinson L-1 Vigilant", "text": "Lo Stinson L-1 Vigilant, precedentemente designato O-49, era un monomotore leggero ad ala alta realizzato dall'azienda statunitense Stinson Aircraft Corporation ed impiegato dall'United States Army Air Corps e Royal Air Force durante la seconda guerra mondiale nei ruoli di aereo da osservazione, da collegamento e ricognizione aerea.\nStoria.\nRinnovando la specialit\u00e0 dell'osservazione aerea a favore dell'esercito, che come tradizione risaliva alla prima guerra mondiale, l'United States Army Air Corps consider\u00f2 necessario un nuovo aereo ed elabor\u00f2 una specifica emessa nella seconda met\u00e0 degli anni trenta che port\u00f2 ad alcuni contratti per modelli alquanto simili tra di loro.\nSviluppo.\nNel 1938 l'USAAC emise una prima specifica per la fornitura di un velivolo leggero destinato all'osservazione in cooperazione ai reparti a terra. Questa venne aggiornata poco tempo dopo che venne presentato alla Cleveland Air Races il tedesco Fieseler Fi 156 \"Storch\". Le capacit\u00e0 STOL dimostrate dal velivolo indussero a rivedere i requisiti per avvicinarsi alle prestazioni dello Storch.\nLa Stinson (diventata dal novembre 1940 una divisione della Vultee Aircraft Corporation), svilupp\u00f2 un proprio progetto, designazione aziendale Model 74, realizzando un prototipo nei propri stabilimenti di Wayne, nel Michigan. L'USAAC assegn\u00f2 la designazione al modello la designazione ufficiale Y0-49 venendo valutato assieme ai concorrenti Bellanca YO-50 e Ryan YO-51 Dragonfly dalla commissione esaminatrice. Ad una valutazione comparativa la commissione dichiar\u00f2 vincitore lo Y0-49 aggiudicando il contratto di un milione e mezzo di dollari alla Stinson che ne avvi\u00f2 la produzione in serie di 142 esemplari nei propri stabilimenti di Wayne.\nImpiego operativo.\nDopo la prima serie, vennero ordinati altri 182 esemplari di questi leggeri aerei, designati O-49A, con fusoliera leggermente pi\u00f9 lunga (i dati si riferiscono a tale modello) e altre piccole modifiche. Alcuni modelli vennero dotati di due galleggianti.\nGli esemplari della RAF vennero battezzate con un nome proprio, Vigilant. Nel frattempo le designazioni USAAF cambiarono, e cos\u00ec la macchina venne ribattezzata L-1 e L-1A.\nIl Vigilant venne sostituito dalla serie di apparecchi noti come \"Grasshopper\" (Piper L-4 e Aeronca L-3), pi\u00f9 efficienti e leggeri anche se di prestazioni inferiori.\nDescrizione tecnica.\nLa tecnica del nuovo apparecchio era semplice, e non molto dissimile da quella di altri aerei della categoria: massima semplicit\u00e0 e leggerezza, niente armamento ma la possibilit\u00e0 di trasportare due persone, come negli aerei commerciali leggeri.\nL'ala era ovviamente fondamentale per ottenere prestazioni adeguate ed aveva una struttura alta controventata, bordo d'entrata alare occupato da slat automatici mentre quello d'uscita era riccamente dotato di flap a doppia fessura, per quasi i due terzi della lunghezza. Per il resto vi erano grandi alettoni a fessura che si inclinavano di 26 gradi quando i flap erano totalmente abbassati.\nLa struttura era metallica, ma il rivestimento era misto metallo-tela. Il carrello d'atterraggio era fisso, pensato per i terreni non preparati.\nIl motore era dotato di un'elica bipala a passo fisso.\nEsemplari attualmente esistenti.\nGrazie alla loro semplicit\u00e0 nella manutenzione ed alla robustezza del velivolo sono arrivati ai nostri giorni un buon numero di esemplari, alcuni dei quali mantenuti ancora in condizioni di volo dai loro proprietari.\nSono cinque gli esemplari presenti in mostra statica nelle strutture museali negli Stati Uniti d'America, tra i quali un O-49 ex USAAC esposto al Weeks Museum di Tamiami, in Florida, riprodotto con la livrea L-1 Vigilant appartenuta alla RAF."}
{"id": "645174", "revid": "729019", "url": "https://it.wikipedia.org/wiki?curid=645174", "title": "Taylorcraft L-2", "text": "Il Taylorcraft L-2, precedentemente designato O-57 e soprannominato Grasshopper, era un monomotore leggero ad ala alta realizzato dall'azienda statunitense Taylorcraft Aviation Corporation ed impiegato dall'United States Army Air Forces durante la seconda guerra mondiale nei ruoli di aereo da osservazione, da collegamento e ricognizione aerea.\nStoria.\nA causa dell'evoluzione della seconda guerra mondiale che porter\u00e0 l'entrata in guerra degli Stati Uniti d'America nel dicembre 1941 si fece sempre pi\u00f9 necessaria l'esigenza di dotare l'United States Army di una flotta di velivoli leggeri da poter utilizzare in vari ruoli come cooperazione alle truppe di terra, come il trasporto di personale, l'osservazione della precisione nei tiri d'artiglieria e della ricognizione aerea in genere. Per soddisfare queste esigenze la U.S. Army emise una specifica per la fornitura di questa tipologia di velivoli basata sulla capacit\u00e0 STOL e la possibilit\u00e0 di operare da piste improvvisate. Data la tipologia era possibile sfruttare una classe di velivoli gi\u00e0 presenti sul mercato civile ed utilizzati per l'aviazione generale a scopo turistico e la formazione dei loro piloti.\nSviluppo.\nNel corso dell'estate 1941, durante le manovre in Louisiana e Texas, venne valutata una versione militare alleggerita del Taylorcraft Model D, alla quale venne assegnata la designazione YO-57, analogamente all'Aeronca L-3 (YO-58) ed al Piper J-3.\nIn quell'occasione venne soprannominato \"Grasshopper\" (in lingua inglese cavalletta) dal generale Innis P. Swift, allora comandante del 1st Cavalry Division, merito della sua predisposizione a saltare in fase di atterraggio e decollo grazie al peso ridotto, alla struttura slanciata ed alla colorazione verde con la quale era dipinto, definizione che sar\u00e0 poi non ufficialmente assegnata a tutti i tre contendenti. Erano velivoli molto leggeri, sull'ordine delle 650 lb di peso a vuoto, corrispondenti a meno di 300 kg, tutti dotati di due posti in tandem ed equipaggiati con un semplice motore raffreddato ad aria a 4 cilindri contrapposti da 65 hp.\nLa valutazione comparativa, effettuata con 4 esemplari per ciascun modello, risult\u00f2 in linea con le esigenze e, data l'urgenza, venne deciso di acquistare tutti e tre i tipi di macchine.\nProduzione.\nI primi L-2 erano praticamente Model D civili leggermente modificati. Seguirono 70 O-57, ma la necessit\u00e0 di ottenere una migliore visibilit\u00e0 port\u00f2 ad abbassare la fusoliera e interrompere il bordo d'attacco dell'ala. Il nuovo O-57A venne prodotto in 335 esemplari.\nDopo che la designazione venne cambiata in L-2, vennero prodotti altri 140 apparecchi, noti come L-2A e destinati a compiti di collegamento. Gli L-2B erano invece equipaggiati per il ruolo di supporto dell'artiglieria campale, e ne vennero prodotti 490. Infine 900 esemplari vennero prodotti nel modello definitivo L-2M.\nLa produzione riguard\u00f2 anche una versione da addestramento, che si aggiunse a 43 esemplari civili militarizzati. Con un pattino sotto il muso, fusoliera allungata e altre modifiche, vennero prodotto in 253 apparecchi, tre dei quali per la marina. Il nome commerciale era TS-100, ma l'USAAF l\u00ec design\u00f2 come TG-6."}
{"id": "645175", "revid": "729019", "url": "https://it.wikipedia.org/wiki?curid=645175", "title": "Piper L-4", "text": "Il Piper L-4, precedentemente designato O-59, era un monomotore leggero ad ala alta realizzato dall'azienda statunitense Piper Aircraft Corporation ed impiegato dall'United States Army Air Forces e United States Navy durante la seconda guerra mondiale nei ruoli di aereo da osservazione, da collegamento e ricognizione aerea.\nFaceva parte di una nuova generazione di apparecchi soprannominati \"Grasshoppers\" (\"Cavallette\" in inglese).\nNel dopoguerra venne acquistato ed utilizzato dalla forza aerea israeliana Heyl Ha'Avir.\nStoria.\nA causa dell'evoluzione della seconda guerra mondiale che porter\u00e0 l'entrata in guerra degli Stati Uniti d'America nel dicembre 1941 si fece sempre pi\u00f9 necessaria l'esigenza di dotare l'United States Army di una flotta di velivoli leggeri da poter utilizzare in vari ruoli come cooperazione alle truppe di terra, come il trasporto di personale, l'osservazione della precisione nei tiri d'artiglieria e della ricognizione aerea in genere. Per soddisfare queste esigenze la U.S. Army emise una specifica per la fornitura di questa tipologia di velivoli basata sulla capacit\u00e0 STOL e la possibilit\u00e0 di operare da piste improvvisate. Data la tipologia era possibile sfruttare una classe di velivoli gi\u00e0 presenti sul mercato civile ed utilizzati per l'aviazione generale a scopo turistico e la formazione dei loro piloti.\nNel corso del 1941 venne valutata una versione militare alleggerita del Taylorcraft Model D, analogamente al Piper J-3 (O-59), al quale venne assegnata la designazione YO-57. Assieme anche all'Aeronca L-3 (O-58) faceva parte di una categoria soprannominata \"Grasshopper\" (vedi sotto).\nSviluppo.\nNel corso dell'estate 1941, durante le manovre in Louisiana e Texas, venne valutata una versione militare alleggerita del Piper Model J-3C-65, alla quale venne assegnata la designazione YO-59, analogamente al Taylorcraft L-2 (YO-57) ed all'Aeronca L-3 (YO-58).\nIn quell'occasione il Taylorcraft YO-57 venne soprannominato \"Grasshopper\" (in lingua inglese cavalletta) dal generale Innis P. Swift, allora comandante del 1st Cavalry Division, merito della sua predisposizione a saltare in fase di atterraggio e decollo grazie al peso ridotto, alla struttura slanciata ed alla colorazione verde con la quale era dipinto, definizione che sar\u00e0 poi non ufficialmente assegnata a tutti i tre contendenti. Erano velivoli molto leggeri, sull'ordine delle 650 lb di peso a vuoto, corrispondenti a meno di 300 kg, tutti dotati di due posti in tandem ed equipaggiati con un semplice motore raffreddato ad aria a 4 cilindri contrapposti da 65 hp.\nLa valutazione comparativa, effettuata con 4 esemplari per ciascun modello, risult\u00f2 in linea con le esigenze e, data l'urgenza, venne deciso di acquistare tutti e tre i tipi di macchine.\nLa successiva produzione di serie di 40 esemplari, designata O-59, fu seguita dagli O-59A leggermente modificati. Il velivolo, il terzo dei \"grasshopper\" valutati dall'esercito, \u00e8 rimasto anche il pi\u00f9 famoso, utilizzato fino a pochi anni fa anche da forze di primo piano, come l'Aeronautica Israeliana.\nEra un aereo estremamente compatto: solo 2,03 metri d'altezza e 290 kg di peso a vuoto; monoplano ad ala alta, controventata, a struttura mista (longherone alare in legno, centine in lega leggera, superfici in tela verniciata) carrello d'atterraggio triclo classico fisso con ruotino di coda, abitacolo con due posti in tandem e motorizzato con il Continental O-170, un motore raffreddato ad aria a 4 cilindri contrapposti da 65 hp, che conferiva, data la collocazione dei cilindri esterna ai lati del cofano, un aspetto caratteristico.\nLa produzione riguard\u00f2 alcune versioni migliorate, con 230 esemplari per la Marina USA, 100 per uso come ambulanza J-5C Cub, 250 del modello aliante come TG-8 per l'esercito e 3 per la Marina USA. La produzione di questo efficiente apparecchio continu\u00f2 anche nel dopoguerra, fino a quando la produzione termin\u00f2 nel 1981 nei modelli migliorati Super Cub.\nImpiego operativo.\nL'L-4 venne intensamente impiegato in tutte le fasi dell'intervento statunitense in Europa durante la seconda guerra mondiale, nel 1942 in Nordafrica nell'ambito dell'Operazione Torch, nel 1943 durante la Campagna d'Italia e nel 1944 come supporto all'artiglieria da campagna del V Corpo d'armata dopo lo sbarco in Normandia.\nSuccessivamente venne impiegato anche durante la guerra di Corea.\nEsemplari attualmente esistenti.\nSono ancora moltissimi gli esemplari arrivati ai nostri giorni, sia per la robustezza del mezzo e per la facilit\u00e0 di manutenzione, necessaria in questo genere di velivoli, che per il ruolo in cui venne impiegato, a fronte degli oltre 5\u00a0000 esemplari prodotti, che non lo vedeva direttamente impegnato nello scontro con i caccia avversari.\nMolti di questi esemplari sono ancora in condizioni di volo ma non \u00e8 facile stabilire esattamente quanti siano L-4 in quanto, alla fine della seconda guerra mondiale, molti esemplari furono venduti come surplus all'utenza civile e molti vennero ridipinti nell'usuale livrea gialla. La popolarit\u00e0 e la longevit\u00e0 del mezzo hanno fatto s\u00ec che attualmente molti, sia J-3, J-4, J-5 civili, che L-4 militari, siano stati ridipinti in livrea USAAF partecipando ad aeroraduni e manifestazioni rievocative della seconda guerra mondiale."}
{"id": "645180", "revid": "729019", "url": "https://it.wikipedia.org/wiki?curid=645180", "title": "Stinson L-5 Sentinel", "text": "Lo Stinson L-5 Sentinel era un aereo da collegamento e ricognizione aerea monomotore e monoplano ad ala alta sviluppato dall'azienda aeronautica statunitense Stinson Aircraft Corporation nei primi anni quaranta e impiegato principalmente dall'United States Army Air Forces, la componente aerea della US Army, durante la seconda guerra mondiale.\nDerivato del modello civile Stinson 105 Voyager, era tra gli \"L-aircraft\" L-2, L-3 e L-4 il maggiore come massa e dimensioni.\nStoria del progetto.\nNel 1941 l'United States Army richiese alla Stinson una fornitura di 6 esemplari del 105 Voyager per una valutazione sulla sua conversione ad uso militare ai quali venne assegnata la designazione YO-54. Gli esemplari forniti vennero valutati nel 1942 ed i risultati vennero considerati in linea con le specifiche richieste. Dopo averne richiesto una serie di modifiche minori, ne segu\u00ec un ordine di 275 esemplari, destinati alla ricognizione, osservazione e collegamento. Le allora convenzioni lo identificarono come O-62 ma la nuova convenzione entrata in vigore nell'aprile 1942 lo ridesign\u00f2 L-5, sigla con la quale \u00e8 pi\u00f9 noto. Presto segu\u00ec un altro ordine di ben 1\u00a0456 unit\u00e0, una considerevole entit\u00e0 rapportato al tipo di velivolo.\nTecnica.\nStrutturalmente si trattava di un velivolo trasporto e collegamento leggero, semplice, economico, abbastanza piccolo e con ala alta controventata, mentre la struttura era mista metallica-legno-tela.\nLa decisione di riservare le leghe leggere alla produzione di aerei da combattimento ebbe come risultato la riprogettazione del velivolo con ali e piani di coda in legno, mentre la fusoliera conserv\u00f2 la struttura di tubi in acciaio saldati. L'abitacolo aveva due posti in tandem al posto dei tre precedenti, la fusoliera venne abbassata per migliorare la visibilit\u00e0 posteriore e vennero aggiunti pannelli trasparenti sul soffitto al posto dell'ala in metallo. Le superfici di sostentamento sia del bordo d'entrata che d'uscita erano invece mantenute, mentre venne aumentata di quasi due volte l'escursione degli ammortizzatori oleopneumatici delle ruote del carrello principale, che era fisso.\nLa versione chiamata L-5C venne costruita in 200 esemplari, con una serie di piccole migliorie, come ad esempio la macchina fotografica K-20. Non bastassero questi ordinativi, vennero anche requisiti 8 Voyager civili, designati AT-19A, poi L-9A, e altri 12 chiamati AT-19B (L-9B).\nImpiego operativo.\nQueste macchine, ben pi\u00f9 grandi dei \"Grasshopper\", vennero usate per compiti vari, con un raggio d'azione e autonomia abbastanza apprezzabili per l'aviazione leggera dell'esercito USA.\nAlla RAF vennero ceduti 100 esemplari intensamente usati in Birmania con compiti di osservazione, evacuazione sanitaria e collegamento. Vennero soprannominati \"Sentinel\", non sorprendentemente.\nInfine i Marines ottennero un totale di 305 esemplari di varie versioni, denominati OY-1.\nI Sentinel vennero impiegati anche dopo la guerra, almeno fino a quella di Corea del 1950-53, con buoni risultati."}
{"id": "645182", "revid": "287204", "url": "https://it.wikipedia.org/wiki?curid=645182", "title": "Cherubi", "text": ""}
{"id": "645185", "revid": "1389177", "url": "https://it.wikipedia.org/wiki?curid=645185", "title": "Bibbia di re Giacomo", "text": "La Bibbia di re Giacomo (nota come \"King James Version\", \"KJV\", specie negli USA), o Versione Autorizzata (dallo stesso re Giacomo I: \"Authorized (King James) Version\", specie nel Regno Unito; da cui la forma abbreviata \"Authorized Version (of the Bible)\" [\"AV\"] \u2018la versione inglese del 1611\u2019), \u00e8 la traduzione della Bibbia in inglese per eccellenza.\nDi essa esiste una versione statunitense chiamata American King James Version (AKJV; acronimo che \u00e8 improprio per la inglese \"Authorized King James Version\" [\"AV\"]).\nCommissionata dal re inglese Giacomo I e pubblicata nel 1611, essa rappresenta la versione ufficiale (o autorizzata) della Chiesa anglicana.\nOrigine.\nLa KJV, sebbene sia indubbiamente la pi\u00f9 nota, non fu la prima traduzione della Bibbia in inglese. I primi tentativi di resa di parti dei testi biblici in inglese antico si devono alla Chiesa cattolica e risalgono al VII secolo. Sono circa 450 le edizioni parziali o complete dei libri biblici anteriori all'invenzione della stampa. Tra queste, degne di nota sono le traduzioni di John Wycliffe, del XIV secolo, il 1382 tradotta dal latino, dichiarata eretica in quanto propria degli eretici lollardi; di William Tyndale realizzata tra 1525 e 1534 tradotta dal greco, bandita dalla neonata (1534) chiesa anglicana; di Myles Coverdale nel 1535 che pubblic\u00f2 una versione completa; di Thomas Matthew, pseudonimo di John Rogers, prodotta nel 1537 rivista in seguito da Coverdale venne alla luce nel 1539 e fu chiamata: Grande Bibbia, un unico e grande volume in caratteri gotici.\nPrima della versione di re Giacomo, la traduzione anglicana ufficiale (\"Authorized Version\") era la Bibbia di Ginevra (1557-1560) pubblicata a Ginevra e nel 1576 stampata anche in Inghilterra, mentre i cattolici inglesi facevano riferimento alla versione cattolica Bibbia di Douay-Rheims (1582 NT, 1609 intera Bibbia), strettamente legata alla Vulgata.\nCirca la Bibbia di Ginevra, una critica particolarmente diffusa in ambito protestante era il legame ancora troppo evidente che tale versione manifestava verso la Vulgata; d'altra parte conteneva note che offendevano la sensibilit\u00e0 dei lettori cattolici mettendo in discussione l'operato dei papi. Inoltre, siccome la \"Grande Bibbia\" non incontrava ancora il favore generale, nel maggio del 1601 il re Giacomo VI di Scozia indisse l'assemblea generale della Chiesa di Scozia presso la chiesa di Santa Columba del villaggio di Burntisland, nella contea scozzese di Fife, durante la quale propose una Bibbia riveduta in inglese scegliendo come testo di riferimento la \"Grande Bibbia\". L'incarico della revisione fu affidato ai vescovi della Chiesa d'Inghilterra (Comunione anglicana), con il risultato che nel 1568, si pubblic\u00f2 la Bibbia dei Vescovi, un corposo volume con diverse incisioni. I calvinisti che erano contro i titoli onorifici clericali, ebbero da ridire sul termine \"vescovi\": quella revisione quindi non ebbe la diffusione attesa nel mondo anglofono.\nAssunto anche il trono d'Inghilterra nel 1603 e il nome Giacomo I d'Inghilterra, ripropose il problema durante la conferenza ecclesiastica di Hampton Court, nel gennaio del 1604, nella quale venne ampiamente accolta la richiesta avanzata da parte del movimento puritano circa una nuova versione, con la motivazione ufficiale che la Bibbia di Ginevra non era adeguatamente corrispondente ai testi originali.\nRe Giacomo impose alcune direttive generali da seguirsi in corso d'opera:\nRealizzazione.\nIl lavoro venne svolto da 47 studiosi, sebbene ne fossero stati contattati originariamente 54, che operarono suddivisi in sei commissioni: due a Oxford, due a Cambridge e due a Westminster. Questo l'elenco completo dei traduttori:\nQualcuno ha ipotizzato che nel lavoro di traduzione sia stato coinvolto anche William Shakespeare (1564-1616): la 'prova' consisterebbe nel fatto che, esaminando la traduzione del salmo 46, la 46\u00aa parola dal principio \u00e8 \"shake\", alla quale segue, dopo altre 46 parole, \"spear\". Inoltre, il 46\u00ba anno d'et\u00e0 del celebre scrittore (1610) cade all'interno del periodo di lavorazione. Contro questa interpretazione dal sapore quasi cabalistico \u00e8 stato fatto notare come giocando anche sulla Bibbia di Ginevra e su altre traduzioni inglesi precedenti la nascita di Shakespeare si ottiene lo stesso risultato.\nNel gennaio del 1609 un comitato generale di revisione si riun\u00ec a Londra per esaminare le bozze definitive prodotte dalle 6 commissioni. Tale comitato includeva John Bois, Andrew Downes, John Harmer, e uno sconosciuto indicato come 'AL' (probabilmente il vescovo gallese Arthur Lake).\nLa prima stampa della KJV fu pubblicata da Robert Barker nel 1611, e poteva essere acquistata sfusa per 10 scellini, 12 per la versione rilegata.\nFonti.\nNel XVII secolo la stragrande maggioranza delle versioni bibliche erano eseguite a partire dal testo latino della Vulgata (fanno eccezione alcune bibbie, tra cui quella di Tyndale e Lutero).\nInnegabile pregio che soggiace alla realizzazione della KJV \u00e8 il dichiarato intento di realizzare la traduzione a partire dai testi originali ebraico-aramaici (edizione della Bibbia Bromberg del 1524-25) e greci (edizione comunemente chiamata \"textus receptus\" di Erasmo da Rotterdam del 1515-16).\nIl ritrovamento di altri manoscritti dopo il XVI secolo, tra cui soprattutto i manoscritti del Mar Morto, e l'affinamento degli studi critico-filologici, ha portato all'elaborazione di edizioni critiche dei testi originali diverse da quelle usate per la KJV. Confrontata coi 'testi originali' della Bibbia oggi adottati dagli studiosi, pertanto, la KJV mostra alcune discrepanze. In molti altri passi dell'Antico Testamento, inoltre, sono presenti veri e propri errori di traduzione: il greco era allora ampiamente conosciuto, ma lo studio della lingua ebraica e aramaica tra i non giudei di inizio XVII secolo era poco sviluppato.\nCome \u00e8 ragionevole, nelle revisioni successive al 1611 tali discrepanze ed errori vennero corretti.\nTuttavia, alcuni fondamentalisti cristiani ritengono che il testo corretto sia proprio quello della KJV: le altre lezioni, anche se presenti su manoscritti antichi, sono corruzioni che non devono essere prese in considerazione.\nLa ricerca di tale aderenza con i testi originali si manifesta in particolare nel fatto che parole non presenti nei testi sorgente, ma implicati dal contesto venivano aggiunte nella traduzione ma tra parentesi quadre o in corsivo.\nRiferimento immediato della KJV, tuttavia, invece che la Bibbia dei Vescovi (come esplicitamente richiesto da re Giacomo) o i testi originali fu la Bibbia Tyndale. Per il Nuovo Testamento, almeno l'80% del testo proviene inalterato da tale versione.\nIn particolare, la Tyndale aveva introdotto alcune etichette teologiche che si scostavano dalla consuetudine cristiana del tempo e che verranno riprese da Lutero e dalla tradizione protestante. Per esempio i termini greci \"presbyteros\", \"ekklesia\", \"agape\", \"baptisma\", furono da Tyndale tradotti in inglese rispettivamente con \"elder\", 'anziano' (invece dell'allora comune \"priest\", sacerdote); \"congregation\", 'congregazione' (invece dell'allora comune \"Church\", Chiesa); \"love\", 'amore' (invece dell'allora comune \"charity\", 'carit\u00e0'); \"washing\", 'lavaggio', (invece dell'allora comune \"baptism\", 'battesimo'). Alcuni di tali termini (\"washing\", \"congregation\") furono ripresi dalla KJV.\nStile.\nAl momento della sua uscita nel 1611, la KJV fu molto apprezzata per la qualit\u00e0 della prosa e della poesia che caratterizzava la traduzione.\nDa allora per\u00f2 la lingua inglese \u00e8 notevolmente cambiata, come \u00e8 normale che avvenga per tutte le lingue vive. Alcuni termini e strutture grammaticali pertanto possono suonare come arcaici o non immediatamente comprensibili: vedi per esempio il pronome di seconda persona singolare \"thou\", poi soppiantato nell'uso da \"you\"; \"replenish\", riempire, poi soppiantato da \"fill\"; \"even\", usato nel senso oggi inusuale di \"cio\u00e8\"; il pronome genitivo di terza persona singolare \"its\" (suo) non era ancora consolidato a livello letterario, per cui si legge per esempio \"the blood thereof\" (il suo sangue), invece di \"its blood\".\nPer tale arcaicit\u00e0 di linguaggio, unitamente alla discordanza con le attuali edizioni critiche dei testi biblici, la KJV \u00e8 fortemente osteggiata da alcuni studiosi anglosassoni, che la sconsigliano come testo base da adottare per gli studi biblici. Alcuni di questi studiosi: Walter Brueggemann, Marcus Borg, Warren Carter, James L. Crenshaw, Robert W. Funk, John Dominic Crossan e N.T. Wright.\nNella scelta di alcuni termini la KJV suscit\u00f2 alcune perplessit\u00e0 tra i letterati del tempo, che li giudicarono eccessivamente 'schietti' e poco raffinati: \"piss\", orinare (); \"teats\", tette (); \"menstruous woman\", donna mestruata (). Le versioni contemporanee inglesi provvedono piamente a modificare o parafrasare tali passi.\nNella prima edizione del 1611 la KJV includeva un certo numero di varianti di lettura, vale a dire traduzioni diverse ugualmente possibili a partire da ambiguit\u00e0 dei termini originali. La maggior parte delle edizioni contemporanee della KJV omettono tali varianti (tra le edizioni contemporanee a stampa con varianti vedi per esempio l'americana Cornerstone UltraThin Reference Bible, pubblicata da Broadman e Holman).\nIl nome divino o tetragramma biblico \u00e8 reso normalmente con LORD tutto maiuscolo, anche se in sette passi (; ; ; ; ; ; ) viene reso Jehovah.\nDal 2011 invece, in occasione del 400\u00ba anniversario, viene prodotta la versione riveduta che ristabilisce il nome di Dio Jehovah (in italiano reso Geova) per oltre 6900 volte, come era in principio nei manoscritti originali.\nFormato grafico.\nLa stampa della prima versione della KJV, nel 1611, avvenne prima della standardizzazione della lingua inglese, realizzatasi compiutamente nel XIX secolo. Si possono pertanto notare diverse distonie con l'attuale sistema grafico:\nNelle edizioni contemporanee tali caratteristiche vengono corrette, uniformando il testo alla grafia moderna.\nLa prima versione usava caratteri gotici invece di quelli romani a noi comuni, usati anche nella precedente Bibbia di Ginevra (nel 1614 usc\u00ec per\u00f2 una versione della KJV col carattere romano). Il carattere \"corsivo\" o italico indicava testo non presente nell'originale greco o ebraico ma necessario per la grammatica inglese.\nCome la Grande Bibbia e la Bibbia dei Vescovi, ma diversamente dalla Bibbia di Ginevra, l'ampio formato del volume era pensato per un uso pubblico e liturgico.\nPrefazioni e appendici.\nL'edizione del 1611 conteneva due prefazioni:\nLa prima edizione conteneva inoltre alcune appendici, tra cui una tabella per la lettura dei Salmi alla liturgia mattutina o serale, un calendario, un almanacco, una tavola per le festivit\u00e0 e le ricorrenze sacre. La maggior parte di tale materiale divenne obsoleta nel 1752, con l'adozione nel Regno Unito e colonie del calendario gregoriano. Le edizioni moderne omettono tali appendici.\nCanone.\nL'edizione del 1611 della versione di Re Giacomo includeva i libri apocrifi, noti nella tradizione cattolica con la dicitura libri deuterocanonici. Si tratta di alcuni libri interi e di brani di altri libri del Vecchio Testamento, assenti nel canone ebraico ma presenti nella Settanta prima e poi nella Vulgata:\nSecondo i 39 articoli, la confessione dottrinaria della Chiesa anglicana stabilita nel 1563, questi libri erano considerati non-canonici, ma dovevano essere \"letti come esempio di vita e apprendimento di buone usanze\".\nNell'edizione del 1661 i testi apocrifi erano inclusi in una sezione apposita della KJV, tra la fine dell'Antico Testamento e l'inizio del Nuovo Testamento. A partire dal 1827 molte edizioni omisero tale sezione. Le edizioni contemporanee li includono raramente.\nRevisioni.\nLa KJV ha subito moltissime revisioni ed edizioni: 1613, 1629, 1638, 1762, 1769. \nL'edizione del 1769 in particolare costituisce la base delle edizioni contemporanee. Fu stampata presso l'Universit\u00e0 di Oxford a cura di Benjamin Blayney. Il testo in essa contenuto \u00e8 sostanzialmente lo stesso della prima edizione del 1611 con alcune modifiche: \u00e8 ampliato l'uso di evidenziare in corsivo le parole originariamente assenti; vengono corretti alcuni errori di punteggiatura; ortografia e grammatica vengono aggiornate secondo gli standard del XVIII secolo.\nAnche in epoca contemporanea ha subito molte revisioni, complice l'ampio mercato disponibile:\nUna revisione completa nel 1870 in Inghilterra, produsse la \"English Revised Version\", che port\u00f2 ad un'ulteriore revisione americana, con la pubblicazione della diffusa e nota versione: American Standard Version.\nLa Bibbia di re Giacomo e le traduzioni della Bibbia pubblicate dal XVIII secolo differiscono per una lista (non esaustiva) di almeno 16 passi che sono del tutto omessi o riportati nelle note in calce al testo, a causa di dubbi sollevati riguardo alla loro autenticit\u00e0. Gli studiosi della \"Revised Version\" del 1881, dell\"American Standard Version\" del 1901, della \"Revised Standard Version\" (1947), della \"Today's English Version\" (\"the Good News Version\") del 1966, hanno ritenuto che si fosse trattato di aggiunte successive ai manoscritti originali. I prospetto seguente sintetizza la relazione fra le traduzioni e i versi legenda sono indica:\nCiononostante, la traduzione NASB e la Holman CSB le riportano indicate fra parentesi\nQueste omissioni furono aspramente criticate dal \"King James Only Movement\", corrente delle Chiese evangeliche e battiste che ritiene la Bibbia di re Giacomo la migliore traduzione della Bibbia mai realizzata, ritiene che essa debba fondarsi sul corpo di manoscritti di tipo testuale bizantino denominato \"Textus Receptus\", rinunciando ad affidarsi alla famiglia di manoscritti in tipo testuale alessandrino sui quali si basarono la critica testuale di \"Westcott-Hort\" nel 1881, del teologo tedesco Kurt Aland e successivamente la maggior parte delle traduzioni pubblicate nel XIX e nel XX secolo.\nCopyright.\nNella maggior parte del mondo la KJV \u00e8 liberamente riprodotta in quanto esente da diritti di copyright. Questo non succede nel Regno Unito, dove i diritti sono detenuti dalla Corona Britannica. In tale paese pertanto gli editori sono autorizzati a riprodurre la KJV solo dietro esplicito consenso della regina che delega tale funzione alla Cambridge University Press. Nel caso della sola Scozia, l'autorizzazione \u00e8 rilasciata dalla Scottish Bible Board.\nFortuna e diffusione.\nLa KJV sostitu\u00ec la Bibbia dei Vescovi nella liturgia anglicana con molta lentezza, complice anche il fatto che il re Giacomo non eman\u00f2 una direttiva a proposito. \nAnche la Bibbia di Ginevra, sebbene non usata ufficialmente nel culto, continu\u00f2 a godere di notevole diffusione e popolarit\u00e0.\nSolo a partire dal 1660, dopo la guerra civile inglese, le precedenti traduzioni cominciarono a perdere decisamente terreno e consenso a favore della KJV.\nAl pari della versione di Lutero per il tedesco, ha avuto un impatto notevole sull'intera lingua e letteratura inglese.\nIl lavoro di autori inglesi come John Bunyan, John Milton, Herman Melville, John Dryden, e William Wordsworth risente notevolmente della KJV. Lo studioso John Hayes Gardiner (1863-1913) della Harvard University disse che \"nello studio della letteratura inglese, se c'\u00e8 un assioma che pu\u00f2 essere accettato senza discussione \u00e8 che lo stile della prosa inglese \u00e8 stabilito dalla King James Version\". La statunitense Compton's Encyclopedia sostiene che la KJV \"\u00e8 stata un modello di scrittura per generazioni di anglofoni\" .\nIl predicatore inglese Charles Spurgeon (1834-1892) dichiar\u00f2 dello scrittore protestante John Bunyan (1628-1688): \"leggi quello che vuoi di lui e vedrai che \u00e8 quasi come leggere la Bibbia stessa\". Il racconto allegorico di Bunyan \"Il cammino del pellegrino\" ha rappresentato una pietra miliare della letteratura protestante: sovente \u00e8 stato il secondo lavoro letterario tradotto dai missionari, quando il primo era ovviamente la KJV.\n\"The Bible and the Anglo-Saxon People\" asserisce: \u00abFu allora che divenne la 'Versione autorizzata', sebbene l'unica autorizzazione derivasse della sua pregevolezza\u00bb. Un altro giudizio positivo sulla Bibbia di Re Giacomo \u00e8 quello del \"The Cambridge History of the Bible\": \u00abIl suo testo ha acquisito una santit\u00e0 legittimamente ascrivibile solo alla voce diretta di Dio; a moltitudini di cristiani di lingua inglese alterare le parole della 'Bibbia del re Giacomo' sembra quasi blasfemo\u00bb.\nLo scrittore John Milton (1608-1674), autore tra l'altro del poema \"Paradiso perduto\", \u00e8 stato pesantemente influenzato dalla KJV (ogni mattina leggeva qualche pagina della Bibbia).\nAltri scrittori e poeti trassero ispirazione dalla KJV, sia quanto a contenuto che stile: William Wordsworth, George Byron, John Keats, Henry Wadsworth Longfellow, Herman Melville, Walt Whitman, Emily Dickinson, Mark Twain, William Dean Howells, T. S. Eliot, Ernest Hemingway, Flannery O'Connor, Robert A. Heinlein.\nLa Bibbia di Re Giacomo inoltre \u00e8 stata usata come testo di riferimento per la traduzione della Bibbia in altre lingue, infatti molti che traducevano la Bibbia nella loro lingue locali non conoscendo l'ebraico ed il greco, hanno usato la Bibbia di Re Giacomo come fonte primaria per le traduzioni nelle lingue locali.\nSecondo il \"British Library\" la Bibbia di re Giacomo \u00e8 \u00abil testo inglese pi\u00f9 diffuso al mondo\u00bb, si calcola infatti che sono state pubblicate, ad oggi, pi\u00f9 di un miliardo di copie."}
{"id": "645187", "revid": "767487", "url": "https://it.wikipedia.org/wiki?curid=645187", "title": "Akercocke", "text": "Gli Akercocke sono una band progressive death metal inglese.\nStoria.\nLa band fu fondata nel 1997 da Jason Mendonca e David Gray. Ai due si aggiunsero presto Paul Scanlan e Peter Theobalds. Con questa formazione fu pubblicato nel 1999 l'album \"Rape of the Bastard Nazarene\" che gli fece ottenere un contratto con la Peaceville Records. Con questa compagnia debuttarono con l'album \"The Goat of Mendes\" nel 2001. Nel 2003 fu invece pubblicato \"Choronzon\" con la Earache Records. Paul Scanlan abbandon\u00f2 la band e fu sostituito da Matt Wilcock. Nel 2005 fu pubblicato \"Words That Go Unspoken, Deeds that go Undone\" dopo un tour con i Mortician e i Blood Red Throne.\nIl 18 gennaio 2007, Theobalds lascia la band e viene rimpiazzato da Peter Benjamin, proveniente dai Corpsing.\nGli Akercocke, il 28 maggio 2007, pubblicano il loro quinto album intitolato \"Antichrist\", che sar\u00e0 il loro ultimo album pubblicato con la Earache Records. \u00c8 stato anche girato un video per la canzone \"Axiom\", proveniente appunto dal loro quinto album. La band annuncia la separazione nel 2012, per poi riformarsi 4 anni dopo. Un anno dopo esce il sesto album in studio \"Renaissance in Extremis\"."}
{"id": "645188", "revid": "61051", "url": "https://it.wikipedia.org/wiki?curid=645188", "title": "Fouga Magister", "text": ""}
{"id": "645190", "revid": "1250038", "url": "https://it.wikipedia.org/wiki?curid=645190", "title": "Shinar", "text": "Shinar (in ebraico \u05e9\u05b4\u05c1\u05e0\u05b0\u05e2\u05b8\u05e8 \"shin'ar\") \u00e8 un luogo della Mesopotamia, che viene nominato per otto volte nella Bibbia ebraica.\nSe Shinar includeva sia Babilonia (\"Babel\") che Erech, allora Shinar doveva denotare sia il nord che il sud di Babilonia. La relazione con \"Sumer\" o \"Shumer\", un nome accadico usato per indicare un popolo non semitico che chiamava la propria terra \"Kiengir\", non \u00e8 facile da spiegare ed \u00e8 stato soggetto di varie speculazioni. Sembra certo che il termine egizio per indicare Babilonia o, in genere, la Mesopotamia fosse \"Sangar\", un nome che appare spesso nelle \"Lettere di Amarna\".\nSecondo H. Welsh, \"Shinar\" indica la terra del dio mesopotamico della Luna, Sin, il cui tempio pi\u00f9 antico \u00e8 stato rinvenuto a Ur. Sin aveva una rete di templi che si estendeva sino a Babilonia, e uno dei pi\u00f9 famosi si trovava a Gerico, in un luogo che anticamente era chiamato \"posto del dio della Luna\"."}
{"id": "645193", "revid": "599013", "url": "https://it.wikipedia.org/wiki?curid=645193", "title": "Fec", "text": ""}
{"id": "645196", "revid": "1632387", "url": "https://it.wikipedia.org/wiki?curid=645196", "title": "Alarum", "text": "Gli Alarum sono una band progressive metal di Melbourne, Australia attiva fin dal 1992.\nStoria degli Alarum.\nAttivi fin dal 1992, dopo due demo su cassetta, furono inseriti in una compilation della Def Records, per poi pubblicare il loro primo album nel 1999 con il titolo \"Fluid Motion\"."}
{"id": "645199", "revid": "1428840", "url": "https://it.wikipedia.org/wiki?curid=645199", "title": "Windows Live Writer", "text": "Windows Live Writer \u00e8 un software desktop client appartenente alla famiglia di servizi Windows Live, sviluppato da Microsoft, e dedicato al blog editing. Comparso nella sua prima versione nell'agosto 2006, questa applicazione WYSIWYG \u00e8 compatibile con numerose piattaforme di web blogging, e semplifica in maniera consistente le operazioni di stesura e di inserimento dei post all'interno del proprio spazio personale.\nCaratteristiche.\n\"Windows Live Writer\" si presenta come un software completo e versatile, in grado di guidare l'utente in modo chiaro e semplice nella stesura dei post del proprio blog. In dettaglio, ecco le principali funzioni:\nMicrosoft ha inoltre sviluppato un kit \"SDK\" (Windows Live Writer SDK) che permette di ampliare le funzionalit\u00e0 del programma con la creazione di plug-in e add-on.\nSupporto.\n\"Windows Live Writer\" supporta al momento le seguenti piattaforme di web blogging:\nInoltre, sono supportati tutti i blog che supportano \"RSD\" (\"Really Simple Discoverability\"), \"Metaweblog API\" e \"Moveable Type API\"."}
{"id": "645203", "revid": "287204", "url": "https://it.wikipedia.org/wiki?curid=645203", "title": "Santuario di Nostra Signora della Misericordia (Savona)", "text": "Il santuario di Nostra Signora della Misericordia \u00e8 un santuario mariano che sorge in localit\u00e0 Santuario del comune di Savona. Custodisce importanti opere barocche di Borgianni, Domenichino, Bernardo Castello e un altare del Bernini.\nLa frazione \u00e8 cresciuta intorno alla basilica eretta sul luogo dell'apparizione di Nostra Signora della Misericordia ad Antonio Botta, un contadino nativo della valle di San Bernardo, avvenuta secondo la tradizione nel 1536.\nStoria.\nLe apparizioni mariane.\nLa nascita del santuario \u00e8 legata a un'apparizione mariana avvenuta secondo la tradizione la mattina del 18 marzo del 1536. Antonio Botta, contadino nativo della valle di San Bernardo, dove si trova l'omonima parrocchia, avrebbe visto la Vergine Maria, vestita di bianco e attorniata da una luce abbagliante, apparire nei pressi di un ruscello, alla confluenza del torrente Letimbro, su una pietra del corso d'acqua. Il Botta rifer\u00ec che la Madonna gli aveva chiesto di recarsi dal suo confessore, di comunicarsi e, tramite quest'ultimo, di esortare il popolo a fare lo stesso; la Vergine gli avrebbe chiesto inoltre di ritornare nello stesso luogo dopo quattro sabati, poich\u00e9 altri messaggi dovevano essere comunicati alla curia e al popolo di Savona.\nIl Botta si rec\u00f2 subito a Savona e comunic\u00f2 al vescovo della locale diocesi, monsignor Bartolomeo Zabrera, le richieste ricevute. Fu creduto dalla curia e il popolo savonese accolse il messaggio mariano.\nDiversa fu la reazione delle autorit\u00e0 civili, in particolare del podest\u00e0 genovese Baldassarre Doria, reggente il feudo di Savona per conto della Repubblica di Genova. Quest'ultimo, temendo una possibile rivolta anti-genovese in nome della fede, convoc\u00f2 il contadino al castello per un interrogatorio sui fatti accaduti. Una leggenda racconta che durante il colloquio tra le autorit\u00e0 e Antonio Botta alcuni pescatori, al largo di Savona, videro sopra la cattedrale e il castello tre fiammelle alte nel cielo.\nLa seconda apparizione della Madonna sarebbe avvenuta, come promesso, il quarto sabato dal primo evento, 8 aprile del 1536, vigilia della Domenica delle palme. Antonio Botta rifer\u00ec di aver visto, dopo la preghiera, la Vergine sempre vestita di bianco e circondata di luce abbagliante, con una corona d'oro sul capo, nello stesso punto della prima apparizione; il contadino la descrisse con le mani tese verso il basso e allargate in un gesto di misericordia. La Madonna avrebbe chiesto tre sabati di digiuno e tre processioni in onore di Suo Figlio Ges\u00f9, in riparazione dei peccati commessi, con la partecipazione della popolazione e in special modo di tutti i religiosi e della Confraternita dei Disciplinanti; la Vergine Maria avrebbe anche elogiato l'operato di tali confraternite nell'opera di divulgazione della parola di Dio. Dopo aver esortato all'osservanza della fede, la Madonna sarebbe scomparsa dicendo \"Misericordia, Figlio, voglio e non giustizia\".\nLa Vergine Madre sarebbe in seguito di nuovo apparsa ai savonesi in processione, per chiedere la costruzione di un santuario e di una cappella, \u00abdove successivamente ella compartisse le sue misericordie alli bisognosi\u00bb, e in cui \u00abvolle essere rappresentata in atto supplichevole e con le braccia aperte, e gli occhi alzati al Cielo\u00bb, per invitare tutti a unirsi alla preghiera di supplica che \u00abella avanti al trono di Dio, sta sempre porgendo per nostro aiuto\u00bb. Vicino al santuario fu costruito un \"Hospitale\" per dare assistenza a orfani, infermi e bisognosi.\nL'edificazione della chiesa.\nLa notizia dell'apparizione mariana nella valle del Letimbro fece ben presto affluire sul luogo dell'evento un numero sempre crescente di pellegrini e credenti, tanto che fu costituita un'apposita commissione tra i cittadini per regolarne l'afflusso. Le cospicue somme di elemosine, offerte dai pellegrini in visita, accrebbero la necessit\u00e0 di edificare in loco un edificio o luogo di culto per accogliere i sempre pi\u00f9 numerosi fedeli.\nIl primo progetto, un oratorio, fu ben presto approvato da monsignor Bartolomeo Chiabrera il 21 aprile del 1536, ma si opt\u00f2 per la costruzione di un'opera maggiore, un santuario con annesso un ospizio per i poveri. Il nuovo progetto fu quindi deliberato dal consiglio cittadino di Savona e dal cardinale Orazio Spinola il 24 luglio, e gi\u00e0 l'11 agosto dello stesso anno si diede il via al nuovo edificio di culto nella valle del Letimbro.\nNello stesso periodo la comunit\u00e0 comunale savonese decret\u00f2 il 18 marzo, giorno della prima apparizione mariana ad Antonio Botta, data festiva e l'intenzione di compiere annualmente in tale occasione una processione votiva al santuario che, dopo quattro anni di intenso lavoro, si presentava nel 1540 gi\u00e0 pronto nella sua struttura muraria.\nIl 17 maggio 2008 il santuario ha ricevuto la visita di papa Benedetto XVI, in occasione del viaggio pastorale del pontefice a Savona e Genova. L'ultimo pontefice che aveva sostato presso il santuario era stato Pio VII nel 1815: in tale occasione aveva incoronato l'effigie di Nostra Signora della Misericordia, patrona di Savona. Papa Benedetto XVI ha invece insignito il santuario dell'onorificenza della Rosa d'oro, la seconda in Italia dopo il santuario di Loreto, insignita dal pontefice Giovanni Paolo II.\nLa struttura.\nLa chiesa del santuario, costruita nel 1536 su disegno di Pace Antonino Sormano, \u00e8 un tipico esempio di manierismo genovese. La sua struttura \u00e8 costruita su tre livelli (navata, cripta e presbiterio), pare in ricordo della cattedrale romanica, che sorgeva in luogo del Priamar, distrutta dai Genovesi per lasciar spazio alla costruzione della fortezza rinascimentale. La facciata, a tre porte, in pietra del Finale, \u00e8 opera di Taddeo Carlone di Rovio di Lugano. In tre nicchie sono collocate le statue di san Giovanni Battista, di san Giovanni apostolo ed evangelista e della Vergine.\nSul piazzale antistante la chiesa \u00e8 collocata una fontana di Giacomo Antonio Ponsonelli del 1708. Attorno al santuario nel tempo sono stati edificati ospizi per anziani ed orfanotrofi, molti dei quali funzionanti fino alla seconda met\u00e0 del Novecento (resta un ospizio per anziani).\nIl santuario ha un Museo del tesoro, dove si possono ammirare ex voto di varie epoche, paramenti e oggetti sacri, tra cui un \"Reliquiario della Croce\" di argento dorato dell'orafo settecentesco torinese Vincenzo Belli.\nLe tre navate.\nNavata centrale.\nGli affreschi che adornano la volta, databili al XVII secolo, sono opera del pittore Bernardo Castello raffiguranti scene ed episodi tratti dal vangelo, cos\u00ec come sono opera dello stesso Castello i riquadri pittorici della cupola che si apre sul presbiterio e l'affresco sopra la porta d'ingresso della navata.\nDello scultore Onorato Toso di Genova \u00e8 il pulpito del 1915 costruito in occasione del primo centenario dell'incoronazione della statua raffigurante Nostra Signora della Misericordia ad opera di papa Pio VII nel 10 maggio 1815.\nL'altare maggiore \u00e8 opera molto probabilmente dello scultore Francesco Schiaffino e fu donato al santuario dai governatori della Pia Opera. Nella parte sinistra \u00e8 inoltre posizionata la statua in marmo ritraente Giovanni Battista Veretta Bava e una lapide bronzea in memoria dell'incoronazione della statua di Nostra Signora della Misericordia.\nNavata sinistra.\nLa navata sinistra del santuario vede la presenza di quattro altari laterali. \nIl primo, intitolato alla \"Madonna della Neve,\" conserva una pala del 1610 del pittore Bernardo Castello, poggiante su una struttura del XVIII secolo e restaurata in seguito nel 1875 da Paolo Burnengo.\nIl secondo altare, della Visitazione della Beata Vergine Maria, si presenta con una forma a parallelepipedo con due alti piedistalli decorati con raffigurazioni di palme, gigli e rose; al suo centro \u00e8 collocato il bassorilievo marmoreo della Visitazione. Secondo alcune fonti locali l'altare fu concesso nel 1636 alla famiglia Siri di Savona, mentre l'opera marmorea del 1665 \u00e8 da riferirsi al noto scultore Gian Lorenzo Bernini. Uno studio dello storico Nicol\u00f2 Mezzana del 1938 gi\u00e0 avvalorava tale ipotesi che fu poi confermata in un successivo approfondimento nel 1990 delle studiose Giulia Fusconi ed Eliana Mattiauda. Quindi fu il Bernini ad eseguire il disegno nel suo intero complesso ed egli stesso esegu\u00ec l'opera di scultura della parte architettonica; la realizzazione della pala fu poi completata dal suo allievo Matteo Bonarelli di Lucca\nUn dipinto di Bernardo Castello, raffigurante il presepe, \u00e8 invece conservato nel terzo altare laterale della navata. \nDel pittore Andrea Semino \u00e8 opera la pala dell'Annunciazione di Maria nel quarto e ultimo altare.\nNavata destra.\nCos\u00ec come la parte sinistra anche la navata destra \u00e8 costituita dalla presenza di quattro altari laterali in marmo. Il primo \u00e8 intitolato all'Immacolata Concezione e conserva una pala del pittore Paolo Gerolamo Brusco di Savona, allievo della scuola pittorica genovese del Settecento. Ai piedi dell'altare trova spazio il sepolcro del contadino Antonio Botta a cui la Madonna apparve il 18 marzo e l'11 aprile del 1536.\nAlla \"Nativit\u00e0 della Vergine\" \u00e8 invece dedicato il secondo altare della navata dove \u00e8 presente la pala del pittore caravaggesco Orazio Borgianni di Roma; di Domenico Zampieri, pi\u00f9 noto come il Domenichino, \u00e8 la pala del terzo altare ritraente la \"Presentazione di Maria al tempio\". Le due opere sono considerate dagli storici dell'arte i maggiori capolavori conservati nel santuario savonese. \nIl quarto altare ospita la tela del pittore Giovanni Battista Paggi raffigurante la \"Crocifissione\".\nLa cripta e la statua.\nNella cripta si trova la statua della \"Madonna di Misericordia\", incoronata dal papa Pio VII. Venne imprigionato da Napoleone e condotto a Savona in prigionia. Qui fece voto alla Madonna che in caso fosse stato liberato, sarebbe tornato nel santuario per incoronarla. Cos\u00ec avvenne, nel 1815 dopo essere stato liberato dalla sua prigionia savonese, iniziata nel 1809 e durata fino al 1814.\nConsiderata il \"cuore spirituale\" del santuario, la paternit\u00e0 dell'opera potrebbe essere attribuita al figlio dell'architetto Antonio Sormano, cos\u00ec come attestano i libri dell'amministrazione savonese dove si annota un contratto del 1557 per una somma di 160 lire. Altri studi attribuiscono a Giovanni Battista Orsolino e al figlio Giovanni la mano delle decorazioni interne della cripta composta da tre archi a tutto sesto.\nStucchi decorati in oro adornano la volta cos\u00ec come i pannelli raffiguranti la \"Santissima Trinit\u00e0\" e la \"Madonna benedicente la comunit\u00e0 di Savona\". Alla destra della statua \u00e8 presente il tabernacolo, mentre a sinistra \u00e8 collocato un crocifisso del XV secolo; nelle vetrine laterali sono esposti gli ex voto donati dai fedeli.\nQui si rec\u00f2 il pontefice Pio VII per l'incoronazione della statua in marmo di Nostra Signora della Misericordia il 10 maggio del 1815 e dove, in occasione nella visita papale a Savona e Genova di papa Benedetto XVI del 17 maggio 2008, si \u00e8 svolta la solenne cerimonia di conferimento dell'onorificenza della Rosa d'oro al santuario.\nIl 29 giugno 2011, durante l'orario di apertura del santuario, sono state rubate due antiche lampade ad olio in argento poste ai lati della statua (visibili nella fotografia).\nLa statua marmorea, secondo alcuni studi, fu commissionata nel 1560 allo scultore lombardo Pietro Orsolino, padre di Giovanni Battista Orsolino, al quale viene attribuita la paternit\u00e0 degli \"Angeli cantori\" nel frontale della cripta.\nIl coro, la sagrestia e l'organo.\nLa costruzione del coro con sedili e spalliere in legno intarsiato avvenne nel 1644, mentre le tarsie delle spalliere furono eseguite nella seconda met\u00e0 del XIX secolo ad opera dei fratelli Vincenzo e Giuseppe Garassino di Savona. Un particolare della tarsia della spalliera centrale raffigura la scena biblica dell\"'Annunciazione di Maria\", copia esatta del dipinto del pittore Giuseppe Agostino Ratti, mentre altre spalliere sono state decorate con la tecnica della pirografia. Del pittore Ignazio Scotto \u00e8 attribuita la paternit\u00e0 della tarsia dietro l'altare maggiore raffigurante \"Lo sposalizio della Vergine\" tratto da un dipinto di Raffaello Sanzio.\nCostruita nel 1643 la sagrestia \u00e8 ubicata alla destra dell'altare maggiore in un piano rialzato sopra la cripta. Il grande armadio, facente parte di un notevole assembramento di mobili in legno di noce scolpito e intagliato, \u00e8 opera del padre gesuita Orazio Grassi di Savona. Dello stesso periodo storico \u00e8 risalente il leggio in mezzo alla sala.\nRisalente al 1928 \u00e8 l'organo della ditta Malvestio di Padova.Dispone di due manuali (Grand'Organo - Organo Espressivo), 25 registri reali pi\u00f9 tutte le unioni gravi ed acute tra le tastiere e la pedaliera. Durante il completo restauro del 1982, a cura della ditta Corno di Bernate d'Arcore (MI) \u00e8 stato modificato il sistema di trasmissione da pneumatico-tubolare in elettrico, sono stati ricostruiti i somieri, \u00e8 stata smontata, pulita, intonata ed accordata tutta la parte fonica, \u00e8 stata ricostruita la Consolle con l'installazione di una centralina elettronica per le combinazioni aggiustabili.\nL'affresco, situato presso il catino dell'abside, \u00e8 un'opera dello stesso periodo storico ed \u00e8 attribuibile alla mano del pittore Eso Peluzzi e raffigurante angeli musicanti e cantori che inneggiano alla misericordia della Vergine.\nLegame con le confraternite.\nPoich\u00e9, nel messaggio al beato Botta, la Madonna menziona espressamente le confraternite, lodando le loro pratiche di piet\u00e0, esse si sono sempre sentite legate al santuario; e non si tratta affatto di un legame che interessa soltanto le confraternite della Liguria o del basso Piemonte in considerazione del fatto che \u00e8 stato eretto a santuario nazionale delle confraternite in data 18 marzo 2009, da Vittorio Lupi, vescovo della diocesi di Savona-Noli, accogliendo la richiesta dei delegati CEI per le confraternite, che lo volevano tale.\nOgni anno, il 18 marzo, anniversario dell'apparizione, il vescovo guida la processione fino alla basilica. Le confraternite - non solo della citt\u00e0, ma dell'intera diocesi - partecipano numerose, spesso portando anche i caratteristici crocifissi.\nPer commemorare l'incoronazione della Madonna di Misericordia avvenuta ad opera di papa Pio VII nel 1815, le confraternite savonesi organizzarono una solenne processione un secolo dopo, nel 1915. Nell'occasione dei 200 anni da tale evento, nel 2015, le confraternite organizzarono la stessa processione, che partendo dal centro di Savona, si protrasse fino al santuario."}
{"id": "645205", "revid": "767487", "url": "https://it.wikipedia.org/wiki?curid=645205", "title": "All Out War", "text": "Gli All Out War sono una band metalcore/punk metal sotto contratto della Victory Records originaria di Newburgh (New York).\nStoria.\nLa band newyorkese All Out War fu fondata dal cantante Mike Score e dall'ex Merauder Chris Bozeth nei primi anni '90, per poi sciogliersi quasi subito e riformarsi nel 1997, per una esibizione che vedeva sul palco Jim Antonelli e Taras Apuzzo, il bassista Eric Carrillo ed il batterista Jesse Sotherland. Fu dello stesso anno la produzione dell'album \"Truth In The Age Of Lies\", al quale segu\u00ec un lungo tour europeo."}
{"id": "645207", "revid": "110157", "url": "https://it.wikipedia.org/wiki?curid=645207", "title": "Fu\u00dfball-Bundesliga 1995-1996", "text": "Ledizione 1995-1996 della Bundesliga si \u00e8 conclusa con la vittoria finale del che ha conquistato il suo quinto titolo, il secondo consecutivo. Il campionato \u00e8 iniziato l'11 agosto 1995 e si \u00e8 concluso il 18 maggio 1996; \u00e8 stato inoltre il primo in cui si sono assegnati i tre punti per la vittoria.\nCapocannoniere del torneo \u00e8 testato Fredi Bobic dello con 17 reti.\nStagione.\nIn questa stagione, come nella precedente, si assiste ad un duello al vertice solo tra due squadre: una \u00e8 il di Ottmar Hitzfeld campione in carica, mentre l'altra \u00e8 questa volta il . Se inizialmente sono i bavaresi a portarsi in prima posizione presto i ruoli si invertono: i giallo-neri si portano al primo posto dalla dodicesima giornata fino al termine del campionato, che chiudono con sei punti in pi\u00f9 dei rivali. In coda due squadre retrocedono per la prima volta in Zweite Bundesliga: si tratta del Kaiserslautern, che conquista per\u00f2 la Coppa di Germania, e dell'Eintracht Francoforte.\nNelle competizioni europee il Bayern \u00e8 protagonista: a fine aprile Otto Rehhagel lascia il posto in panchina a Franz Beckenbauer, che guida la squadra alla vittoria nella finale della Coppa UEFA: il trofeo, l'ultimo mancante delle tre principali competizioni UEFA per club, viene vinto sconfiggendo nel doppio confronto il Bordeaux, inoltre J\u00fcrgen Klinsmann \u00e8 il capocannoniere della manifestazione.\nClassifica finale.\nLegenda:"}
{"id": "645212", "revid": "75775", "url": "https://it.wikipedia.org/wiki?curid=645212", "title": "Universo fittizio", "text": ""}
{"id": "645213", "revid": "1305772", "url": "https://it.wikipedia.org/wiki?curid=645213", "title": "Give It Away", "text": "Give It Away \u00e8 una canzone dei Red Hot Chili Peppers. Si tratta del primo singolo estratto dal loro quinto album in studio, \"Blood Sugar Sex Magik\" (1991).\nDescrizione.\n\"Give It Away\" dura circa 5 minuti, ed \u00e8 dedicata all'altruismo. Dopo la sua uscita, i Red Hot divennero una delle realt\u00e0 pi\u00f9 importanti del mainstream musicale mondiale. \u00c8 una delle loro canzoni pi\u00f9 famose, e per molti \u00e8 anche quella che meglio identifica il loro stile musicale della fase matura. Nel 1993 fu premiata con un Grammy come Best Hard Rock Performance. La struttura della canzone, richiama in parte quella dei loro dischi degli anni ottanta, e fu registrata durante un'improvvisata sessione ritmica. Flea, bassista del gruppo, stava provando quello oggi ritenuto uno dei suoi attacchi migliori. Il loro batterista Chad Smith, lo segu\u00ec nell'attacco. Il cantante Anthony Kiedis fu talmente entusiasmato da quel giro di basso, che sulle sue basi vi improvvis\u00f2 le rime del brano.\nLa canzone \u00e8 stata interpretata in molti modi differenti. Il verso \"What I've got you've got to get it put it in you\" (\"quello che ti ho indotto a prendere, mettilo dentro di te\") \u00e8 considerato un riferimento all'assunzione di droga, mentre spezzoni come \"Come and drink it up from my fertility\" (\"vieni qui e abbeverati alla mia fertilit\u00e0\"), per alcuni appaiono metafore sessuali. Un'interpretazione pi\u00f9 letterale e pi\u00f9 ragionevole, \u00e8 che il brano sia dedicato alla donazione di sangue, suggerendo che non \u00e8 solo un atto amorevole ed altruista, ma pu\u00f2 anche essere addirittura a sfondo erotico. Questa teoria sembra essere confermata da alcune parti del testo, tra cui: \"What I've got you've got to give it to your daughter/\nYou do a little dance and then you drink a little water\", \"What I've got you've got to get it put it in you/Reeling with the feeling don't stop continue\", \"Young blood is the lovin' upriser/\nHow come everybody wanna keep it like the kaiser\" (\"Quello che ti ho indotto a dare a tua figlia/Fai un balletto e poi bevi un po' d'acqua\", \"Quello che ti ho indotto a prendere, mettilo dentro di te/i tuoi sentimenti non cessano mai\", \"Il sangue giovane \u00e8 uno scalatore innamorato/venite tutti a sostenerlo come un imperatore\"). La stessa tematica sembra, per chi sostiene questa teoria, emergere in \"Blood Sugar Sex Magik\".\nIl verso \"There's a River born to be a giver/keep you warm won't let you shiver/his heart is never gonna wither/come on everybody time to deliver\" (\"vi \u00e8 un River nato per donare/tieniti caldo se non vuoi tremare/il suo cuore non smetter\u00e0 mai di battere/ora, tutti insieme, \u00e8 tempo di donare\") si riferisce all'attore River Phoenix, amico di molti dei Red Hot; Flea fu insieme a River, il giorno in cui mor\u00ec.\nLe parti \"Greedy little people in a sea of distress, keep your more to receive your less, unimpressed by material excess\" (\"poca gente avara in un mare di angoscia, tieni di pi\u00f9 per ricevere di meno, allibito dagli eccessi materiali\") riguardano il punto di vista di Anthony Kiedis su materialismo e consumismo. La seconda di queste \u00e8 un riferimento a Bob Marley e al suo brano \"Misty Morning\", da cui Kiedis estrasse il verso in questione. Marley \u00e8 menzionato anche in seguito, dallo spezzone \"Bob Marley, poet and a prophet...\" (\"Bob Marley, poeta e profeta\"). La frase del ritornello (letteralmente \"regalalo\") rimanda al rapporto tra Kiedis e Nina Hagen, che secondo il cantante avrebbe deliberatamente regalato tutto quello che aveva.\nIl chitarrista John Frusciante sostiene di essersi ispirato, per il riff finale della canzone, a \"Sweet Leaf\" dei Black Sabbath. Dato che la canzone \u00e8 ritenuta un inno alla marijuana, da ci\u00f2 si evince perch\u00e9 molti interpretino \"Give It Away\" come un brano dedicato all'assunzione di stupefacenti.\nDopo essere stata suonata come prima o seconda canzone in scaletta per i primi dieci anni, dal 2004 i Red Hot utilizzano \"Give It Away\" come brano di chiusura dei loro concerti, molto spesso seguita da una jam finale.\nVideo musicale.\nIl video musicale, diretto da St\u00e9phane Sednaoui e considerato uno dei pi\u00f9 famosi dei Red Hot, li illustra tinti d'oro mentre danzano selvaggiamente in un deserto, ed \u00e8 girato in bianco e nero, per questo sembra siano tinti d'argento. I quattro, di solito vestiti succintamente, qui indossano vestiti strambi ed hanno tagli di capelli eccentrici.\nRiguardo alle riprese di questo video, Kiedis scrisse sulla sua autobiografia \"Scar Tissue\":\nGrazie alla sua peculiarit\u00e0 e alla frenesia della produzione, il video \u00e8 ritenuto uno dei pi\u00f9 importanti della storia del rock. Sednaoui avrebbe anche girato i clip per \"Scar Tissue\" ed \"Around the World\". Il primo \u00e8 ritenuto un sequel dei precedenti, poich\u00e9 illustra i Red Hot che tornano in un deserto, mentre il secondo ha uno stile molto simile a quello del video per \"Give It Away\".\nSuccesso commerciale.\n\"Give it Away\" fu pubblicato come singolo il 24 settembre 1991, stesso giorno dell'uscita di \"Blood Sugar Sex Magik\". All'inizio, malgrado la fama del gruppo, molti canali radiofonici si rifiutarono di trasmetterlo; uno dei loro manager, disse ai Red Hot di ritirarla \"finch\u00e9 non avessero imboccato una svolta melodica\". Tuttavia, la losangelina KROQ la mand\u00f2 in rotazione, e da allora ricevette numerose richieste di trasmissione dai loro fans.\nInoltre nemmeno il video della canzone fu inizialmente trasmesso, perch\u00e9 ritenuto troppo bizzarro per gli standard di MTV. Quest'ultima per\u00f2 lo mand\u00f2 ugualmente in onda a rotazione, anche qui grazie a richieste dei fan del gruppo.\nNel settembre del 1992, i Red Hot Chili Peppers suonarono agli MTV Awards e furono premiati due volte per \"Give It Away\" (anche per la sua rapida ascesa in classifica). Durante la premiazione, Flea chiese provocatoriamente ai conduttori \"di praticare sesso virtuale\", e fu perci\u00f2 cacciato subito fuori dallo show, dai responsabili della sicurezza.\nNel 2014, i Red Hot Chili Peppers si sono esibiti, assieme a Bruno Mars, in \"Give It Away\" nel corso dell'halftime show del Super Bowl XLVIII.\nTracce.\nDisco 1 (1991)\nDisco 2 (1991)\nDisco 3 (1991)\nDisco 4 (1991)\nDisco 5 (1991)\nDisco 6 (1991)\nDisco 7, versione 1 (1991)\nDisco 7, versione 2 (1991)\nDisco 12, versione 1 (1991)\nDisco 12, versione 2 (1991)\nDisco 12, versione 3 (1991)\nCassetta (1991)"}
{"id": "645215", "revid": "287204", "url": "https://it.wikipedia.org/wiki?curid=645215", "title": "Ambipom", "text": ""}
{"id": "645221", "revid": "21675", "url": "https://it.wikipedia.org/wiki?curid=645221", "title": "Pedro Paulo de Figuereido da Cunha e Melo", "text": ""}
{"id": "645227", "revid": "287204", "url": "https://it.wikipedia.org/wiki?curid=645227", "title": "Sindrome di Pickwick", "text": ""}
{"id": "645235", "revid": "110157", "url": "https://it.wikipedia.org/wiki?curid=645235", "title": "Fu\u00dfball-Bundesliga 1994-1995", "text": "Ledizione 1994-1995 della Bundesliga si \u00e8 conclusa con la vittoria finale del , che ha conquistato il suo quarto titolo. Il campionato \u00e8 iniziato il 19 agosto 1994 e si \u00e8 concluso il 17 giugno 1995.\nCapocannonieri del torneo sono stati Mario Basler del e Heiko Herrlich del Borussia M\u00f6nchengladbach con 20 reti a testa.\nStagione.\nQuesta stagione \u00e8 caratterizzata dal duello al vertice tra il ed il : i giallo-neri comandano la classifica fin dalla prima giornata, ma i rivali riescono a strappar loro il primato a per qualche turno. Il Borussia si laurea poi \"campione d'inverno\" e prosegue in testa fino alla ventinovesima giornata, quando viene sconfitto 3-1 dai bianco-verdi nello scontro diretto. Come conseguenza il Werder passa in testa, e inizia l'ultima giornata con un punto di vantaggio sugli avversari; viene per\u00f2 battuto dal per 3-1, mentre il Borussia vince 2-0 contro l'Amburgo. Il Borussia conquista il suo primo titolo in Bundesliga dopo aver vinto l'ultima edizione dell'Oberliga nel 1963.\nIn campo internazionale il Bayern arriva alla semifinale della Champions League, dove \u00e8 sconfitto dai futuri campioni dell'Ajax. Nella Coppa UEFA ci sono invece ben due semifinaliste tedesche: una \u00e8 il , che viene eliminato dal poi campione, mentre l'altra \u00e8 il Borussia Dortmund, che \u00e8 fermato dalla Juventus; i bianconeri avevano eliminato tra gli altri anche l'Eintracht Francoforte.\nClassifica finale.\nLegenda:"}
{"id": "645236", "revid": "287204", "url": "https://it.wikipedia.org/wiki?curid=645236", "title": "Chingling", "text": ""}
{"id": "645243", "revid": "198277", "url": "https://it.wikipedia.org/wiki?curid=645243", "title": "Ignazio Giunti", "text": "Carriera.\nGli inizi.\nFiglio di una nobile famiglia (i suoi genitori erano il barone Pietro Giunti e la contessa Maria Gabriella San Martino di Strambino), proprietaria tra l'altro di un albergo a Sangineto (CS), incominci\u00f2 la sua carriera agonistica a vent'anni di nascosto dalla famiglia \u2014 contraria a questa sua passione \u2014 prendendo parte ad alcune cronoscalate con una Alfa Romeo Giulietta TI presa a noleggio, per poi passare l'anno successivo su vetture pi\u00f9 potenti e debuttare nelle competizioni in circuito all'autodromo di Vallelunga. Nel 1964 giunse secondo nel Campionato Italiano Turismo alle spalle di Enrico Pinto e disput\u00f2 diverse gare in Europa con la \"Fiat-Abarth 850TC\" del team Bardahl, continuando ad essere imbattibile sul circuito romano, gareggiando anche con la Fiat 500 del preparatore \u201cGigetto\u201d Giraldi.\nL'anno successivo, con una Alfa Romeo Giulia GTA (targata \"Roma 906521\") elaborata dal preparatore romano Franco Angelini, accrebbe la sua fama di imbattibilit\u00e0 a Vallelunga scontrandosi con piloti del calibro di Spartaco Dini, Nanni Galli, Carlo Benelli (alias \u201cRiccardone\u201d), Andrea De Adamich, Luigi Rinaldi, Teodoro Zeccoli, Roberto Bussinello, Enrico Pinto, tutti alla guida della competitiva vettura della Casa di Arese e ottenendo dalla stampa il titolo di \"Reuccio di Vallelunga\".\nPer la stagione 1966, Giunti pass\u00f2 al campionato italiano di Formula 3 con un ingaggio del costruttore romano Gino De Sanctis e fece coppia per la prima volta con Nanni Galli ottenendo il terzo posto al Circuito del Mugello con la fidata \"Giulia GTA\": l'inizio di un lungo sodalizio.\nL'Euroturismo e le vetture Sport.\nLo stesso anno entr\u00f2 a far parte dello squadrone Autodelta che gestiva le Alfa Romeo Giulia GTA ufficiali, grandi mattatrici negli anni 60 sia in pista nell'euroturismo che nelle gare in salita. Giunti in particolare nel 1967 vinse con la GTA il Campionato Europeo Turismo e il titolo di classe del Campionato europeo della montagna mettendosi definitivamente in luce e approdando nel 1968 nella categoria sport prototipi, sempre con l'Alfa Romeo e la sua nuova arma: la 33/2 spinta da un motore V8 da due litri. Quell'anno vincer\u00e0 il \"Campionato italiano per vetture sport\", finir\u00e0 secondo alla Targa Florio e quarto alla 24 ore di Le Mans, vincitore di classe dopo aver anche condotto la gara.\nNel 1969 guid\u00f2 regolarmente in team con Nanni Galli la nuova 33/3 dotata di motore con cilindrata aumentata a 3 litri e giunse secondo nella sua \"divisione\" del Campionato Europeo Turismo alle spalle del compagno di squadra Spartaco Dini: i risultati raggiunti lo portarono all'attenzione della Ferrari, aprendogli le porte della \"Scuderia\" per le gare di durata, alla guida della 512.\nNel 1970 firm\u00f2 in team la vittoria della 512S alla 12 ore di Sebring, il secondo posto alla 1000 km di Monza, i terzi posti alla Targa Florio e alla 6 Ore di Watkins Glen. Questi risultati gli garantirono l'accesso alla massima serie automobilistica al volante della 312 B.\nLa Formula 1.\nIl debutto in F1 avvenne sul difficile circuito di Spa-Francorchamps dove Giunti, con una Ferrari 312B fin\u00ec con un invidiabile quarto posto, primo piazzamento a punti per la vettura dotata del nuovo motore V12 \"piatto\". Quello stesso anno corse altre 3 gare alternandosi allo svizzero Clay Regazzoni e guadagnandosi la riconferma per l'anno successivo nella squadra del \"mondiale marche\", che con la nuova Ferrari 312 PB con il motore 12 cilindri \"piatto\" da 3 litri, si sarebbe scontrata con le potenti Porsche 917 da 5 litri.\nL'ultima gara.\nLa tragedia avvenne all'inizio del 1971 sul circuito di Buenos Aires durante la 1000\u00a0km, gara di apertura del campionato. Jean-Pierre Beltoise, su Matra, esaur\u00ec il carburante in prossimit\u00e0 dell'ultimo tornante prima del rettilineo principale; decise pertanto di riguadagnare la corsia dei box spingendo a mano la sua Matra 660, probabilmente ignaro del fatto che \u2014 a norma di regolamento \u2014 anche se avesse raggiunto i box non gli sarebbe stato consentito di ripartire. Era per\u00f2 usuale a quei tempi che le vetture venissero riportate ai box ad ogni costo, e questa era una pratica diffusa per tutte le scuderie, a meno di un intervento dei commissari di gara, cosa che per\u00f2 non avvenne in questo caso.\nQuasi in prossimit\u00e0 dell'ultima piega a sinistra Beltoise decise di correggere la traiettoria della vettura che stava derivando troppo verso il centro della pista, spostandosi a fianco di essa per poter girare il volante. In quel preciso istante giunsero Giunti e Parkes. Giunti, ampiamente in testa con la Ferrari 312 PB, stava tallonando il doppiato Mike Parkes su Ferrari 512 S quando, affrontato l'ultimo tornante prima del traguardo, la coppia si trov\u00f2 in piena traiettoria la Matra che Beltoise stava spingendo a mano. Parkes ebbe modo di evitare l'impatto infilandosi nell'esiguo spazio tra la Matra e il cordolo interno, ma per Giunti che stava uscendo dalla sua scia non ci fu scampo, colpendo il retro della Matra e carambolando lungo il rettilineo dei box per 150 metri.\nLa violenza dello scontro e il conseguente incendio non lasciarono scampo al pilota, nonostante il suo compagno di equipaggio Arturo Merzario \u2014 ai box in attesa di dargli il cambio \u2014 si fosse lanciato sui rottami in fiamme per tentare di tirarlo fuori dal rogo: la morte avvenne all'ospedale due ore dopo a causa delle gravi ustioni riportate.\nLa salma venne rimpatriata e Giunti \u00e8 stato sepolto nel Cimitero del Verano, a Roma. Ad Ignazio Giunti \u00e8 intitolato l'ISSAM di Modena, Istituto Superiore di Scienza dell'Automobile, ente di specializzazione post-diploma con sede a Modena. Un busto commemorativo \u00e8 posto all'Autodromo di Vallelunga, la sua pista di casa.\nNel settembre del 2014 si \u00e8 disputato un Raduno di Auto d'Epoca e Moto D'Epoca in sua memoria a Sangineto."}
{"id": "645249", "revid": "287204", "url": "https://it.wikipedia.org/wiki?curid=645249", "title": "Pseudomorfosi", "text": "In mineralogia si definisce pseudomorfosi (pronuncia: \"pseudomorf\u00f2si\") l'esistenza di un minerale con la forma esterna di un'altra specie mineralogica.\nSe un minerale viene modificato ad un livello tale da cambiare completamente la sua struttura o la sua forma cristallina, mantenendo comunque la sua composizione chimica originale, viene chiamato \"pseudomorfo\" (parola che deriva dal greco \u03c8\u03b5\u03cd\u03b4\u03bf\u03c2 ps\u00e9udos = falsa, e \u03bc\u03bf\u03c1\u03c6\u03ae morf\u00e9 = forma).\nLa composizione chimica di uno pseudomorfo \u00e8 quella di una specie minerale, mentre la forma esterna e la struttura corrispondono a quella di un altro minerale.\nLa limonite, di formula FeO-OH-nH2O, ad esempio, pu\u00f2 assumere l'aspetto della pirite, di formula FeS2, conservando la composizione chimica della limonite.\nUn tale cristallo viene definito pseudomorfo di \"limonite su pirite\".\nGli pseudomorfi vengono ulteriormente definiti a seconda della modalit\u00e0 di formazione:\nLa trasformazione dell'anidrite, di formula CaSO4, in gesso, di formula CaSO4- 2HCaSO2O, e la trasformazione della galena, di formula PbS, in anglesite, di formula PbSO4, sono esempi di pseudomorfi per alterazione. In questi pseudomorfi si pu\u00f2 talvolta conservare un nucleo non trasformato del minerale originale."}
{"id": "645251", "revid": "297802", "url": "https://it.wikipedia.org/wiki?curid=645251", "title": "Sounding the Seventh Trumpet Re-Release", "text": ""}
{"id": "645259", "revid": "110157", "url": "https://it.wikipedia.org/wiki?curid=645259", "title": "Fu\u00dfball-Bundesliga 1993-1994", "text": "L'edizione 1993-1994 della Bundesliga si \u00e8 conclusa con la vittoria finale del , che ha conquistato il suo tredicesimo titolo. Il campionato \u00e8 iniziato il 6 agosto 1993 e si \u00e8 concluso il 7 maggio 1994.\nCapocannonieri del torneo sono stati Stefan Kuntz del e Anthony Yeboah dell'Eintracht Francoforte con 18 reti a testa.\nStagione.\nIn questa edizione \u00e8 l'Eintracht Francoforte a scattare subito davanti a tutti dopo le prime giornate, e si laurea anche \"campione d'inverno\". Intanto per\u00f2 il in gennaio ha sostituito in panchina Erich Ribbeck con Franz Beckenbauer, e dalla ventitreesima giornata passa al comando. I bavaresi chiudono poi il campionato con un punto in pi\u00f9 del Kaiserslautern, e conquistano il titolo all'ultima giornata con la vittoria sullo . In questa stagione la Coppa di Germania viene conquistata dal , che per\u00f2 in campionato non va oltre l'ottavo posto.\nIn campo internazionale il Karlsruhe arriva fino alla semifinale della Coppa UEFA; \u00e8 qui eliminato dai futuri vice-campioni del Casino Salisburgo.\nClassifica finale.\nLegenda:"}
{"id": "645265", "revid": "465169", "url": "https://it.wikipedia.org/wiki?curid=645265", "title": "Cabreo", "text": "Con la parola Cabreo (dal latino \"cabreum\", \"capibrevium\") si indicava in origine la raccolta fatta redigere da Alfonso XI (1311-1350) che enumerava i privilegi e le prerogative della monarchia nella Castiglia medievale.\nIn seguito, con il termine Cabreo si vennero ad indicare gli inventari dei beni delle grandi amministrazioni ecclesiastiche (ad es. i Cabrei dell'Ordine dei Cavalieri di Malta) o signorili e l'insieme dei documenti che li formavano: mappe, elenchi dei beni mobili ed immobili, dei diritti, delle servit\u00f9, del valore della propriet\u00e0, mappe delle singole particelle, ecc.Dovevano essere aggiornati ogni 25 anni e depositati nell'archivio secondo gli statuti del Priorato Gerosolimitano, come attestato nel libro di Domenico Magri dal titolo \"Notizia de' vocaboli ecclesiastici e de riti sacri\" del 1669, p.\u00a082 (cfr. in Google Books) e negli statuti dell'ordine del 1675 e del 1719 (cfr. in Google Books).\nNell'Italia meridionale, i Cabrei vennero denominati anche Platee. A volte prendevano il nome del proprietario dei beni (es. Cabreo dell'Ordine di Malta), altre volte quello del luogo dove si trovavano i beni stessi (es. Cabreo di Velletri, Cabreo della Tuscia).\nGli agrimensori.\nI cabrei venivano commissionati da famiglie nobiliari, da enti ecclesiastici, da enti pubblici (Comuni), in parte per chiarire i confini dei propri possedimenti e i rapporti giuridici con gli altri (confinanti, eredi, istituzioni), in parte per impedire dispersioni ed usurpazioni dei beni \"inventariati\".\nLa realizzazione dei Cabrei era affidata agli agrimensori (capomastri, architetti, e poi dal Settecento anche i geometri) che provvedevano a rilevare esattamente i confini di ogni bene e l'estensione di ogni propriet\u00e0, attraverso misurazioni effettuate con le antiche unit\u00e0 di misura italiane usate in loco. Si veda il volume sul catasto di Francesco Antonio Filonzi, \"Pratiche matematiche divise in tre trattati\" edito da Michelarchangelo Sartori nel 1775, p.\u00a0169 (cfr. in Google Books).\nAlcuni Cabrei venivano redatti per atto pubblico: l'incarico era affidato ad un notaio, il quale si serviva di personale tecnico per le rilevazioni topografiche. Di solito, i notai si servivano di un \"regio compassatore\", una sorta di perito agrimensore di nomina reale.\nContenuto del cabreo.\nI cabrei erano formati da due serie di documenti:\nNella parte descrittiva, spesso erano riportati anche unit\u00e0 di misura e prezzi e corrispettivi dei canoni annuali pagati ai proprietari, secondo le consuetudini locali dell'epoca. Attraverso questa documentazione, si pu\u00f2 anche risalire alle famiglie contadine che gestivano i beni ecclesiastici, in quanto il Cabreo -oltre che \"fotografare\" la situazione del territorio, catalogava altres\u00ec tutte le transazioni e le cessioni dei beni, nonch\u00e9 i diritti insistenti su di essi (es. erbatico, legnatico, fungatico, \"usum aquae\", ecc.).\nEt\u00e0 contemporanea.\nOggi i cabrei costituiscono una delle pi\u00f9 corpose e omogenee serie archivistiche di cui si disponga per documentare l'evoluzione del paesaggio urbano e rurale e per lo studio della storia del territorio se si considera, sino al Settecento, la generale carenza di fondi catastali."}
{"id": "645267", "revid": "19933", "url": "https://it.wikipedia.org/wiki?curid=645267", "title": "Cabrei", "text": ""}
{"id": "645270", "revid": "2113146", "url": "https://it.wikipedia.org/wiki?curid=645270", "title": "Bobby McFerrin", "text": "Interprete stimatissimo nell'ambito della musica jazz, McFerrin ha visto la sua fama varcare i confini degli appassionati del genere grazie al successo internazionale della sua canzone \"Don't Worry, Be Happy\" (1988). \nAppassionato portavoce della cultura musicale, Bobby McFerrin non pu\u00f2 essere definito un semplice cantante: possiede infatti l'orecchio assoluto e l'incredibile estensione vocale di quattro ottave. Non \u00e8 raro che nei suoi live improvvisi di sana pianta i brani, rendendo spesso partecipe il pubblico delle melodie e del concerto stesso. \nBiografia.\nNato a New York negli anni cinquanta da una famiglia di cantanti lirici, a sei anni cominci\u00f2 a studiare pianoforte, e gi\u00e0 al liceo fond\u00f2 il Bobby Mack Quartet. Nel 1978 inizi\u00f2 a cantare nel gruppo Astral project di New Orleans. Scoperto dal cantante Jon Hendricks, con il quale ha duettato pi\u00f9 volte, lasci\u00f2 un forte segno di s\u00e9 nel 1981 al Kool Jazz Festival di New York. Grazie a questo successo entr\u00f2 prima nella band del chitarrista George Benson e poi si aggreg\u00f2 in tourn\u00e9e a Herbie Hancock.\nNel 1984 incise il disco \"The Voice\", il primo album, nella storia del jazz, per sola voce. Durante il suo percorso non convenzionale egli persegu\u00ec fedelmente il suo obiettivo di esibirsi in concerti dal vivo totalmente improvvisati, senza alcun materiale preparato. I suoi spettacoli sono difficilmente definibili come semplici concerti, perch\u00e9 vi \u00e8 sempre una reale e costante interazione con il pubblico.\nNel 1986 vince con Cheryl Bentyne il Grammy Award for Best Vocal Arrangement for Two or More Voices e con Jon Hendricks il Grammy Award for Best Jazz Vocal Performance, Male per \"Another Night in Tunisia\" eseguita in Vocalese (album) dei The Manhattan Transfer. Nel 1987 vince il Grammy Award for Best Jazz Vocal Performance, Male per il brano \"'Round Midnight\" della colonna sonora del film \"Round Midnight - A mezzanotte circa\". Nel 1988 vince il Grammy Award for Best Jazz Vocal Performance, Male per il brano \"What Is This Thing Called Love?\" dell'album The Other Side of Round Midnight di Dexter Gordon e con Herbie Hancock al pianoforte.\nNel 1988, con il brano \"Don't Worry Be Happy\", canzone improvvisata nello studio di registrazione sovrapponendo due volte la propria voce, Bobby McFerrin raggiunse il vertice in quasi tutte le classifiche pop del mondo (prima posizione nella Billboard Hot 100, in Australia ed Austria, la seconda in Svezia, Svizzera e Nuova Zelanda, la terza in Olanda e la quinta in Norvegia). La canzone fu usata da George Bush come sfondo ai suoi comizi della campagna presidenziale del 1988 sino a quando McFerrin, convinto sostenitore del Partito Democratico, non gli impose il suo stop. Nel 1989 vince il Grammy Award for Best Jazz Vocal Performance, Male per il brano \"Brothers\" dell'album \"Duets\" di Rob Wasserman.\nDieci volte vincitore del Grammy Award e all'apice della popolarit\u00e0, McFerrin decise di studiare direzione d'orchestra, prendendo lezioni da Bernstein, Meier e Ozawa. Grazie all'entusiasmo e alla gioia che hanno sempre caratterizzato le sue esibizioni da solista, McFerrin ottenne successo anche nell'ambito della musica classica; nel 1990 diresse l'Orchestra Sinfonica di San Francisco, nel 1994 fu direttore creativo dell'Orchestra da Camera St. Paul e, nello stesso anno pubblic\u00f2 \"Paper Music\", una collezione di classici che rappresenta la sua prima registrazione come direttore d'orchestra. Da allora collabora frequentemente con le pi\u00f9 grandi orchestre del mondo, tra cui la New York Philharmonic e i Wiener Philharmoniker, che nel 2003 ha diretto nel tour europeo. L'8 maggio 2007 e il 17 maggio 2010 si \u00e8 esibito al Teatro alla Scala di Milano dirigendo la Filarmonica della Scala.\nDegno di nota il suo contributo al Sing! Day of Song, concerto tenutosi nel 2010 alla Veltis Arena in Germania e durante il quale lo stesso artista rese partecipe della propria performance le circa 65000 persone del pubblico. \nIl 16 gennaio 2012, si esib\u00ec inoltre al Kennedy Center a Washington D.C. in occasione di una cerimonia commemorativa di Martin Luther King Jr. Il concerto vide come ospiti anche il Let Freedom Ring Choir diretto dal Rev. Nolan Williams Jr. Sempre nel 2012 si tenne un evento di beneficienza ideato da Musicians without Borders e WE-ACTx con lo scopo di coinvolgere centinaia di bambini ruandesi positivi al virus dell'HIV. In quell'occasione l'artista collabor\u00f2 con il professore di musica dell'universit\u00e0 di Berklee Joey Blake.\nLe registrazioni di Bobby McFerrin hanno venduto venti milioni di copie, e le sue collaborazioni con Yo-Yo Ma, Chick Corea ed Herbie Hancock lo hanno reso ambasciatore nel mondo del jazz e della musica classica."}
{"id": "645271", "revid": "35813", "url": "https://it.wikipedia.org/wiki?curid=645271", "title": "Gennaro Astaritta", "text": ""}
{"id": "645278", "revid": "842", "url": "https://it.wikipedia.org/wiki?curid=645278", "title": "Real-time strategy", "text": ""}
{"id": "645280", "revid": "1935436", "url": "https://it.wikipedia.org/wiki?curid=645280", "title": "L'isola degli zombies", "text": "L'isola degli zombies (\"White Zombie\") \u00e8 un film del 1932, diretto da Victor Halperin e interpretato da Bela Lugosi, Madge Bellamy e John Harron.\nViene generalmente considerato il primo film della storia del cinema a presentare la figura dello zombi.\nHaiti, XIX secolo: per impedire il matrimonio di Neil e Madeleine, il geloso Beaumont (ricco signore di stanza ad Haiti), chiede aiuto a Legendre, che ha appreso le pratiche magiche dell'isola caraibica, grazie alle quali guida un gruppo di zombie fatti lavorare come schiavi nelle proprie piantagioni di zucchero. Madeleine viene apparentemente fatta morire e poi trasformata in una creatura fredda ed inerte, del tutto priva di quella vitalit\u00e0 che aveva fatto innamorare Beaumont. Questi prova quindi a ribellarsi a Legendre, ma senza fortuna: spetter\u00e0 a Neil sconfiggere il malefico negromante e i suoi mostruosi aiutanti.\nTrama.\nAll\u2019arrivo ad Haiti, la giovane Madeleine Short si riunisce con il fidanzato Neil Parker, i due desiderano celebrare il prima possibile per l\u2019imminente matrimonio. Sulla strada per il loro alloggio, l\u2019allenatore della coppia passa davanti a \u201cMurder\u201d Legendre, un malvagio maestro vud\u00f9, che li osserva con interesse, e nella foga riesce a sottrarre il velo della donna. Neil e Madeleine arrivano a casa di un ricco proprietario di piantagioni, Charles Beaumont, conosciuto durante la traversata da New York, che si offerto di celebrare il matrimonio presso la sua propriet\u00e0.\nBeaumont nasconde per\u00f2 una passione tormentata per Madeleine, che lo spinge a recarsi al sinistro mulino di Legendre, manovrato da un\u2019orda di zombie. Beaumont supplica il negromante di aiutarlo, cos\u00ec questi lo convince a uccidere Madeleine con un potente veleno, seppellirla e riportarla in vita una volta terminato il funerale, di modo che la donna possa essere interamente sua. Beaumont si dichiara d\u2019accordo, prende la pozione e fa assumere il veleno a Madeleine, nascondendolo tra i petali di un fiore. Durante il pranzo nuziale la pozione ha effetto, la donna scorge il terribile sguardo di Legendre nel fondo di un bicchiere di vino, barcolla e si sente male, nel giro di poco poi la donna trova la morte ed \u00e8 cos\u00ec seppellita in una cripta. Una notte, mentre Neil affoga la propria disperazione nel vino, Legendre e Charles entrano nella tomba di Madeleine e la riportano in vita sotto forma di zombie. Neil intanto intravede apparizioni spettrali di Madeleine, che lo conducono alla tomba. Trovandola vuota, lo sposo cerca l\u2019assistenza del missionario locale, il dottor Bruner, il quale rivela al giovane i misteriosi miti che circondano l\u2019isola di Haiti. Sospettando del morboso interesse di Beaumont per Madeleine, i due uomini decidono di recarsi al castello sulla scogliera, la propriet\u00e0 di Legendre, per salvare Madeleine. Lungo la strada lo stregone haitiano Pierre li mette in guardia: la zona \u00e8 conosciuta come la terra dei morti, e solo lui in passato ne \u00e8 tornato vivo.\nIntanto al castello Charles ora rimpiange la trasformazione di Madeleine e chiede al negromante di riportarla in vita, ma questi rifiuta e, con un astuto inganno, beve un bicchiere di vino avvelenato che lo porter\u00e0 a diventare anche lui un morto vivente. Il dottor Bruner e Neil, quest\u2019ultimo quasi in preda al delirio, giungono ai piedi della fortezza, ma mentre il dottore procede, il giovane ha un\u2019altra visione della sposa affacciata sul balcone, cos\u00ec si affretta alla fortezza sul mare soltanto per accasciarsi quasi giunto alla meta. Legendre avverte la sua presenza e con un gesto delle mani comanda a Madeleine di ucciderlo, cos\u00ec lei si avvicina a Neil brandendo un coltello, ma Bruner afferra in tempo la sua mano da dietro una tenda, facendole cadere il coltello e allontanarsi. Neil, risvegliatosi, insegue Madeleine su una scarpata. Entrambi sono presto raggiunti da Legendre, il quale ordina ai morti viventi di uccidere Neil.\nQuando ormai il ragazzo pare circondato, Bruner si precipita addosso a Legendre e lo tramortisce, spezzando cos\u00ec il controllo mentale del negromante sui suoi zombi. Privi di comandi, gli zombie precipitano dalla scogliera e sono inghiottiti dalle onde. Legendre si sveglia e prova a fuggire lasciando una pozione fumogena contro gli inseguitori, ma alle sue spalle spunta Beaumont che lo spinge verso il crepaccio, ed entrambi precipitano tra i flutti. La morte di Legendre libera cos\u00ec Madeleine dalla sua trance, la ragazza si risveglia per abbracciare Neil, i due si stanno per baciare, ma il dottor Bruner li interrompe chiedendo loro un fiammifero.\nIl film.\nPur rifacendosi indirettamente ad idee gi\u00e0 presenti in pellicole precedenti come \"Il gabinetto del dottor Caligari\" (di Robert Wiene, del 1920, dove una figura di sonnambulo, controllato da un personaggio malefico, compie incoscientemente dei crimini) e \"Per la patria\" (di Abel Gance, del 1919, dove un gruppo di caduti in guerra viene fatto tornare dall'aldil\u00e0 e fatto marciare contro i vivi), \"White Zombie\" pu\u00f2 considerarsi di fatto il primo film a portare sullo schermo il personaggio dello zombie. Siamo, per\u00f2, ancora lontani dall'antropofago romeriano che si imporr\u00e0 all'immaginario collettivo da \"La notte dei morti viventi\" in poi: gli esseri comandati da Legendre sembrano piuttosto essere sospesi tra la vita e la morte, immersi in uno stato che li rende invincibili anche alle pallottole, ma comunque reversibile. D'altronde, qui i fratelli Halperin si rifanno direttamente alla tradizione culturale del voodoo haitiano (poi ripresa, seppur in ascendenza dichiaratamente romeriana, in \"Zombi 2\" di Lucio Fulci), fatto conoscere agli americani qualche anno prima dal libro \"Magic Island\" dell'antropologo William Seabrock. Gli zombie qui non sono quindi ancora formalmente morti viventi, bench\u00e9 il loro incedere lento e inesorabile, la loro fissit\u00e0 e la loro apparente invulnerabilit\u00e0 rendano comunque il film un archetipo cinematografico. \nCi\u00f2 detto, \"L'isola degli zombies\" si pone nel filone di quel cinema horror hollywoodiano nato, sulla scia dell'espressionismo tedesco, appena l'anno prima col \"Dracula\" di Tod Browning, col quale condivide il grande Bela Lugosi nella parte del villain: il dottor Legendre, spesso inquadrato in primi e primissimi piani dal taglio di luce tipicamente espressionista, che abita un oscuro maniero non molto dissimile da quello del conte transilvano. Proprio grazie all'interpretazione di Lugosi (ancora vicino alla tipicit\u00e0 attoriale dei tempi del muto), oltre che alla propria importanza storica, \"L'isola degli zombies\" va considerato un piccolo classico della storia del cinema.\nDistribuzione.\nIl film fu distribuito dalla United Artists e usc\u00ec nelle sale il 4 agosto 1932.\nData di uscita.\nAlias:"}
{"id": "645283", "revid": "767487", "url": "https://it.wikipedia.org/wiki?curid=645283", "title": "Carne tr\u00e9mula", "text": "Carne tr\u00e9mula \u00e8 un film del 1997 diretto da Pedro Almod\u00f3var, liberamente tratto dal romanzo \"Carne viva\" della scrittrice inglese Ruth Rendell.\nTrama.\nMadrid , Natale 1970: lo Stato spagnolo ha dichiarato lo stato di emergenza che limita le libert\u00e0 civili. Una giovane prostituta, Isabel Plaza Caballero, d\u00e0 alla luce su un autobus un figlio che chiama V\u00edctor. Vent'anni dopo, V\u00edctor Plaza si presenta per un appuntamento con Elena, una ragazza dipendente da droghe con cui aveva avuto un rapporto sessuale una settimana prima. Elena sta aspettando l'arrivo del suo spacciatore e ordina a Victor di andarsene, arrivando a minacciarlo con una pistola quando insiste. I due hanno un alterco fisico, al termine del quale Elema viene messa fuori combattimento e dalla pistola parte un colpo, allertando un vicino che chiama la polizia.\nAlla chiamata rispondono due poliziotti: il pi\u00f9 maturo Sancho, un alcolizzato instabile che ritiene che la moglie Clara lo tradisca, e il pi\u00f9 giovane David. Dalla finestra i due vedono V\u00edctor che si scontra con Elena, giungendo alla conclusione che stia avvenendo un episodio di abusi domestici. David vorrebbe chiamare i rinforzi, ma Sancho prende l'iniziativa e fa irruzione all'appartamento. In preda al panico, V\u00edctor tiene in ostaggio Elena con la pistola; David cerca di tranquillizzarlo per spingerlo ad abbassare l'arma, ma i modi aggressivi di Sancho complicano la situazione. David riesce a far fuggire Elena, mentre Sancho salta addosso a V\u00edctor per prendergli l'arma e, nella colluttazione, la pistola spara un proiettile.\nQuattro anni dopo, V\u00edctor termina di scontare la sua pena detentiva in carcere, periodo trascorso arricchendosi culturalmente e allenandosi. David \u00e8 rimasto paralizzato alle gambe dopo essere stato colpito dallo sparo di anni prima ed \u00e8 diventato un campione delle Paralimpiadi, oltre a essersi sposato con Elena che si \u00e8 ripulita e gestisce un orfanotrofio. Una volta fuori di prigione, V\u00edctor incassa i soldi lasciati a lui dalla madre recentemente defunta e va a vivere in una casa prevista per la demolizione. Il giovane va a visitare la tomba di sua madre e al cimitero trova Elena al funerale di suo padre, andando a farle rapidamente le condoglianze senza identificarsi. Successivamente, prima di lasciare il cimitero, V\u00edctor incontra Clara, la moglie di Sancho, che \u00e8 arrivata in ritardo alla sepoltura del padre di Elena, e i due stringono una relazione provvisoria.\nElena racconta a David del suo incontro con V\u00edctor, quindi l'uomo va a casa di quest'ultimo e lo avverte di stare lontano da sua moglie. Clara accetta di insegnare a V\u00edctor ad avere un rapporto sessuale e si innamora di lui; nel frattempo, il giovane viene accettato come volontario all'orfanotrofio in cui lavora Elena. la donna vorrebbe opporsi, ma V\u00edctor si rivela estremamente portato per tale lavoro e non c'\u00e8 ragione per mandarlo via.\nDavid inizia a pedinare V\u00edctor, scoprendo che lavora all'orfanotrofio di Elena. Affronta quindi nuovamente il giovane, il quale nega la responsabilit\u00e0 di aver sparato il colpo che lo ha paralizzato e gli dimostra che in realt\u00e0 era stato Sancho a premere il grilletto nello scontro puntando di proposito la pistola contro di lui, poich\u00e9 sapeva che Clara lo tradiva con lui. David in seguito lo racconta ad Elena, la quale resta disgustata, ma comunque decide di lasciare l'orfanotrofio per allontanarsi da V\u00edctor. Quest'ultimo le rivela che originariamente intendeva vendicarsi di lei diventando il miglior amante del mondo, avendo un rapporto con lei e poi lasciandola, ma che adesso la ama troppo per farlo.\nV\u00edctor decide di lasciare Clare. Durante una notte di lavoro all'orfanotrofio, Elena arriva per prendere le sue cose e offre a V\u00edctor un'unica notte di passione a condizione che poi non la contatti pi\u00f9. Il giorno dopo, Elena rivela a David del tradimento commesso ma afferma che rimarr\u00e0 sua moglie perch\u00e9 sa che ha bisogno pi\u00f9 lui di lei che V\u00edctor. David decide comunque di vendicarsi di V\u00edctor.\nClara lascia Sancho, sparandogli ferendolo superficialmente quando lui prova a fermarla. David sopraggiunge e mostra all'ex partner le foto che ha scattato a Clara e V\u00edctor, accompagnandolo a casa del giovane per consentirgli di vendicarsi. L\u00ec trovano Clara, la quale ha appena scritto una lettera d'addio per V\u00edctor; lei e e Sancho si tengono sotto tiro con le rispettive pistole e si sparano a vicenda: Clara viene uccisa, mentre Sancho, ferito, si suicida.\nUno stacco temporale mostra che David \u00e8 Miami con alcuni amici e si scusa con Elena per quanto accaduto. La donna lavora ancora all'orfanotrofio con V\u00edctor e aspetta un bambino con lui. La notte di Natale, Elena va in travaglio e viene accompagnata da V\u00edctor all'ospedale. Lungo la strada restano bloccati nel traffico e V\u00edctor, ricordando le circostanze della sua nascita, rassicura il suo figlio non ancora nato dicendogli che gli spagnoli non vivono pi\u00f9 nella paura.\nProduzione.\nIl film \u00e8 stato prodotto dalla CiBy 2000, con il sostegno della El Deseo e della France 3 Cinema. Gli effetti speciali sono a cura della Molina Efectos Especiales, mentre la musica \u00e8 stata mixata dalla Cinearte. Le scene sono state girate completamente a Madrid, Spagna.\nDistribuzione.\nLa pellicola \u00e8 stata distribuita in diversi paesi con titoli e date differenti:\nAccoglienza.\nIl film nel primo week-end di apertura ha guadagnato: $ negli Stati Uniti e \u00a3 in Regno Unito. In totale ha incassato $ negli Stati Uniti, \u00a3 nel Regno Unito, e \u20ac in Spagna."}
{"id": "645287", "revid": "196390", "url": "https://it.wikipedia.org/wiki?curid=645287", "title": "Grumman OV-10 Bronco", "text": ""}
{"id": "645288", "revid": "1305772", "url": "https://it.wikipedia.org/wiki?curid=645288", "title": "FED", "text": ""}
{"id": "645289", "revid": "436907", "url": "https://it.wikipedia.org/wiki?curid=645289", "title": "Barcelona (album)", "text": "Barcelona \u00e8 un album di Freddie Mercury e Montserrat Caball\u00e9, pubblicato il 10 ottobre 1988 dalla Polydor nel Regno Unito e dalla Hollywood Records negli Stati Uniti.\nIl disco.\nL'album venne registrato in un lasso di tempo piuttosto lungo, infatti Freddie entr\u00f2 in studio subito nei primi mesi del 1987 ed incise alcuni demo (uno dei quali venne finito in poco tempo e si trasform\u00f2 in \"Exercises In Free Love\", pubblicato come B-side di \"The Great Pretender\" nel febbraio 1987) ed in marzo venne raggiunto da Montserrat Caball\u00e9 per alcune jam/session in cui iniziarono a dar vita ad alcuni brani (uno di questi fu \"Barcelona\", che entro un paio di mesi venne terminato e presentato nella serata del 29 maggio al Ku Club di Ibiza). Il duo comunque ebbe poco tempo per conciliare i rispettivi impegni (Montserrat Caball\u00e9 era spesso in tourn\u00e9e mentre a partire dal gennaio 1988 Freddie entr\u00f2 nuovamente in studio con i Queen, impegnati nelle sessioni di registrazione per l'album \"The Miracle\").\nQuesto fu un periodo anche piuttosto complicato per Freddie Mercury che, proprio nello stesso periodo delle registrazioni, nella tarda primavera del 1987 venne dichiarato sieropositivo all'HIV e dovette continuare le registrazioni con la consapevolezza di avere ancora pochi anni di vita davanti a lui; decise quindi di buttarsi a capofitto nella musica e pass\u00f2 il maggior numero di ore possibili (finch\u00e9 gli fu possibile farlo) negli studi di registrazione. Come dichiarer\u00e0 Montserrat Caball\u00e9 nel documentario \"The Untold Story\", per diverso tempo fu tenuta all'oscuro della situazione di salute del cantante. Fu solo qualche anno dopo che apprese da Mercury la notizia, quando ormai il suo virus si era tramutato in AIDS conclamato.\nL'album venne rimasterizzato e ripubblicato diverse volte sempre con una nuova copertina (in particolare nel 1992 in occasione del successo ottenuto dalla seconda pubblicazione dell'omonimo singolo (venne ripubblicato in quanto 5 anni prima era stato scelto come inno ufficiale per i Giochi della XXV Olimpiade), nel 2000 all'interno del box set celebrativo \"Freddie Mercury Solo Collection\" ed infine il 3 settembre 2012 in edizione speciale, quest'ultima volta anche completamente riarrangiato e rimasterizzato: non sono pi\u00f9 infatti i sintetizzatori a coprire la parte orchestrale, ma un'orchestra; inoltre la drum machine \u00e8 stata sostituita dalle percussioni."}
{"id": "645290", "revid": "287204", "url": "https://it.wikipedia.org/wiki?curid=645290", "title": "Alfa Pavonis", "text": "Alpha Pavonis (\u03b1 Pavonis / \u03b1 Pav), conosciuta anche come Peacock (pavone in inglese) \u00e8 l'astro pi\u00f9 luminoso della costellazione del Pavone. Dista dal sistema solare circa 180 anni luce e la sua magnitudine apparente \u00e8 +1,91.\n\u00c8 invisibile alle medie latitudini dell'emisfero boreale, mentre nell'emisfero australe diventa circumpolare pi\u00f9 a sud della latitudine 33\u00b0S.\nCaratteristiche.\nPeacock \u00e8 una subgigante azzurra, la sua luminosit\u00e0 nel visibile \u00e8 pari a 440 volte quella del Sole, ma se si considera anche la radiazione ultravioletta che irradia la sua luminosit\u00e0 sale a 2100 volte, mentre la massa \u00e8 oltre 6 volte quella solare.\nLa stella \u00e8 una binaria spettroscopica, ossia l'altra componente non \u00e8 risolvibile con strumenti ottici, ma solo con l'ausilio di uno spettroscopio. Della compagna non si sa molto, se non che il periodo orbitale \u00e8 di 11,8 giorni, e la distanza dalla principale di 0,21 U.A., anche se altre misurazioni danno una distanza minore"}
{"id": "645291", "revid": "1543377", "url": "https://it.wikipedia.org/wiki?curid=645291", "title": "ING Bank", "text": "ING Bank N.V. \u00e8 una banca diretta facente parte del Gruppo olandese ING, presente in pi\u00f9 di 40 Paesi, di cui 15 in Europa. Denominata fino al 2014 ING Direct N.V., nello stesso anno \u00e8 stata incorporata nell'attuale azienda, analogamente ad altre realt\u00e0 dello stesso gruppo, quali, ad esempio, ING Lease N.V.\nING Bank N.V. in cifre.\nHa sostenuto nel 2008 il debito dell'Islanda, perdendo cos\u00ec in quell'anno il 25 % delle quotazioni.\nNell'ottobre 2008 ING \u00e8 stata ricapitalizzata dal governo olandese per affrontare la crisi in atto. Il governo ha utilizzato circa met\u00e0 dei fondi predisposti per il salvataggio delle banche per l'acquisto di azioni privilegiate, per un valore di circa 10 miliardi di euro.\n\u00c8 stata stimata una perdita netta di circa 1 miliardo di euro a fine 2008. La banca olandese ha altres\u00ec annunciato \"severi passi per ridurre rischi e costi\" che prevedevano, per il 2009, il taglio di settemila posti di lavoro.\nSponsor.\nDal 2003 il gruppo ING \u00e8 patrocinante principale della maratona di New York. Il gruppo \u00e8 inoltre patrocinante del Rijksmuseum di Amsterdam e del \"Museum of Modern Art\" di New York. Il gruppo creditizio olandese sigl\u00f2 nel 2005 un contratto di sponsorizzazione con la scuderia di Formula 1 Renault, conclusosi alla fine della stagione 2009: i motivi di tale decisione dipesero dagli oneri troppo elevati per rinnovare annualmente la propria presenza nel \"circus\" di Bernie Ecclestone, e dalla crisi economica che obblig\u00f2 tutte le banche a ridurre i costi di iniziative di mercatistica. Perci\u00f2, in seguito alla condanna espressa dal Consiglio Mondiale della FIA, ING Direct decise di interrompere immediatamente il suo rapporto di sponsorizzazione senza attendere la fine del campionato.\nING in Italia.\nING Direct \u00e8 presente in Italia dal 2001, anno in cui ha lanciato il conto di deposito Conto Arancio e inaugurato la sua prima filiale sul territorio a Bergamo. La sede della succursale italiana \"ING Bank N.V. Milan Branch\" \u00e8 situata a Milano, in viale Fulvio Testi 250. Nel 2012 la divisione italiana di ING ha fatturato 23 miliardi di euro. I canali di diffusione digitale di ING ('web', app. e reti sociali) rappresentano il 96 % delle attivit\u00e0 operative della banca. I punti vendita fisici sono 32: 17 filiali tradizionali, 4 \"Arancio store\" e 11 \"Punti Arancio\", per un totale di circa 900 dipendenti. A oggi l'offerta di prodotti comprende Conto Corrente Arancio, Conto Arancio, Mutuo Arancio, Prestito Arancio, Investimenti Arancio, \"trading\" e assicurazione vita; tutti i prodotti sono gestiti direttamente \"online\" o telefonicamente.\nAltre modalit\u00e0 di accesso alla banca sono attraverso il sito mobile (m.ingdirect.it) e, da gennaio 2013, tramite l'applicazione per iPhone e Android. A ottobre 2018 il gruppo finanziario olandese ha deciso di elidere definitivamente anche in Italia il suffisso \"Direct\", pertanto la denominazione della banca \u00e8 divenuta solamente \"ING\".\nNel marzo 2019 la Banca d'Italia, a seguito di verifiche ispettive, ha disposto all'istituto bancario il blocco dell'acquisizione di nuova clientela; contemporaneamente la Procura di Milano ha avviato un'indagine per ipotesi di riciclaggio nella filiale italiana \"ING Bank Milan Branch\". Per una vicenda simile, nel settembre 2018 la capogruppo olandese era stata costretta a pagare alle autorit\u00e0 dei Paesi Bassi una multa di 775 milioni di euro. Nel dicembre 2019, ING presenta alla procura di Milano una richiesta di patteggiamento per una cifra pari a 30 milioni di euro (29 milioni dei quali come confisca del presunto reato, il restante 1 milione come risarcimento della pena) per l'archiviazione della vicenda. Nel febbraio 2020 il Tribunale di Milano accoglie la richiesta della filiale italiana di ING. Nello stesso mese, Bankitalia sanziona l'istituto di credito per 3,5 milioni di euro a causa delle carenze nelle verifiche sui clienti e sulle norme antiriciclaggio. Poco dopo, Il 20 febbraio ING rende noto che il CEO Ralph Hamers, in carica dal 2013 e presente nel gruppo olandese da circa trent'anni, lascer\u00e0 a giugno la guida di ING per assumere la stessa posizione nell'istituto finanziario svizzero UBS; l'incarico sar\u00e0 effettivo da novembre."}
{"id": "645292", "revid": "15756", "url": "https://it.wikipedia.org/wiki?curid=645292", "title": "Kika - Un corpo in prestito", "text": "\"Kika - Un corpo in prestito (Kika)\" \u00e8 un film del 1993 diretto da Pedro Almod\u00f3var.\nTrama.\nNicholas, scrittore statunitense in crisi, torna a Madrid dove ha lasciato il figliastro Ramon dopo il tragico suicidio di sua moglie, avvenuto 3 anni prima. Ramon vive con Kika, procace e svampita truccatrice pi\u00f9 grande di lui, grazie alla quale \u00e8 riuscito a placare molte sue turbe. Il \"m\u00e9nage\" \u00e8 scombussolato dal ritorno di Nicholas, il quale, per guadagnare qualcosa, si fa ingaggiare come sceneggiatore di storie su serial-killer da Andrea, conduttrice televisiva di un seguitissimo programma \"trash\" che specula sulla morbosa voglia di voyeurismo.\nNel complicato intreccio sentimentale, l'esilarante stupro di Kika da parte di un evaso, il pornodivo Pablo, fratello della domestica lesbica Juana, scatena una reazione a catena che pone fine alle storie d'amore e non solo a quelle. In un gran finale da thriller hollywoodiano, Ramon, dopo aver compreso che sua madre non si suicid\u00f2 ma fu uccisa da Nicholas, scopre un nuovo cadavere in bagno e stramazza a terra privo di sensi, quindi Andrea, che ha scoperto nello scrittore di tante storie di omicidi l'autore degli stessi, nel tentativo disperato di strappare un'intervista ad un autentico serial-killer, finisce per ammazzarlo ed essere poi ammazzata lei stessa.\nKika giunge giusto in tempo per raccogliere il testamento spirituale di Nicholas, un romanzo autobiografico con tutte le sue malefatte; quindi, morto questo, rianima il tramortito Ramon. Nel dirigersi in ospedale per assistere il suo ormai ex, si imbatte in un bel ragazzo in panne sul ciglio della strada. Dopo un iniziale tentennamento, non sa resistere e si fa guidare alla sfrenata festa di matrimonio verso la quale questi era diretto.\nProduzione.\nInnumerevoli le citazioni esplicite di classici del thriller e non solo, tra questi: \"La finestra sul cortile (Rear window)\", \"Psyco\", \"L'occhio che uccide (Peeping Tom)\", \"Profondo rosso\", \"Tenebre\", \"Sciacalli nell'ombra (The Prowler)\" e \"Blow-Up\".\nNella versione per le sale cinematografiche, vi \u00e8 l'intervallo tra il primo e secondo tempo, durante la grottesca aggressione di Pablo, quasi a sottolineare il folle intento di una lunghissima violenza.\nI bizzarri abiti indossati da Victoria Abril sono stati disegnati dallo stilista Jean-Paul Gaultier.\nDistribuzione.\nIl film \u00e8 stato distribuito in Italia il 19 gennaio 1995 (ben 15 mesi dopo la sua uscita in Spagna) con un divieto ai minori di 14 anni."}
{"id": "645293", "revid": "478814", "url": "https://it.wikipedia.org/wiki?curid=645293", "title": "Monti Zagros", "text": "I Monti Zagros (persiano: \u0631\u0634\u062a\u0647 \u0643\u0648\u0647 \u0632\u0627\u06af\u0631\u0633 \"Rashte Kuh Z\u0101gros\"; curdo: \"\u00c7iyay\u00ean Zagros\u00ea\", \"Ciyay\u00e9n Zagros\u00e9\" o semplicemente \"Zagros\") sono la catena montuosa pi\u00f9 estesa in Iraq e Iran. Essi hanno una lunghezza totale di 1500\u00a0km dall'Iran occidentale, specificamente dalla regione del Kurdistan ai confini dell'Iraq, fino al Golfo Persico. La catena finisce sullo Stretto di Hormuz. Il punto pi\u00f9 alto dei Monti Zagros \u00e8 il monte Dena con 4.409 metri. Altra montagna importante \u00e8 lo Zard Kuh. Formate dalla collisione della placca euroasiatica con la placca arabica, la catena si estende per centinaia di chilometri. I curdi ritengono di essere nati su queste montagne. Nell'antichit\u00e0 esisteva un passo chiamato porta persiana.\nI monti Zagros nella storia.\nSegni di una agricoltura primitiva vengono datati all'8570 a.C. alle falde dei monti Zagros, in citt\u00e0 pi\u00f9 tardi denominate Anshan e Susa. Jarmo \u00e8 uno dei siti archeologici dell'area. Un altro \u00e8 Shanidar, dove sono stati trovati resti scheletrici dell'uomo di Neanderthal."}
{"id": "645294", "revid": "1039155", "url": "https://it.wikipedia.org/wiki?curid=645294", "title": "Kika", "text": ""}
{"id": "645305", "revid": "30753", "url": "https://it.wikipedia.org/wiki?curid=645305", "title": "Sensible World of Soccer", "text": ""}
{"id": "645307", "revid": "196390", "url": "https://it.wikipedia.org/wiki?curid=645307", "title": "OV-10", "text": ""}
{"id": "645308", "revid": "11497", "url": "https://it.wikipedia.org/wiki?curid=645308", "title": "Calendario hindu", "text": ""}
{"id": "645309", "revid": "196390", "url": "https://it.wikipedia.org/wiki?curid=645309", "title": "OV-10 Bronco", "text": ""}
{"id": "645310", "revid": "339392", "url": "https://it.wikipedia.org/wiki?curid=645310", "title": "SKY Canale 109", "text": ""}
{"id": "645313", "revid": "767487", "url": "https://it.wikipedia.org/wiki?curid=645313", "title": "Tacchi a spillo", "text": "Tacchi a spillo (\"Tacones lejanos\") \u00e8 un film del 1991 diretto da Pedro Almod\u00f3var.\nTrama.\nRebecca lavora come annunciatrice in un telegiornale nella catena televisiva di suo marito Manuel - il grande amore della madre di lei, Becky del P\u00e1ramo, prima che questa l'abbandonasse per dedicarsi alla sua carriera di cantante in giro per il mondo - che non sa che Rebecca \u00e8 la figlia di Becky. Quindici anni dopo, trascorsi nel successo in Messico, l'acclamata cantante torna a Madrid per recitare e per risolvere alcuni problemi che aveva lasciato in sospeso precedentemente, tra i quali la relazione con la figlia.\nLa notte in cui arriva, Becky cena con Rebecca e Manuel, e dopo i tre vanno ad assistere a uno spettacolo di un imitatore di Becky, il travestito Femme Letal, e Rebecca dice a sua madre che quando sentiva la sua mancanza, andava a vedere questa imitazione. Poich\u00e9 il matrimonio tra Rebecca e Manuel non \u00e8 dei pi\u00f9 felici, lui decide di ravvivare la fiamma del suo vecchio amore per Becky, che per\u00f2 non accetta la sua proposta, nonostante l'uomo le assicuri la sua volont\u00e0 di divorziare da Rebecca. Una notte Manuel muore nel suo chalet, e un giudice dalla doppia vita inizia a indagare sul caso, senza credere alla confessione di colpevolezza che Rebecca fa in diretta TV."}
{"id": "645315", "revid": "124680058", "url": "https://it.wikipedia.org/wiki?curid=645315", "title": "Fox Kids (Italia)", "text": "Fox Kids \u00e8 stato un canale televisivo tematico a pagamento italiano, versione locale legata al marchio internazionale Fox Kids creato negli Stati Uniti come blocco di programmazione.\nStoria.\nFox Kids nasce l'8 settembre 1990 negli USA per poi estendersi in 20 nazioni europee sempre in edizione localizzata (ad eccezione di una versione, pensata pi\u00f9 generalmente per l'Est Europeo, e trasmessa con pi\u00f9 canali audio). \nIn Italia arriva il 1\u00b0 aprile 2000 all'interno del pacchetto base dei canali satellitari a pagamento del gruppo Stream, ed era diretto da Francesco Nespega. Era visibile anche su Sky, TV di Fastweb, Alice Home TV e Infostrada TV.\nFox Kids era dedicato ai ragazzi e trasmetteva principalmente cartoni animati. La voce dello speaker ufficiale del canale in versione italiana era quella del doppiatore Valerio Sacco.\nIn Italia era disponibile, sempre esclusivamente a pagamento e sulle medesime piattaforme, anche Fox Kids +1 (canale 617 di Sky e Alice Home TV), che trasmetteva la stessa programmazione di Fox Kids ma in ritardo di un'ora.\nIl 1\u00ba marzo 2005 il canale viene trasformato chiamandosi Jetix.\nFox Kids in syndication.\nA partire dall'estate 2001 l'edizione italiana di Fox Kids ritrasmetteva in syndication alcune ore della sua programmazione su varie emittenti regionali, fra cui Antenna3 per la Lombardia, Super 3 per il Lazio e molte altre. Questa fascia di palinsesto durava originariamente soltanto un'ora tutti i giorni, dalle 18:00 alle 19:00; dal settembre 2002 viene estesa dalle 17:30 alle 19:00 e in seguito viene aggiunta anche una fascia mattutina dalle 6:45 alle 8:00. Nel 2004 il contenitore assume una programmazione indipendente dal canale satellitare (che da l\u00ec a poco diventer\u00e0 Jetix) chiamandosi K-2, che, a sua volta, dal 2009 diventer\u00e0 un canale vero e proprio."}
{"id": "645317", "revid": "767487", "url": "https://it.wikipedia.org/wiki?curid=645317", "title": "L\u00e9gami!", "text": "L\u00e9gami! (\"\u00a1\u00c1tame!\") \u00e8 un film del 1990 diretto da Pedro Almod\u00f3var.\nTrama.\nRicky \u00e8 un giovane che ha vissuto per molti anni in una casa di cura. Dichiarato infine sano di mente, viene rilasciato per consentirgli di costruirsi una vita normale. Un anno prima, in una delle sue fughe dalla struttura, aveva incontrato in una discoteca Marina, una pornostar tossicodipendente, che gli aveva concesso una notte d'amore. Ricky non se l'\u00e8 pi\u00f9 tolta dalla testa e va alla sua ricerca. La trova su un set cinematografico e la pedina fino a casa. Qui riesce, con una certa abilit\u00e0, a entrare nell'abitazione e a sequestrarla. Nella sua mente c'\u00e8 un progetto: lei lo dovr\u00e0 amare come lui l'ama, dovranno sposarsi e avere tanti figli. Marina rifiuta questo piano ma non pu\u00f2 fuggire poich\u00e9 lui la lega al letto e l'imbavaglia. Passano i giorni e lo stato d'animo di Marina, fatto inizialmente di paura e di rabbia, inizia a trasformarsi in qualcosa di diverso.\nQuando Ricky esce per cercare la cocaina da portare a Marina, lei si libera e tenta di fuggire, ma ottiene solamente di mettere sottosopra l'appartamento. Nel frattempo Ricky viene picchiato da tre spacciatori. Tornato a casa trova Marina, che nel frattempo ha rimesso tutto come prima ed \u00e8 di nuovo legata. Vedendo Ricky pieno di tagli e ferite, Marina si offre di medicarlo e finisce per concederglisi fisicamente, nonostante le sue condizioni fisiche.\nI due iniziano a comportarsi come se fossero gi\u00e0 una coppia e Ricky dice a Marina di volerla portare dai suoi genitori. Lei \u00e8 restia, anche perch\u00e9 Ricky vorrebbe rubare una macchina per andarci. Mentre \u00e8 in corso questa discussione, entra nell'appartamento Lola, sorella di Marina, venuta per innaffiare le piante del terrazzo. I due si nascondono e Marina, che si considera comunque una prigioniera, chiede a Ricky di legarla ancora, e una volta uscita Lola, lui scende in strada in cerca di una macchina da rubare. Lola per\u00f2 si accorge di aver dimenticato un mangianastri e fa ritorno all'appartamento, e mentre \u00e8 in bagno si accorge che ci sono garze sporche di sangue. Insospettitasi perlustra l'appartamento e trova Marina, la quale le spiega l'accaduto, ma le rivela anche di essere innamorata di Ricky.\nLola, capita la situazione, fugge insieme a lei dal retro del palazzo e scappa in taxi. Ricky, che ha compiuto il furto, si accorge dell'auto di Lola e intuisce la fuga delle due sorelle. Se ne va cos\u00ec, solo, al suo paese natale, ma l\u00ec trova solo una citt\u00e0 abbandonata e in rovina. All'improvviso arrivano le due donne e Marina gli rivela i suoi sentimenti acconsentendo a vivere con lui. Lola simbolicamente benedice l'unione e i tre tornano a Madrid in auto, ascoltando una canzone, come una normale famiglia."}
{"id": "645323", "revid": "767487", "url": "https://it.wikipedia.org/wiki?curid=645323", "title": "Donne sull'orlo di una crisi di nervi", "text": "Donne sull'orlo di una crisi di nervi (\"Mujeres al borde de un ataque de nervios\") \u00e8 un film del 1988 scritto e diretto da Pedro Almod\u00f3var, liberamente ispirato da \"La voce umana\" di Jean Cocteau.\nIl film usc\u00ec nelle sale spagnole il 23 marzo 1988. In Italia debutt\u00f2 sugli schermi, nel settembre dello stesso anno, in occasione della 45\u00aa Mostra internazionale d'arte cinematografica di Venezia, dove venne presentato in concorso.\nHa ottenuto 5 premi Goya su 15 candidature, \u00e8 stato candidato all'Oscar al miglior film straniero.\nTrama.\nLa doppiatrice cinematografica Pepa riceve un messaggio d'addio in segreteria telefonica da Iv\u00e1n, suo compagno nella vita e nel lavoro. In tutti i modi cerca di contattarlo per dirgli che \u00e8 incinta, ma scopre che sta per partire per Stoccolma. Pepa pensa che si sia ricongiunto alla moglie Luc\u00eda, appena uscita dal manicomio e ora desiderosa di vendetta per l'abbandono sub\u00ecto, mentre questa sospetta il contrario, ma entrambe si sbagliano: Iv\u00e1n ha infatti un'altra amante, l'avvocatessa Paulina Morales.\nDurante l'arco della giornata Pepa riceve nel suo appartamento, un attico che vuole affittare, diverse visite: la sua amica Candela, in fuga e in cerca d'aiuto dopo aver ospitato a casa sua dei terroristi; Carlos, figlio di Iv\u00e1n, con la sua fidanzata Marisa, casualmente venuti a vedere l'appartamento; Luc\u00eda, gi\u00e0 menzionata moglie di Iv\u00e1n e, guardacaso, madre di Carlos; una coppia di poliziotti che indagano sui terroristi insospettiti da una telefonata anonima; il tecnico che deve riparare il telefono che Pepa aveva precedentemente gettato dalla finestra.\nLuc\u00eda, saputa la verit\u00e0, va all'aeroporto armata di pistola con l'intenzione di uccidere Iv\u00e1n, ma Pepa, dopo aver tentato inutilmente di dissuaderla, riesce a disarmarla e a salvare la vita di Iv\u00e1n. Finalmente pu\u00f2 parlargli, ma dopo tutto quello che \u00e8 accaduto \u00e8 esausta e decide che quello che doveva dirgli non \u00e8 pi\u00f9 importante, torna a casa e continua la sua vita senza di lui.\nCollegamenti ad altri film di Almod\u00f3var.\nNel 2009 il regista omaggia se stesso nel film \"Gli abbracci spezzati\". Infatti i protagonisti sono un regista ed un'attrice (interpretati da Llu\u00eds Homar e Pen\u00e9lope Cruz) che girano un film intitolato \"Chicas y maletas\" (Ragazze e valigie), una sorta di parodia di \"Donne sull'orlo di una crisi di nervi\". Appare anche Rossy de Palma, che per\u00f2 questa volta interpreta la pazza ex-moglie di Iv\u00e1n."}
{"id": "645324", "revid": "125400534", "url": "https://it.wikipedia.org/wiki?curid=645324", "title": "Grassano", "text": "Grassano (\"Casalis Grassani\" in latino) \u00e8 un comune italiano di abitanti della provincia di Matera in Basilicata.\nGeografia fisica.\nIl comune \u00e8 posto tra le valli del fiume Bradano e del Basento ed a poca distanza dal torrente Bilioso a 559 nella parte settentrionale della provincia. La sua altitudine varia da un minimo di 150 nei fondovalle ad un massimo di 576 sulla sommit\u00e0 del centro abitato.\nConfina a nord con il comune di Irsina (22\u00a0km), ad est con Grottole (12\u00a0km), a sud con Garaguso (18\u00a0km) e Salandra (23\u00a0km) e ovest con Calciano (15\u00a0km) e Tricarico (18\u00a0km). Dista 35\u00a0km da Matera, 59\u00a0km da Potenza e 100 \u00a0km da Bari.\nStoria.\nNon \u00e8 nota l'epoca precisa della fondazione del paese anche se nel 1123 viene menzionato per la prima volta tra i centri della Diocesi di Tricarico e in epoca angioina viene ricordato come \"castellum quod vocatur Crassanum\". Solo nel 1320 risulta essere delineato con caratteristiche di piccolo abitato vero e proprio con i suoi 12 fuochi tassati (tra i 47 e i 70 abitanti).\nIn un'antica \"platea\" del XV secolo Grassano viene indicato come \"casale della citt\u00e0 di Tricarico\" ubicato nell'omonima contrada del territorio tricaricese, anche se comunque non ha mai accettato di buon grado questo \"dominio\", soprattutto dopo l'arrivo dei Gerosolimitani, tanto che fu necessario far pronunciare sul punto il Re di Napoli, Ladislao d'Angi\u00f2-Durazzo. Il re con un atto ufficiale del 19 gennaio 1414, conosciuto come \"sentenza della candela\" ribad\u00ec: \u00ab...declaramus et decernimus praefatum casale Grassani fuisse, et esse de pertinentijs, territorio, et districtu dictae civitatis Tricarici...\u00bb.\nBrigantaggio postunitario.\nIl 10 novembre 1861 la banda capitanata da Carmine Crocco e Jos\u00e9 Borjes si scontr\u00f2 con reparti di guardie nazionali e del 62\u00ba fanteria dando luogo alla battaglia di Acinello, per poi occupare Stigliano e quindi dirigersi su Garaguso. Le formazioni di Crocco il 14 novembre, inseguite e raggiunte a Grassano da una colonna di soldati del 50\u00b0 e del 30\u00ba fanteria, nonch\u00e9 da contingenti di Guardie Nazionali, si attestarono sulle alture del paese, ove furono attaccate e costrette al combattimento fino al calar della sera, sganciandosi dal contatto la mattina seguente e dirigendosi verso San Chirico.\nNel combattimento si distinse il sottotenente del 50\u00ba fanteria Zanetti Demetrio decorato di Medaglia d'argento al Valor Militare con la motivazione: \"Pel coraggio e sangue freddo spiegato in ogni circostanza; particolarmente nell'attacco alla baionetta contro briganti a Grassano\"; nella stessa giornata furono concesse ad ufficiali e militari di truppa altre onorificenze e diverse menzioni onorevoli.\nStemma.\nDal Settecento l'emblema del comune \u00e8 costituito da due cornucopie ricolme di frutti, a simboleggiare la fertilit\u00e0 dei terreni che costeggiano il fiume Basento. A partire dall'Ottocento nello stemma sono stati aggiunte tre colline, che raffigurano la \"forma\" del paese.\nCommenda di Grassano.\n. Dai cabrei dell'Ordine di Malta la \"Commenda di Grassano\" risulta essere la pi\u00f9 ricca della Basilicata: da essa dipendevano infatti ben 19 grancie (erano chiamate cos\u00ec le fattorie appartenenti a enti o ordini religiosi) che, ad eccezione della chiesa di San Giorgio di Gravina in Puglia, erano site per la maggior parte in Basilicata.\nLe grangie pertinenti alla commenda di Grassano erano:\nA Grottole, Roccanova e Calciano la commenda possedeva invece solo terreni coltivati.\nLa scarsezza delle fonti non permette di formulare ipotesi certe circa il momento in cui a Grassano \u00e8 avvenuto l'insediamento dei cavalieri di Malta. Una prima notizia relativa alla presenza dei Cavalieri si deduce da una lettera di papa Urbano V, datata 4 giugno 1368, con la quale si chiedeva di restituire la \"Precettoria dell'Ordine Ospedaliero di San Giovanni Gerosolimitano\" di Grassano al priore di Barletta.\nUn inedito scritto conservato presso l'archivio di Stato di Matera, d\u00e0 informazioni sul nome del primo \"commendatore\" di Grassano, nell'anno 1365, un certo fr\u00e0 Trailo Sansone di Troia.\nDalla documentazione esistente, formata in larga parte dai cabrei della \"Commenda di Grassano\" si apprende che il \"commendatore\" dell'ordine era anche \"barone di Grassano\" e possedeva \"la suddetta Terra di Grassano, ... quale \u00e8 capo della Commenda predetta della Sagra Religione Gerosolimitana sotto i titoli di S. Giovani Battista e S. Marco, \u2026 e tiene sotto di s\u00e9 diecinove Grancie in diversi luoghi di essa Provincia di Basilicata, come altres\u00ec in quella di Bari\u2026\". Il \"commendatore\" deteneva inoltre sul paese e sul suo territorio \"la giurisdizione civile\u2026 come altres\u00ec la mista ..\" ed \"anche la giurisdizione spirituale\" \"la quale \"st\u00e0 usurpata da' vescovi antipassati di Tricarico\"\".\nI Cavalieri di Malta furono per secoli padroni dell'abitato e del suo territorio che amministrarono dal \"Castello Commendale\" posto sulla cima dell'abitato sino alla promulgazione nel 1810 di una legge che sopprimeva le corporazioni \"non di interesse sociale\". Con la soppressione della Commenda gerosolimitana il paese decadde profondamente, per poi riprendersi nei secoli successivi.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2020 i cittadini stranieri residenti a Grassano erano 126. La nazionalit\u00e0 maggiormente rappresentata era quella rumena con 40 residenti. \nGeografia antropica.\nUrbanistica.\nGrassano sorge a ridosso dell'imponente Chiesa Madre, dove vi \u00e8 la parte pi\u00f9 antica del paese. Infatti qui, tra il 1200 ed il 1700, edificarono le loro dimore contadini e pastori. A partire dal Settecento e fino a tutto l'Ottocento il centro abitato si espanse fino a Corso Umberto I. Successivamente, l'espansione si port\u00f2 fino in via Meridionale prima e, verso Serra Martella e via Capitano Pirrone poi. Tra il 1950 e il 2000 il centro abitato \u00e8 praticamente raddoppiato nella sua estensione territoriale. Potenzialmente potrebbe ospitare pi\u00f9 di 10.000 abitanti; basti pensare che un'ampia zona della parte vecchia del paese \u00e8 disabitata.\nNell'ultimo decennio, invece, la costruzione di nuove case \u00e8 praticamente ferma a causa del costante calo della popolazione residente.\nSport.\nSociet\u00e0 sportive.\nTrofei:\n-Campionato di Seconda Categoria Basilicata 2018/19\n-Campionato di Prima Categoria 2020/21\nRivali storici: Asd Tricarico Pozzo di Sicar "}
{"id": "645325", "revid": "1305772", "url": "https://it.wikipedia.org/wiki?curid=645325", "title": "Cronus", "text": ""}
{"id": "645327", "revid": "599013", "url": "https://it.wikipedia.org/wiki?curid=645327", "title": "Jos\u00e9 Maria Aznar", "text": ""}
{"id": "645336", "revid": "729019", "url": "https://it.wikipedia.org/wiki?curid=645336", "title": "Battaglia di Alam Halfa", "text": "La battaglia di Alam Halfa (o seconda battaglia di El Alamein, nella terminologia ufficiale italiana) fu combattuta di fronte a El Alamein fra le forze dell'Asse e le forze britanniche fra l'agosto e il settembre 1942. Fu l'ultimo tentativo da parte di Rommel di aprire un varco nelle difese britanniche per raggiungere Alessandria. Il fallimento dell'offensiva costrinse le forze dell'Asse ad aspettare su linee avanzate la controffensiva britannica, che, nell'ottobre dello stesso anno, port\u00f2 alla dura sconfitta di El Alamein.\nL'antefatto.\nDopo la prima battaglia di El Alamein (1\u00ba- 3 luglio 1942), il gen. Auchinlek tent\u00f2 due assalti verso le posizioni occupate da italiani e tedeschi, appoggiate sulla Cresta di Miteirya e sulla posizione di Bab el Qattara, con lo scopo dichiarato di distruggere i due corpi (\"X\" e \"XXI Corpo d'armata\") di fanteria italiani, ma ottenendo solo un successo locale contro la 60\u00aa Divisione fanteria \"Sabratha\" (la pi\u00f9 settentrionale dello schieramento, in realt\u00e0 tre (fonte USSME) o due (secondo altre fonti) battaglioni di fanteria appiedata, composti dai resti dei distrutti 85\u00ba e 86\u00ba Rgt. Fanteria Sabratha), e subendo dure perdite contro gli altri reparti italo-tedeschi. Questi insuccessi segnarono la fine della carriera di Auchinleck in Africa, dato che il giorno 15 agosto dovette cedere il comando delle forze britanniche in Africa e Medio Oriente al generale Alexander, mentre, contemporaneamente, il generale Bernard Law Montgomery prese il comando della 8\u00aa Armata.\nQuando Montgomery assunse il comando della 8\u00aa armata decise che, prima di effettuare altri tentativi di ricacciare indietro le forze dell'Asse, doveva ottenere una netta superiorit\u00e0 numerica. In realt\u00e0 aveva gi\u00e0 la superiorit\u00e0 numerica su italiani e tedeschi sia come carri sia come uomini e artiglierie, tuttavia (come si vide successivamente nella seconda battaglia di El Alamein) era necessaria una superiorit\u00e0 schiacciante per essere sicuri del successo.\nD'altra parte Rommel sapeva della sua inferiorit\u00e0 sia di mezzi sia logistica, ma sapeva anche che il tempo lavorava a favore dei britannici, in quanto, mentre a lui stavano arrivando solo le forze destinate inizialmente all'operazione C3 (lo sbarco su Malta), cio\u00e8 la divisione italiana \"Folgore\", la 164\u00aa divisione leggera tedesca e la \"brigata Ramcke\", i rinforzi per i britannici stavano affluendo regolarmente e in quantit\u00e0 sempre pi\u00f9 rilevante. Inoltre era noto che in Gran Bretagna si stavano raccogliendo forze statunitensi, che avrebbero potuto essere usate in Egitto (in realt\u00e0 queste forze erano destinate all'operazione Torch, cio\u00e8 lo sbarco nel Nord Africa francese). Un'ulteriore informazione in possesso di Rommel era che verso met\u00e0 settembre sarebbe arrivato ad Alessandria un convoglio con ingenti rifornimenti, soprattutto in carri armati, per le forze britanniche. Data la situazione decise di prevenire Montgomery e di attaccare alla fine di agosto.\nPer attaccare era fondamentale avere rifornimenti sia di munizioni sia di carburante per almeno una settimana di combattimento, ma, a fine di agosto, Rommel aveva a disposizione solo 1\u00a0500 t di benzina, dato che la maggior parte dei rifornimenti di benzina era stata assegnata alla Luftwaffe, quindi fu costretto ad aprire l'offensiva che poteva decidere della guerra nel deserto in condizioni logistiche quasi disperate. Nel corso dell'agosto 1942 fu affondato il 20% del tonnellaggio inviato in Libia, ma nei campi critici le perdite furono di 15\u00a0000 t di combustibile, 2\u00a0600 t di automezzi e 1\u00a0115 t di artiglierie e munizioni. Per avere un confronto, nello stesso periodo l\u2032\"8\u00aa armata\" ebbe a disposizione 400\u00a0000 t di rifornimenti vari.\nI piani contrapposti.\nIl piano di Rommel era una riedizione di quello di Gazala, cio\u00e8 di avvolgere da sud le linee di difesa britanniche per poi puntare verso il mare, tagliando fuori il grosso dell\"8th Army\" dalle linee di rifornimento e ritirata. La \"15.\" e la \"21. Panzerdivision\" dovevano tenersi all'esterno della linea di accerchiamento, affiancate dall\u2032\"Ariete\" e dalla \"Littorio\", mentre l'altra estremit\u00e0 della linea aggirante deve essere tenuta dalla 90. leichte Afrika-Division. All'alba tutte le divisioni avrebbero dovuto trovarsi schierate a sud di Halam Halfa, fronte nord con la \"90. Afrika leichtedivision\" pi\u00f9 a occidente. Le divisioni di fanteria e la \"Fallschirmj\u00e4gerbrigade Ramcke\", in prossimit\u00e0 della costa e attestate a difesa, avrebbero dovuto solo effettuare attacchi diversivi contro le forze britanniche che le fronteggiano. Questo piano prevedeva che, nel corso della prima notte di combattimento, le forze corazzate avrebbero dovuto percorrere 45\u00a0km in terreno non totalmente riconosciuto e minato. Il tempo disponibile, calcolando che la luna il 30 agosto sorger\u00e0 attorno a mezzanotte, \u00e8 di circa 7 ore. Dopo questa manovra, mentre le forze del \"DAK\" avrebbero proseguito verso Alessandria, il \"XX Corpo d'armata\" avrebbe rastrellato le forze dell'8\u00aa Armata, ormai tagliate fuori dalle loro linee di rifornimento.\nIl piano britannico richiamava quanto detto dal duca di Wellington \u00absono venuti avanti nel solito modo, e noi li abbiamo fermati nel solito modo\u00bb. Montgomery schier\u00f2 il XXX Corpo verso nord per fronteggiare le fanterie, mentre fece attestare a difesa la \"7th Armoured Division\" sulla cresta di Alam Halfa, considerata giustamente il cardine dello schieramento britannico, ordinando esplicitamente a Horrocks di \"non\" impegnare le sue forze se queste non fossero state attaccate.\nForze in campo.\nCarri armati\nTedeschi\nItaliani\nBritannici\nLo svolgimento della battaglia.\nLe forze dell'Asse mossero dalle loro basi di partenza due ore prima del sorgere della luna (20 minuti prima della mezzanotte del 31 agosto 1942), ma quasi immediatamente furono attaccate dalla Royal Air Force e al sorgere della luna furono bloccate dalla rete di campi minati predisposta dai britannici. Nel corso della notte il generale Walther Nehring fu ferito e il generale Georg von Bismarck fu ucciso. All'alba le forze del \"DAK\" erano ancora bloccate dai campi minati e ben lontane dalla conversione verso nord prevista per quell'ora. Alle 13 il colonnello Fritz Bayerlein, che aveva sostituito Nehring al comando dell\u2032\"Afrikarops\", diresse sia la \"15.\" sia la \"21. Panzerdivision\" verso il rilievo di Halam Halfa, ma, a causa del tempo perso nel corso della notte, sar\u00e0 attaccata la parte occidentale e non quella orientale del rilievo. Proprio in quella zona erano schierati i carri della \"22nd Armoured Brigade\" (brigata corazzata), inquadrata nella \"10th Armoured Division\". Le forze inglesi si aggrapparono al terreno, cercando di offrire il minimo bersaglio (cio\u00e8 tenendo i carri con lo scafo interrato e solo la torretta all'esterno) restando su una posizione che dominava l'asse di avanzata nemico, mentre l'aviazione continuava ad attaccare le forze terrestri dell'Asse. Con la collaborazione dell'artiglieria (\"1st\" e \"104th Royal Horse Artillery Regiment\" - \"Royal Horse Artillery\" - artiglieria a cavallo, in realt\u00e0 motorizzata) la \"22nd Armoured Brigade\" riusc\u00ec a respingere gli attacchi della \"21. Panzerdivision\". L'attacco fu sospeso con la notte.\nIl giorno successivo fu tragico per le forze dell'Asse, la mancanza di carburante costrinse le forze mobili a restare ferme sulla posizione, mentre il poco carburante disponibile veniva assegnato alla \"15. Panzerdivision\" per un ulteriore tentativo contro Alam Halfa. La scarsezza di combustibile imped\u00ec alla divisione corazzata qualsiasi manovra di aggiramento, quindi fu costretta a una carica frontale contro le posizioni britanniche, difese da circa 400 carri armati dei vari tipi, dato che alla \"22nd Armoured Brigade\" si erano sommati i Valentine della \"23rd Armoured Brigade\". A sera tutta l'armata corazzata non aveva pi\u00f9 che un giorno di benzina, senza che fosse riuscita a ottenere neppure un successo limitato. Al mattino del 2 settembre Rommel decise di ritirare le sue truppe, severamente battute anche dalla RAF, ma i carri furono costretti a restare sul posto per tutta la giornata, in attesa dei rifornimenti di benzina.\nIl 3 settembre la RAF effettu\u00f2 ben 957 sortite sull'Afrikakorps, che tuttavia riusc\u00ec lentamente a districarsi dal saliente per rientrare dietro le linee amiche, solo a 10\u00a0km dalle basi di partenza. Intanto i britannici preparavano un contrattacco, che non pot\u00e9 avere inizio prima di mezzanotte. Montgomery lanci\u00f2 la \"132nd Infantry Brigade\" (della \"44th Infantry Division\", ma in questa battaglia aggregata alla \"2nd New Zealand Infantry Division\") e la \"5th New Zealand Infantry Brigade\" (\"2nd New Zealand Infantry Division\") all'attacco per tentare di inserirsi fra le forze dell'Asse e le loro basi di partenza, ma l'attacco venne respinto con perdite sanguinose (circa 1\u00a0000 uomini) da parte di entrambe le unit\u00e0. Il 4 settembre, la 2\u00aa divisione neozelandese lanciarono l'Operazione Beresford nel tentativo di eliminare il saliente che le forze italo-tedesche erano riuscite a creare durante l'ultima offensiva, nella zona di Deir Alinda, Deir el Munassib e Deir Munafid. L'attacco neozelandese si aren\u00f2 davanti alla forte resistenza dei reparti della \"Divisione Folgore\", che riuscirono a respingere le puntate offensive del nemico infliggendogli notevoli perdite. La sera del 5 settembre termin\u00f2 la ritirata e si concluse la battaglia. L'Asse era avanzata di pochi chilometri, ma non era riuscita in quello che era lo scopo della battaglia: aprirsi un varco attraverso le linee britanniche.\nConsiderazioni sull'esito.\nDopo la battaglia i contendenti tirarono le somme, morti, feriti e dispersi: 3\u00a0930 dell'Asse e 1\u00a0750 britannici; carri armati persi 49 dell'Asse e 67 britannici; aerei persi 41 dell'Asse e 68 britannici. Le perdite in uomini dell'Asse furono chiaramente superiori, dato che praticamente nel corso di tutta la battaglia gli italo-tedeschi furono all'offensiva (i britannici ebbero la massima parte dei morti nel corso della controffensiva della \"2nd New Zealand Infantry Division\" e della \"132nd Infantry Brigade\"). Le perdite di carri, invece rappresentano un'interessante inversione di tendenza rispetto ai combattimenti precedenti: pur restando superiori a quelle dell'Asse i rapporti fra le perdite britanniche non presentano pi\u00f9 i rapporti clamorosi delle battaglie precedenti (5:1 a Ain el-Gazala e 2:1 in Crusader). Tuttavia queste perdite, se pure inferiori, dal punto di vista strategico erano pi\u00f9 pesanti per l'Asse, che non riusciva ad avere vie di comunicazione sicure fra le basi di approvvigionamento (Palermo e Napoli) e la prima linea, mentre i rifornimenti e i rinforzi non cessarono mai di affluire per le forze britanniche. Un altro dato rilevante \u00e8 la perdita della superiorit\u00e0 aerea da parte dell'Asse, le cui truppe per tutta la battaglia furono sottoposte ad attacchi continui, senza che la caccia italiana e tedesca riuscissero a tenere lontani i bombardieri britannici (nonostante le perdite maggiori in aerei da parte britannica).\nPer quanto riguarda l'Asse, se la logistica influenza le scelte tattiche (come nel caso dell'attacco frontale della \"15\u00aa Panzerdivision\" ad Alam Halfa) significa che qualcuno ha sbagliato. Rommel ag\u00ec come se i rifornimenti dovessero arrivare da un giorno all'altro, sebbene fra Bengasi (che era il porto pi\u00f9 orientale della Libia che avesse ancora una capacit\u00e0, sia pur minima, di operazioni) ed El Alamein corressero pi\u00f9 di 900\u00a0km. Questi chilometri non erano di autostrada ma, per la massima parte, di strada non asfaltata ed erano soggetti agli attacchi aerei del nemico, quindi dovevano essere percorsi anche di notte senza l'uso dei fari. Tutto questo indica che la durata di un viaggio da Bengasi a El Alamein era di tre giorni e mezzo (sei giorni da Tripoli), con le conseguenze del caso sulla regolarit\u00e0 dei rifornimenti.\nI britannici portarono avanti la battaglia nel perfetto stile della dottrina militare inglese (da Culloden a Waterloo), cio\u00e8 aspettando il nemico in posizioni predisposte e cercando la risoluzione col fuoco invece che con l'urto, ma mancarono completamente nella fase controffensiva, decisiva per la risoluzione del combattimento. Il fatto di aver condotto la controffensiva del 2 settembre utilizzando solo forze di fanteria e una brigata carri a forza ridotta contro due divisioni corazzate mostra chiaramente che ancora non avevano \"interiorizzato\" la dottrina di impiego dei carri in cooperazione con le forze di fanteria."}
{"id": "645338", "revid": "37401", "url": "https://it.wikipedia.org/wiki?curid=645338", "title": "Stele degli avvoltoi", "text": "La Stele degli avvoltoi \u00e8 un monumento sumerico del periodo protodinastico III (all'incirca del 2460 a.C.), celebrante una vittoria del sovrano della citt\u00e0-stato di Lagash, Eannatum, sulla sua vicina e rivale Umma.\nEssa trae il suo nome dagli avvoltoi che sono raffigurati nella sua parte superiore. La stele \u00e8 composta di vari registri in cui sono scolpite scene di battaglia assieme a scene religiose-mitologiche. Era costituita da un unico blocco in pietra calcarea di cui sono stati recuperati solo sette frammenti, attualmente esposti presso il Dipartimento delle Antichit\u00e0 Orientali del Museo del Louvre. Questa \u00e8 la prima stele, storicamente nota, che celebra una vittoria militare e il ruolo bellico del sovrano.\nLa scoperta.\nI primi tre frammenti furono ritrovati durante degli scavi a Telloh (l'antica citt\u00e0 santa di Girsu satellite della citt\u00e0 stato di Lagash) nel sud dell'Iraq nel 1881 dall'archeologo francese Ernest de Sarzec e poi analizzati, tradotti e pubblicati da L\u00e9on Heuzey nel 1884. Altri tre frammenti emersero durante degli scavi nel 1888-1889. Un settimo frammento, che pi\u00f9 tardi fu riconosciuto come parte della stele, fu acquistato sul mercato delle antichit\u00e0 dal British Museum nel 1898 e, dopo due rifiuti, definitivamente consegnato al Louvre il 29 dicembre del 1932 al fine di ricostituire la massima parte possibile della stele.\nDescrizione.\nIl monumento completo, come \u00e8 stato ricostruito ed esposto al Louvre, \u00e8 alto 1.80 m, largo 1.30 m, spesso 11\u00a0cm, con la cima arrotondata. Era costituito da un unico blocco di calcare con rilievi scolpiti da entrambi i lati.\nLa stele pu\u00f2 essere considerata propria dell'usanza tra la met\u00e0 e la fine del terzo millennio a.C. in Mesopotamia di celebrare le vittorie militari con monumenti in pietra. Un monumento simile \u00e8 la Stele della vittoria di Naram-Sin, quarto sovrano dell'Impero accadico.\nI due lati della stele mostrano distintamente scene differenti e sono stati interpretati come il lato mitologico e il lato storico.\nLato mitologico.\nIl lato mitologico \u00e8 diviso in solo due registri.\nIl registro superiore, che occupa i due terzi dell'altezza, mostra una grande figura maschile, identificabile come il dio Ningirsu, che porta nella mano destra uno scettro e nella sinistra l'Anz\u00fb, un essere mitologico simile ad un grifone con zampe leonine, simbolo del potere del dio, il quale sostiene, con i suoi artigli, una larga rete che intrappola i corpi nudi di molti uomini. Questi sono i nemici di Lagash, catturati durante la battaglia e offerti a Ningirsu. Quest'ultimo, con la mano destra, colpisce, sulla testa con una mazza, di uno di loro che cerca di uscire dalla rete, probabilmente lo sconfitto re di Umma. Dietro Ningirsu si erge una piccola figura femminile che indossa una fascia per capelli con delle corna e delle stecche protrudenti dalle spalle. Il suo aspetto consente di identificarla come la dea Ninhursag, madre del dio Ningirsu e che gli consegna l'Anz\u00fb. Il registro inferiore, pi\u00f9 piccolo, sebbene in pessime condizioni, in base a confronti con rappresentazioni contemporanee, potrebbe figurare il dio Ningirsu su una biga probabilmente trainata da animali mitologici, non visibili nel frammento rimasto.\nLato storico.\nIl lato storico \u00e8 diviso in quattro registri orizzontali.&lt;br&gt; Del registro superiore fa parte il frammento che mostra degli avvoltoi, dai quali deriva il nome della stele, che aleggiano su resti umani asportandone gli occhi e le teste. Lo spettatore \u00e8 portato a pensare che questi resti appartengano ai soldati della citt\u00e0 nemica di Umma, sconfitta dal re Eannatum di Lagash, che fece erigere la stele. Un secondo frammento \u00e8 pi\u00f9 completo e mostra le truppe di Lagash che avanzano, armate di lance e scudi, calpestando i corpi dei loro nemici, con il loro re (ensi) Eannatum alla testa. Nel terzo frammento di questo registro sono rappresentati i nemici gi\u00e0 sconfitti. Questi, cio\u00e8 i soldati della citt\u00e0 di Umma, sono rappresentati nudi, legati, ammucchiati l'uno sull'altro. C'\u00e8 dunque una profonda dicotomia, nella stele, fra il modo in cui sono rappresentate le potenti truppe di Eannatum, ben organizzate ed ordinate, in cui tutti i soldati sono esattamente uguali, schierati in modo preciso, e quello dei soldati di Umma che appaiono pi\u00f9 piccoli, sconfitti e disomogenei fra loro. Eannatum \u00e8 riconoscibile per il suo articolare copricapo, caratteristico dei sovrani di questo periodo. Nel museo di Baghdad \u00e8 conservata una copia di questo tipo di copricapo, appartenuta al re Meskiagnunna di Ur, dello stesso periodo; si tratta di un elmo d'oro, che riproduce i capelli e le orecchie del re. \nNella stele degli avvoltoi, Eannatum, non \u00e8 rappresentato in dimensioni maggiori rispetto ai suoi soldati, come invece avviene, per Naram-Sin nella citata stele della vittoria. Nel periodo protodinastico sumero, infatti, il potere politico era nelle mani della classe sacerdotale ed il sovrano, era considerato solo un amministratore al servizio del dio cittadino. Questa stele, tuttavia, costituisce una novit\u00e0 perch\u00e9 \u00e8 la prima conosciuta a glorificare le figura di un sovrano vincitore, se pur subordinato al dio cittadino. L'esaltazione della figura del sovrano fino alla sua deificazione verr\u00e0 sviluppata in modo significativo solo nel periodo successivo, durante l'Impero di Akkad, come dimostrato dalla stele della vittoria di Naram-Sin.\n&lt;br&gt;Il secondo registro vede avanzare nuovamente l'esercito di Lagash con Eannatum alla sua testa. Questi ora \u00e8 raffigurato sopra un carro da guerra, di cui solo una parte rimane oggi visibile, e si sta preparando a scagliare una lancia in direzione dei soldati di Umma. Il re ed i soldati vestono il tipico abito lungo in ciocche di lana, il kaunakes, raffigurato anche in altre opere dell'epoca (come la tavoletta perforata di Ur-Nanshe).\n&lt;br&gt;Nel terzo registro, si svolgono i rituali successivi alla battaglia. I corpi dei morti ammucchiati a sinistra sono coperti da un tumulo la cui costruzione \u00e8 opera di personaggi che si arrampicano su una scala per scaricare la terra che portano in ceste sul capo. Era infatti uso, dopo la vittoria, lasciare sul campo di battaglia i cumuli formati dai nemici uccisi, ricoperti di terra, come avvertimento contro future aggressioni da parte degli sconfitti, il numero di tali cumili veniva registrato e citato nelle iscrizioni di vittoria. Nella scena accanto \u00e8 rappresentato il rituale della vittoria, con un sacerdote nudo che esegue libagioni di fronte a una figura seduta di cui restano solo i piedi, che potrebbero essere del re vincitore o del dio della citt\u00e0.\n&lt;br&gt;Del quarto ed ultimo registro \u00e8 stata ritrovata solo una porzione molto limitata. \u00c8 visibile solo una lancia tenuta da una mano, che si protende fino a raggiungere la testa di un personaggio situato di fronte nel registro. Probabilmente si tratta del re Eannatum che giustizia il suo avversario, il re di Umma.\nLe iscrizioni della stele.\nLe iscrizioni sulla stele sono mal conservate. Riempiono gli spazi vuoti tra le scene e scorrono con continuit\u00e0 da un lato all'altro. Il testo cuneiforme \u00e8 scritto in sumero e riferisce che la stele \u00e8 stata commissionata da Eannatum, Ensi (sovrano) di Lagash, intorno al 2460 a.C.. Su di essa, egli descrive un episodio del lungo conflitto con la citt\u00e0 di Umma per il possesso di un fertile terreno agricolo situato tra le due citt\u00e0-stato, la Guedenna. Questa fase si concluse con la battaglia in cui Eannatum, descritto come il prediletto del dio Ningirsu, trionf\u00f2 sull'esercito di Umma. Probabilmente, stando al testo delle iscrizioni, nel dichiarare la guerra, Eannatum sfrutt\u00f2 l'occasione di un indebolimento dell'alleanza fra le citt\u00e0 Umma e di Kish. La battaglia fu dura ed in principio incerta, lo stesso Eannatum rimase ferito. Terminata la battaglia, il signore di Umma, sconfitto, giur\u00f2 sei volte nel nome di sei diverse divinit\u00e0, che non avrebbe mai pi\u00f9 violato territorio di Lagash, pena la punizione divina. Eannatum, da parte sua, concesse alla citt\u00e0 di Umma lo sfruttamento di una parte del terreno conteso dietro pagamento di una tassa, restaur\u00f2 la stele che delimitava i confini del territorio di Lagash e ne eresse una nuova. Il conflitto per\u00f2 si riaccender\u00e0 durante il regno dei successori di Eannatum, affievolendosi e concludendosi solo con la perdita dell'autonomia delle due citt\u00e0 sotto il dominio prima dell'impero di Lugalzagesi, poi dell'Impero di Akkad ed infine della terza dinastia di Ur.\nAnalisi critica della stele.\nLa Stele degli Avvoltoi \u00e8 un documento storico di eccezionale importanza e pertanto \u00e8 stato analizzato da molti storici ed archeologi, che le hanno dedicato numerosi ed approfonditi articoli e testi specifici, alcuni dei quali citati nella bibliografia. Qui segue una sintetica carellata dei vari aspetti, argomenti e caratteristiche della stele, approfondite dagli studi negli anni.\nAspetto iconografico.\nLa Stele degli Avvoltoi presenta una iconografia di notevole qualit\u00e0, che riesce a riassumere vari concetti in uno spazio limitato.&lt;br&gt; Il primo aspetto iconografico da sottolineare \u00e8 la dinamicit\u00e0 della raffigurazione. Infatti, soprattutto nel lato storico, non si tratta di immagini statiche, statuarie, ma la stele restituisce la successione temporale degli eventi con una drammaticit\u00e0 che oggi potremmo definire \"cinematografica\", quindi non documentaristica ma narrativa, nel senso che racconta una storia con le immagini, trascendendo e riordinando la realt\u00e0 storica. Osservando la stele, questi aspetti dinamici risultano evidenti anche per un osservatore moderno. Per esempio, nel registro storico superiore vediamo degli avvoltoi che si calano a dilaniare i cadaveri dei nemici, per poi riprendere il volo; le immagini sono disposte in una sequenza tale da potersi anche interpretare come le fasi del volo di un unico avvoltoio che, con spirali sempre pi\u00f9 strette, si avventa sul cadavere del soldato morto, per poi ripartire dopo avergli asportato gli occhi. Questa scena, che \u00e8 una rappresentazione simbolica dell'orribile fine di chi sceglie di combattere contro l'ordine divino e dovrebbe ragionevolmente trovarsi alla conclusione dell'evento storico, \u00e8 invece posta all'apice della stele, in grande risalto, immediatamente ben visibile all'osservatore, e non alla fine del racconto. Il monito \u00e8 ben chiaro anche per un osservatore moderno. Anche le fasi della battaglia sono diversamente descritte, con una parte pi\u00f9 statica, dove l'esercito \u00e8 schierato con gli scudi in posizione ed il re alla sua testa, a piedi, ed una fase pi\u00f9 dinamica con i soldati armati di giavellotto, senza gli scudi, che seguono il sovrano che li precede sul carro da guerra. La ripetitivit\u00e0 dei soldati schierati in falage, con gli scudi affiancati e le lance protese, in cui le teste non corrispondono in numero e sequenza a quella degli scudi e delle braccia, d\u00e0 all'osservatore l'idea di un potente numeroso esercito schierato su pi\u00f9 linee. Infine, anche nella parte mitologica, il dio Ningirsu \u00e8 rappresentato in modo statuario ma non statico, infatti partecipa all'azione, colpendo con una mazza il re nemico, che cerca di uscire dalla rete da caccia del dio sostenuta da Anz\u00fb. &lt;br&gt;Un altro aspetto importante da notare \u00e8 come, nella stele, lo sconosciuto artista, riesca a dare profondit\u00e0 alla scena tramite la sovrapposizione delle immagini, come nella raffigurazione della dea Ninhursag, raffigurata sopra una struttura architettonica, probabilmente un tempio. Un'opera, dunque, iconograficamente \"potente\", che permette anche a distanza di millenni, di calarsi nel dramma della battaglia. &lt;br&gt;Altro aspetto da osservare \u00e8 la coerenza iconografica fra i due lati; il lato storico e quello mitologico sono fra loro intimamente legati, sottoindendendo che l'uno dipende dall'altro. Non si tratta di una interpretazione religiosa di un evento storico bellico, ma dello stesso evento, la guerra contro il caos, combattuta contemporaneamente nel mondo divino e nella collegata realt\u00e0 umana.\nSignificato politico-religioso.\nLa Stele degli Avvoltoi pu\u00f2 essere studiata nei suoi riferimenti politico - religiosi. &lt;br&gt;Del rapporto fra tempio e sovrano si \u00e8 accennato sopra nel confronto con la stele della vittoria di Naram-Sin. Ora possiamo aggiungere che, al termine del periodo Protodinastico mesopotamico si accentua lo scontro fra potere palaziale e templare nel sud mesopotamico. Mentre nel nord in maggioranza semita ed urrita il re (Lugal) aveva mantenuto un potere in gran parte autonomo, nel sud il potere e l'amministrazione statale erano gestiti principalmente delle gerarchie templari, da cui provenivano anche i sovrani (ensi). Il progressivo calo del rendimento dei terreni agricoli associato al peso sempre pi\u00f9 gravoso delle imposte cittadine avevano impoverito gli agricoltori liberi dei villaggi. Bastavano due anni di raccolti scarsi per costringere gli agricoltori a vendere i terreni famigliari (in teoria inalienabili per legge, ma di fatto venduti tramite accorgimenti legali). Una volta venduti i terreni e privati di un sostentamento autonomo era facile per gli agricoltori contrarre ulteriori debiti fino a divenire, a causa di questi, schiavi. Tutto ci\u00f2 causava un progressivo malcontento contro le amministrazioni templari, malcontento che i sovrani cercheranno di utilizzare per aumentare la loro autonomia con il consenso popolare, attraverso editti di remissione dei debiti. A Lagash il primo di questi editti ritrovato \u00e8 del re Entemena (nipote di Eannatum). Nella stele degli avvoltoi ci troviamo in una fase intermedia fra l'antico concetto di sovrano come amministratore soggetto al potere templare (ensi si pu\u00f2 tradurre come \"fattore del dio\" o direttore dei terreni agricoli) ed il sovrano deificato accadico; infatti Eannatum \u00e8 rappresentato delle stesse dimensioni dei suoi soldati e pi\u00f9 piccolo delle divint\u00e0, ma grande risalto viene dato alle sue capacit\u00e0, al suo coraggio (dopo essere stato gravemente ferito torna a guidare l'esercito alla vittoria) ed al suo legame con il dio protettore di Lagash, Ningirsu. &lt;br&gt; Il dio rappresentato nella stele \u00e8 dunque Ningirsu, figlio di Enlil (patrono di Nippur ed una delle divint\u00e0 supreme del pantheon sumerico) e della dea Ninhursag in questa versione del mito (sarebbe Ninlil in un'altra versione). Probabilmente anche la dea Ninhursag madre e consigliera del dio \u00e8 rappresentata nella stele, mentre sorregge lo stendardo con l'Anz\u00fb, dietro a Ningirsu che regge la rete con i nemici intrappolati. L'identificazione della dea \u00e8 possibile osservando la tiara che indossa (formata da due corna rivolte all'indietro, fissate con una fascia fra cui \u00e8 inserita una maschera con piume), dalle armi che porta e soprattutto dal fatto che regge uno stendardo con l'Anz\u00fb (nel mito Ninhursag aiuta Ningirsu a sconfiggere l'Anz\u00fb e poi lo libera dagli inferi in cui lo aveva intrappolato lo zio Enki). &lt;br&gt;Importante, ancora, \u00e8 ricordare che Ningirsu significa \"dio protettore di Girsu\". Girsu era la citt\u00e0 sacra presente nel territorio di Lagash, posta nei pressi del territorio conteso della Guedenna, che viene definito sacro al dio Ningirsu nella stele. I motivi religiosi della contesa risultano cos\u00ec facilmente comprensibili. &lt;br&gt;Da approfondire, infine, \u00e8 anche la relazione fra guerra e religione presente nella cultura sumera, come traspare dalla stele degli avvoltoi. Il lato mitologico della stele non ha la funzione di trovare una giustificazione del lato storico (come noi moderni potremmo pensare), ma fra i due lati della stele esiste una stretta interdipendenza. La lotta contro il caos ed il disordine intrapresa dagli dei richiede la partecipazione degli uomini, che vengono reclutati dal dio e combattono al comando del sovrano cittadino, suo rappresentante. Parafrasando von Clausewitz potremmo dire che, per i Sumeri, \"La guerra non era che la continuazione della religione con altri mezzi\". La guerra si pu\u00f2 dunque considerare anche come un particolare rituale religioso e cos\u00ec si spiega l'aspetto dei soldati di Lagash che marciano in falange compatta, calpestando i nemici caduti, ma con ordine e traquillit\u00e0, come durante una funzione religiosa\nSignificato storico.\nLa Stele rappresenta anche un documento storico importante che ci descrive una fase cruciale del lungo conflitto fra le citt\u00e0 di Lagash ed Umma per il possesso del territorio della Guedenna, che \u00e8 paradigmatico dei difficili rapporti fra citt\u00e0 confinanti che caratterizzer\u00e0 tutto il periodo protodinastico III sumerico. Purtroppo conosciamo la storia solo come risulta dai documenti ritrovati a Lagash, il sito di Umma, infatti, \u00e8 stato saccheggiato e distrutto durante l'occupazione dell'Iraq dopo la guerra del golfo ed ancora oggi durante la guerra in corso. &lt;br&gt;La Stele \u00e8 anche un bell'esempio dello stile tipico delle iscrizioni reali sumeriche e dell'iconografia che le accompagnava. &lt;br&gt;La Stele degli avvoltoi \u00e8 infine un importante documento di economia internazionale, nelle iscrizioni, infatti, si fa pi\u00f9 volte riferimento alla cessione in affitto di parte del territorio della Gu'edenna alla citt\u00e0 stato di Umma e degli interessi da pagare in caso di ritardato pagamento e, negli anni successivi, sar\u00e0 proprio il mancato rispetto di queste clausole economiche a riaccendere il conflitto.\nLa stele come rappresentazione di tecniche belliche.\nLa Stele degli avvoltoi \u00e8 anche la prima rappresentazione nella storia di un esercito schierato in battaglia ed anche per questo motivo \u00e8 stata oggetto di numerose analisi.\nL'esercito viene rappresentato con due diversi equipaggiamenti: uno pesante, con i soldati dotati di scudo e lance, avanzanti lentamente in falange serrata (che dunque era una delle disposizioni dell'esercito sumero in battaglia), con un fronte di 11 (9 sono visibili nel frammento e 2 si intuiscono dai piedi sul bordo del frammento) soldati ed una profondit\u00e0 di 6 file, dietro al sovrano appiedato, ed un altro, pi\u00f9 leggero, senza scudi, con i soldati che avanzano, pi\u00f9 velocemente, dietro al sovrano che li guida su un carro da guerra. Naturalmente si potrebbe trattare sia degli stessi soldati in momenti diversi (con gli scudi in un momento difensivo e lanciati all'attacco dopo essersi alleggeriti) che di due corpi diversi dello stesso esercito, fanteria pesante e fanteria leggera, quest'ultima come appoggio ai carri da guerra. La falange sumera era dunque composta da 66 soldati (probabilmente 60 soldati e 6 ufficiali minori), informazione compatibile anche con il sistema di misura a base 6 utilizzato dai sumeri. Nelle immagini inoltre il re \u00e8 rappresentato mentre guida l'esercito alla sua testa, a piedi o su un carro da guerra, a seconda delle fasi della battaglia. Potrebbe anche trattarsi solo di una rappresentazione allegorica, ma \u00e8 pi\u00f9 probabile pensare che il sovrano, proprio perch\u00e9 protetto dal dio cittadino e quindi invincibile, dovesse trovarsi proprio alla testa dell'esercito (ricordiamoci che Eannatum fu ferito da una freccia nella prima fase della battaglia). Nella stele i soldati portano un elmo, probabilmente di rame o, forse, di cuoio. Questa novit\u00e0 nella tecnologia militare render\u00e0 presto molto meno efficace la mazza come arma di offesa. Nella stele inoltre sono rappresentati carri da guerra all'opera, altra novit\u00e0 nella tecnica militare. Anche se non si riesce a stabilire chiaramente se, in questo caso, si tratti di carri a due o, pi\u00f9 probabilmente, a quattro ruote, si trattava comunque di lenti carri pesanti trainati da onagri e con a bordo un auriga ed un lanciatore di giavellotto, ben rappresentati nello Stendardo di Ur. Difficilmente poteva trattarsi di armi da sfondamento (come sar\u00e0 poi nell'evoluzione futura) sia per la loro lentezza che per la non adeguatezza degli onagri a questo compito, ma probabilmente servivano a portare in prima linea i lanciatori di giavellotto e fornire poi a loro una base di lancio. \nMancano completamente nella stele immagini di arcieri anche se nel testo scritto leggiamo che Eannatum fu ferito da una freccia.\n&lt;br&gt;Analizziamo ora l'equipaggiamento del sovrano cominciando dalle dotazioni difensive. Del particolare elmo indossato da Eannatum abbiamo gi\u00e0 detto, questo \u00e8 meglio visibile nel secondo registro del lato storico, dove Eannatum \u00e8 a bordo del carro. Questo copricapo aveva sia una funzione difensiva che quella di identificare il sovrano e quindi il comandante. Eannatum poi, in entrambe le scene, indossa un tipico abito lungo in ciocche di lana, il kaunakes, cos\u00ec come i suoi soldati (nel primo registro l'abito dei soldati \u00e8 coperto dagli scudi). Era propriamente un abito con la funzione di proteggere i militari dal freddo, ma non offriva protezione contro i colpi del nemico. Vediamo ora le armi offensive. Quando Eannatum guida l'esercito a piedi impugna un harp\u00e8, un'arma tra la scimitarra ed un falcetto con la lama sul lato convesso, molto diffusa nel Vicino Oriente antico come arma rituale o arma di personaggi importanti. Quando si trova sul carro \u00e8 pronto a scagliare un giavellotto con la mano sinistra, ed altri ne ha a disposizione nella faretra di fronte a lui, ma nella mano destra impugna sempre l'harp\u00e8, questa volta tenendo la lama rivolta verso il basso."}
{"id": "645343", "revid": "110157", "url": "https://it.wikipedia.org/wiki?curid=645343", "title": "Cantone di Amance", "text": "Il Cantone di Amance era una divisione amministrativa dell'Arrondissement di Vesoul.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 13 comuni:"}
{"id": "645344", "revid": "104458", "url": "https://it.wikipedia.org/wiki?curid=645344", "title": "Cantone di Autrey-l\u00e8s-Gray", "text": "Il Cantone di Autrey-l\u00e8s-Gray era una divisione amministrativa dell'Arrondissement di Vesoul.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 17 comuni:"}
{"id": "645346", "revid": "729019", "url": "https://it.wikipedia.org/wiki?curid=645346", "title": "CV33", "text": "Il CV 33, abbreviazione della dicitura completa Carro Veloce 33, \u00e8 stato un carro armato leggero italiano sviluppato tra le due guerre mondiali come miglioramento del CV 29, a sua volta una copia fedele del tankette Carden-Loyd Mk VI, acquistato dal Regno Unito. \nIl carro veloce fu un mezzo leggerissimo impiegato dalle truppe celeri (cavalleria e bersaglieri) e corazzate del Regio Esercito, cos\u00ec come figura nei ruoli di alcune unit\u00e0 della Guardia Nazionale Repubblicana della Repubblica Sociale Italiana, che si impadronirono di alcuni carri dopo l'8 settembre 1943.\nDesignazione.\nLa designazione ufficiale del carro fu Carro Veloce 33 (abbreviato in C.V. 33) fino al 24 giugno 1938, successivamente, con una circolare dell'Ufficio addestramento dello Stato Maggiore Regio Esercito, la designazione cambi\u00f2 in L 33. Il 14 giugno 1940, l'Ufficio addestramento eman\u00f2 una nuova circolare contenente la nuova designazione: L. 3, infine il 4 agosto 1942, con l'ultima circolare, la designazione divenne L. 33.\n\u00c8 diffusa anche le denominazione non ufficiale L3/33, che sta ad indicare con barra obliqua le due designazioni del '38 o '42 e '40 .\nCon il dopoguerra, i ricostituiti reparti corazzati italiani utilizzarono per l'identificazione la designazione originale del veicolo.\nSviluppo.\nGli studi per il nuovo carro veloce incominciarono presso la ditta Ansaldo nel 1930, attraverso la realizzazione di una serie di prototipi, alcuni ancora montati sullo scafo del tankette Mk VI, e poi di una preserie: i CV29.\nLa prima versione definitiva venne realizzata nel 1933, da cui il nome del carro. Gi\u00e0 l'anno seguente vennero apportate alcune modifiche all'armamento e ad altre parti dando cos\u00ec vita alla II serie.\nNel 1936 venne messa in produzione una versione migliorata denominata CV35 (in seguito L. 35) che presentava come principale innovazione l'imbullonatura delle lamiere di protezione in precedenza solamente saldate.\nNel 1938 venne prodotta un'ultima versione, detta, non ufficialmente, CV38, poi L38, che presentava alcune modifiche al sistema delle sospensioni e ai cingoli.\nComplessivamente vennero prodotti pi\u00f9 di 2.000 esemplari (comprese le versioni speciali).\nAlcuni carri sopravvissero alla Seconda guerra mondiale e furono utilizzati dai reparti della Polizia di Stato nell'immediato dopoguerra.\nImpiego operativo.\nA partire dal 1933, anno della sua entrata in servizio il C.V. 33 \u00e8 stato presente in tutti gli avvenimenti bellici che coinvolsero l'Italia fino al 1945.\nDifficile dare un giudizio positivo sul carro leggero Ansaldo-Fiat: costruito in materiale leggerissimo e relativamente veloce, il carro era certo pi\u00f9 adatto all'esplorazione e al supporto della fanteria che al combattimento; l'armamento per\u00f2 (mitragliatrici) risultava efficace al massimo entro i 400 m, purch\u00e9 si sparasse a bassa velocit\u00e0 e la mancanza di torretta girevole rendeva il carro particolarmente vulnerabile agli attacchi da dietro. Gli L33 erano dei piccoli carri da 3,2 tonnellate, con scarsa capacit\u00e0 di fuoco, sviluppati e ideati per combattere in ambito alpino e montagnoso. Visto il loro proficuo utilizzo durante la Guerra di Abissinia, ben quattro anni prima, contro un nemico che non disponeva n\u00e9 di divisioni corazzate, n\u00e9 di armi anticarro, i comandi italiani ebbero la presunzione di volerli utilizzare nel corso della Seconda guerra mondiale con compiti di \"rottura\" nei confronti delle divisioni di fanteria nemiche. Il risultato fu pessimo, non solo per l\u2019incapacit\u00e0 del carro di poter svolgere tale funzione contro reggimenti provvisti di armi anticarro, ma soprattutto perch\u00e9 la irrisoria corazzatura poteva essere facilmente penetrata anche da qualsiasi mitragliera dotata di munizionamento perforante e, a breve distanza, persino dalle armi individuali del nemico. La visibilit\u00e0 era scarsa e l'uscita dell'equipaggio dai carri colpiti, a causa della posizione degli sportelli, era praticamente impossibile durante il combattimento. Si deve registrare poi, dal punto di vista della mobilit\u00e0, che il carro era s\u00ec maneggevole, ma non sempre riusciva ad affrontare terreni difficili. L'autonomia poi, era l'ennesimo tallone d'Achille di questo carro, che, in Libia, costringeva gli equipaggi a portare tre fustini da 20 litri di benzina sulla corazza anteriore. Solo pochi esemplari, infine, avevano il supporto per l'impiego contraereo della mitragliatrice.\nEsportazione.\nIl CV33, e versioni seguenti, venne anche esportato in numerosi stati.\nEsemplari superstiti.\nSono attualmente conservati dieci esemplari del carro L3/33. Gli esemplari indicati in neretto sono meccanicamente funzionanti:\nBibliografia.\nAAVV - L'armamento italiano nella seconda guerra mondiale, carri armati 2 - Edizioni Bizzarri, Roma 1972"}
{"id": "645347", "revid": "110157", "url": "https://it.wikipedia.org/wiki?curid=645347", "title": "Cantone di Champlitte", "text": "Il Cantone di Champlitte era una divisione amministrativa dell'Arrondissement di Vesoul.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 8 comuni:"}
{"id": "645351", "revid": "110157", "url": "https://it.wikipedia.org/wiki?curid=645351", "title": "Cantone di Combeaufontaine", "text": "Il Cantone di Combeaufontaine era una divisione amministrativa dell'Arrondissement di Vesoul.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 16 comuni:"}
{"id": "645353", "revid": "104458", "url": "https://it.wikipedia.org/wiki?curid=645353", "title": "Cantone di Dampierre-sur-Salon", "text": "Il Cantone di Dampierre-sur-Salon \u00e8 una divisione amministrativa dell'Arrondissement di Vesoul.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 29 a 50 comuni.\nComposizione.\nI 29 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 50:"}
{"id": "645355", "revid": "110157", "url": "https://it.wikipedia.org/wiki?curid=645355", "title": "Cantone di Fresne-Saint-Mam\u00e8s", "text": "Il Cantone di Fresne-Saint-Mam\u00e8s era una divisione amministrativa dell'Arrondissement di Vesoul.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 15 comuni:"}
{"id": "645357", "revid": "1305772", "url": "https://it.wikipedia.org/wiki?curid=645357", "title": "Nammu", "text": "Nella mitologia sumera, Nammu (pi\u00f9 propriamente \"Namma\" ) \u00e8 la dea sumera della creazione. Se il mito della creazione babilonese \"En\u00fbma Elish\" \u00e8 basato su un mito sumero, come sembrerebbe essere, Nammu/Namma \u00e8 la dea sumera del mare primordiale che diede vita al paradiso e alla terra e ai primi dei. Lei era probabilmente la prima personificazione della costellazione che pi\u00f9 tardi i Babilonesi avrebbero chiamato Ti\u0101mat (per i Greci Cetus) e che era opposta ad Aps\u00fb, la fresca acqua dell'oceano che i Sumeri credevano giacere sotto la terra, l'acqua che era fonte della vita e fertilit\u00e0 in una regione in cui non vi erano che scarse piogge.\nCome Nammu/Namma \u00e8 la dea delle acque della fertilit\u00e0, cos\u00ec An \u00e8 il dio del cielo. Nammu/Namma e suo figlio Enki crearono l'umanit\u00e0 affinch\u00e9 servissero gli dei. Enki \u00e8 il dio dell'agricoltura che presidiava le acque dell'Aps\u00fb."}
{"id": "645360", "revid": "37401", "url": "https://it.wikipedia.org/wiki?curid=645360", "title": "Enuma Elish", "text": ""}
{"id": "645364", "revid": "33689", "url": "https://it.wikipedia.org/wiki?curid=645364", "title": "Cheats", "text": ""}
{"id": "645366", "revid": "120357557", "url": "https://it.wikipedia.org/wiki?curid=645366", "title": "Associazione italiana assistenza spastici", "text": "L'Associazione italiana assistenza spastici (AIAS) \u00e8 un'associazione ONLUS presente in Italia, nata nel 1954 con sede centrale a Roma. Attuale presidente nazionale \u00e8 Salvatore Nicitra, eletto l'8 luglio 2013. Presidente d'onore \u00e8 Francesco Lo Trovato.\nPossono entrare a far parte dell'associazione, a vario titolo, tutti coloro che vogliono attivarsi per tutelare e promuovere i diritti delle persone in situazione di \"handicap\", secondo quanto previsto dalla Costituzione italiana.\nLa fondazione.\nNegli anni '50, alcuni genitori di bambini cerebrolesi di Roma, dopo aver appreso delle iniziative intraprese negli Stati Uniti d'America ed in Gran Bretagna, e dopo aver riscontrato l'assoluta assenza di simili iniziative in Italia, si attivarono per promuovere anche nel nostro Paese una forma associativa privata in grado di affrontare i problemi legati alla paralisi cerebrale infantile e dare supporto alle famiglie delle persone colpite dalla malattia. Nel novembre 1954 nacque l'AIAS, associazione avente per scopo lo sviluppo della \"coltura della disabilit\u00e0\" e il rafforzamento della solidariet\u00e0, sulla base del principio che ogni persona, a prescindere dalle condizioni psico-fisiche, ha il diritto inalienabile ad una vita libera e dignitosa."}
{"id": "645368", "revid": "228587", "url": "https://it.wikipedia.org/wiki?curid=645368", "title": "FIN", "text": ""}
{"id": "645369", "revid": "121551012", "url": "https://it.wikipedia.org/wiki?curid=645369", "title": "Ex post", "text": "Ex post (facto) \u00e8 un'espressione latina che significa \"\"dopo il fatto\" cio\u00e8 \"a posteriori\"\". \nUso.\nIn logica si tratta di un termine che designa l\"'argumentum ex post\", cio\u00e8 la spiegazione che risale dalle conseguenze e che rischia, se non adeguatamente ponderata, di fuorviare (secondo l'ulteriore brocardo \"Post hoc ergo propter hoc\").\nIn diritto, l'uso \u00e8 per lo pi\u00f9 in riferimento alla legge retroattiva.\nEsempi e differenze.\nEsempio di uso come riferito ad eventi letti successivamente al loro svolgersi: \"i calcoli \"ex post\" sono quelli effettuati a partire dai valori realizzati in un dato investimento economico\". \nL'opposto di \"ex post\" \u00e8 \"ex ante\". Ad esempio, nel D. lgs. 231/01, che disciplina la responsabilit\u00e0 delle societ\u00e0 di capitale, con il termine \"ex post\" si vogliono separare le azioni dei Sindaci e dell'Audit sul controllo delle attivit\u00e0 di gestione: quelle \"ex ante\", il loro contrario, operano secondo un'azione preventiva di gestione del rischio."}
{"id": "645370", "revid": "1005847", "url": "https://it.wikipedia.org/wiki?curid=645370", "title": "Samburu", "text": ""}
{"id": "645373", "revid": "1407376", "url": "https://it.wikipedia.org/wiki?curid=645373", "title": "Samburu (popolo)", "text": "I Samburu sono un gruppo etnico africano nilotico diffuso nel distretto di Samburu, nel Kenya centrosettentrionale. Parlano la lingua samburu, appartenente al gruppo delle lingue maa come quella dei Masai, con cui sono strettamente imparentati (circa il 95% dei vocaboli delle lingue samburu e masai coincidono). Come i Masai, sono pastori semi-nomadi; allevano zeb\u00f9, pecore, capre e dromedari; recentemente hanno iniziato a coltivare mais, patate e sorgo. A differenza dei Masai, si nutrono anche di cacciagione.\nIl nome \"Samburu\" \u00e8 di origine Masai e deriva dalla parola \"samburr\", che indica una borsa di pelle che i Samburu portano sempre con loro. I Samburu si riferiscono a s\u00e9 stessi come Lokop (o Loikop), che potrebbe significare \"padroni della terra\" (da \"lo\", che indica possesso, e \"nkop\", terra); non tutti i Samburu concordano su questa interpretazione.\nNon \u00e8 chiaro in quale epoca i Samburu siano diventati un'etnia distinta, ma quasi certamente ci\u00f2 avvenne in epoca coloniale. I viaggiatori europei del XIX secolo chiamavano i Samburu \"Burkineji\" (\"popolo delle capre bianche\"), ma non \u00e8 chiaro quali fossero all'epoca i legami con altri gruppi della zona. Alcuni Samburu sono discendenti dei Masai di Laikipia, che furono sterminati nell'Ottocento. Altri sono di origine Rendille, Turkana e Borana.\nLa struttura sociale, suddivisa per classi di et\u00e0, appare un eccellente esempio di gerontocrazia anche se il contatto con la cultura occidentale sta sgretolando l'importanza degli anziani.\nLa poligamia \u00e8 consentita e diffusa presso i Samburu; un insediamento Samburu (detto \"nkang\" o \"engang\" o \"manyatta\") pu\u00f2 consistere di una sola famiglia, costituita da un uomo e dalle sue mogli; ogni moglie costruisce la propria casa con materiali trovati in loco, come bastoni, fango e sterco di mucca. Insediamenti pi\u00f9 grandi ospitano in genere fino due-tre famiglie; solo gli insediamenti rituali (\"lorora\") arrivano a dimensioni molto pi\u00f9 grandi (20 o pi\u00f9 famiglie). I villaggi samburu sorgono in genere sulla cima delle colline. Le donne si decorano il collo con vistose collane fatte di perline colorate cucite sul cuoio (come i Masai) ma anche di peli di coda di elefante; portano braccialetti di rame, ottone o alluminio sulle braccia e sulle caviglie. Particolare rispetto viene attribuito ai lkunono, i fabbri, professione che in genere viene abbracciata e coltivata da una intera famiglia.\nCollegamenti esterni.\nProgetto Lodokejek"}
{"id": "645376", "revid": "599013", "url": "https://it.wikipedia.org/wiki?curid=645376", "title": "Fiv", "text": ""}
{"id": "645379", "revid": "1702319", "url": "https://it.wikipedia.org/wiki?curid=645379", "title": "Tromello", "text": "Tromello (\"Tr\u00fcm\u00e9\" in dialetto lomellino) \u00e8 un comune italiano di abitanti della provincia di Pavia in Lombardia. Si trova nella Lomellina centrale, sulla riva destra del Terdoppio.\nStoria.\nNel 1014 l'imperatore Enrico II concesse Tromello al monastero di San Felice.Tromello \u00e8 noto almeno dal XII secolo come \"Tromellum\"; nel 1250 \u00e8 citato tra le terre soggette a Pavia. Nel secolo successivo divenne signoria dei Beccaria, cui rimase fino alla morte senza eredi di Agostino Beccaria (signore anche di Borgo San Siro) nel 1475.\nAllora il duca di Milano Galeazzo Maria Sforza infeud\u00f2 Tromello al suo musico Cordier, e tre anni dopo (1478) a Carlo di Capo Silvo e successivamente a suo genero Leonardo de Comite. Nel 1535 il feudo fu concesso al conte Massimiliano Stampa, passando dopo la sua morte al fratello Ermes, ai cui discendenti (marchesi di Soncino) rimase fino all'abolizione del feudalesimo (1797).\nNel 1818 fu aggregato a Tromello il soppresso comune di \"Roventino\". Fino al 1927 inoltre fece parte del comune di Tromello anche \"Torrazza\", frazione poi unita a Borgo San Siro.\nL'emergenza del campanile.\nIl 4 dicembre 2009 si sono aperte alcune pericolose crepe nella torre campanaria della chiesa parrocchiale di San Martino Vescovo. Conseguentemente \u00e8 stato dichiarato dal sindaco lo stato di emergenza e nella giornata di sabato 5 dicembre \u00e8 stata predisposta, con una brillante e veloce operazione cui ha contribuito in modo determinante la Croce Rossa Italiana, l'evacuazione dell'adiacente casa di riposo (i cui ospiti sono stati temporaneamente ospitati presso la palestra delle scuole medie locali) e di 10 abitazioni a ridosso del campanile. L'area limitrofa \u00e8 stata dichiarata \"zona rossa\" ed \u00e8 costantemente presidiata dal corpo dei volontari civici del comune di Tromello e da volontari della Protezione civile provenienti da tutta la provincia di Pavia.\nA seguito dei primi lavori di messa in sicurezza dell'edificio, domenica 13 dicembre 2009 alcune delle 10 famiglie sfollate e gli ospiti della casa di riposo sono potuti tornare negli edifici precedentemente evacuati.\nIl 6 marzo 2010 l'ordinanza di sgombero \u00e8 stata revocata e, durante una cerimonia solenne svoltasi nel pomeriggio alla presenza di numerosi rappresentanti delle istituzioni sul piazzale della chiesa parrocchiale, l'emergenza \u00e8 stata dichiarata conclusa. La chiesa parrocchiale \u00e8 rimasta per\u00f2 chiusa per oltre 4 anni, per riaprire ufficialmente domenica 30 marzo 2014.\nVia Francigena.\nIl percorso storico della Via Francigena passa dal centro dell'abitato, proveniente da Mortara e dalla frazione Roventino e successivamente dirigentesi verso Garlasco.\nInfrastrutture e trasporti.\nLa stazione di Tromello, posta lungo la ferrovia Vercelli-Pavia, \u00e8 servita da treni regionali svolti da Trenord nell'ambito del contratto di servizio stipulato con la Regione Lombardia.\nAdiacente a essa sorgeva, fra il 1884 e il 1934, un analogo impianto a servizio della tranvia Novara-Vigevano-Ottobiano."}
{"id": "645383", "revid": "123612811", "url": "https://it.wikipedia.org/wiki?curid=645383", "title": "Flashbook", "text": "Flashbook Edizioni s.r.l. \u00e8 un editore italiano di fumetti che pubblica soprattutto manga e manhwa.\nVenne fondata nel 2001 da Giampaolo Saetti e dal 2003 ha cominciato la pubblicazione di manhwa coreani e, in seguito, anche di manga giapponesi.\nFlashbook edizioni si distingue per proporre al pubblico volumi graficamente identici a quelli originali e per non rovesciare l'ordine cognome-nome degli autori giapponesi, come invece fanno quasi tutti gli altri editori."}
{"id": "645384", "revid": "1543377", "url": "https://it.wikipedia.org/wiki?curid=645384", "title": "Cantone di Gray", "text": "Il Cantone di Gray \u00e8 una divisione amministrativa dell'Arrondissement di Vesoul.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 21 a 24 comuni.\nComposizione.\nI 21 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 24:"}
{"id": "645385", "revid": "110157", "url": "https://it.wikipedia.org/wiki?curid=645385", "title": "Cantone di Gy", "text": "Il Cantone di Gy era una divisione amministrativa dell'Arrondissement di Vesoul.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 20 comuni:"}
{"id": "645387", "revid": "1305772", "url": "https://it.wikipedia.org/wiki?curid=645387", "title": "A Girl like Me (Rihanna)", "text": "A Girl like Me \u00e8 il secondo album in studio della cantante barbadiana Rihanna, pubblicato il 21 aprile 2006 dalla Def Jam Recordings.\nDistribuito dopo meno di otto mesi dopo l'uscita di \"Music of the Sun\", il disco ha venduto oltre 4 milioni di copie. Per la produzione Rihanna ha collaborato con Evan Rogers, Carl Sturken, Stargate, JR Rotem e Ne-Yo, il quale ha composto il brano \"Unfaithful\". Musicalmente, l'album comprende una combinazione di musica pop, reggae e ballata, e ha ricevuto recensioni contrastanti da parte dei critici musicali.\nAntefatti.\nDopo un mese dall'uscita di \"Music of the Sun\", Rihanna decise di rientrare negli studi di registrazione per lavorare a un secondo album. Quando cominci\u00f2 la produzione del nuovo materiale, ebbe l'idea di lavorare con diversi artisti, quali Ne-Yo, Sean Paul, Cory Gunz, J-Status e Dwane Husbands (tutti questi artisti ricevettero piccole parti in alcune canzoni dell'album). Grazie all'aiuto di Ne-Yo, Stargate, Evan Rogers e Carl Sturken, la cantante compose buona parte dell'album.\nDescrizione.\nL'album si apre con \"SOS\", un brano dance uptempo scritta da Evan Bogart e registrato in tre giorni. La canzone ha ricevuto recensioni positive dalla critica, definendolo \"un brano club sexy\". La canzone vede anche tre differenti video musicali. Due dei tre video, sono stati utilizzati per promuovere Agent Provocateur e Nike, e il video musicale ufficiale, il terzo, \u00e8 stato diretto da Chris Applebaum. \"Kisses Don't Lie\", seconda traccia dell'album, \u00e8 stata scritta e prodotta da Evan Rogers e Carl Sturken ed \u00e8 stato uno dei tre brani del disco in cui ha ricevuto l'accreditamento per lo iscritto. La canzone \u00e8 stata scritta e registrata alle Barbados. Rihanna, in un'intervista, ha descritto questa canzone come un rock misto a reggae. Utilizza una miscela di elementi caraibici e chitarra elettrica e una ipnotica linea di basso. \"Unfaithful\" \u00e8 una canzone acustica dove vengono utilizzati prevalentemente pianoforte e archi. La canzone \u00e8 la terza traccia e il secondo singolo estratto dall'album ed \u00e8 stata scritta da Ne-Yo. Rihanna ha voluto parlare di cose personali che le ragazze della sua et\u00e0 stavano vivendo. Rihanna, inoltre, ha detto che \u00e8 una delle sue canzoni preferite dell'album. La quarta traccia, \"We Ride\", \u00e8 stata prodotta dagli Stargate. La canzone ha ricevuto recensioni contrastanti da parte della critica e non ha avuto un grande successo come gli altri singoli. Il video \u00e8 stato diretto da \"Anthony Mandler\".\n\"Dem Haters\", la quinta traccia, vede la collaborazione del connazionale Dwane Husbands. Il brano \u00e8 stato prodotto da Carl Sturken e Evan Rogers. La sesta traccia, \"Final Goodbye\", \u00e8 una ballata mid-tempo contenente pezzi di chitarra acustica. Si passa a \"Break It Off\", brano che vede la partecipazione di Sean Paul. Per registrare il brano, Rihanna \u00e8 volata fino in Giamaica per registrarla e scriverla con Sean Paul. \"Crazy Little Thing Called Love\" \u00e8 un altro brano in collaborazione con il rapper giamaicano J-Status. \"Selfish Girl\" \u00e8 stata prodotta da Sturken Carl e Evan Rogers ed \u00e8 la nona canzone dell'album contenente elementi reggae. Il decimo brano dell'album, \"PS (I'm Still Not Over You)\", \u00e8 un pezzo Contemporary R&amp;B. \"A Girl like Me\", l'undicesima traccia, \u00e8 un altro brano R&amp;B anche se contiene elementi di reggae. La terza ballata dell'album, \"A Million Miles Away\", \u00e8 la dodicesima canzone dell'album. Ha ricevuto recensioni contrastanti da parte della critica. L'album si conclude con \"If It's Lovin' that You Want, Pt. 2\", seguito dell'omonimo singolo presente nell'album precedente. Il brano presenta una collaborazione con il rapper statunitense Cory Gunz. A differenza dalla prima parte, in questo pezzo prevalgono elementi orientali e reggae-pop.\nSi pu\u00f2 nel complesso dire che \"A Girl like Me\" \u00e8 un primo distacco da parte di Rihanna dal reggae, in favore del pop, genere molto pi\u00f9 presente in questo album che nel precedente, dove l'elemento prevalente era il reggae.\nSingoli.\n\"SOS\" \u00e8 il primo singolo estratto dall'album pubblicato ufficialmente il 7 marzo 2006. Questo singolo contiene campionamenti della canzone \"Tainted Love\" di Soft Cell. \"SOS\" \u00e8 diventato primo singolo di Rihanna a raggiungere il primo posto della Billboard Hot 100. La canzone divenne anche un successo internazionale, raggiungendo la \"top five\" in Canada, Australia, Irlanda, Nuova Zelanda e Regno Unito. \"Unfaithful\" \u00e8 stato pubblicato come secondo singolo estratto dall'album il 17 luglio 2006. La canzone raggiunto il successo commerciale, raggiungendo la posizione numero 6 della Billboard Hot 100, Tuttavia, a livello internazionale la canzone ha avuto un buon successo con un picco in cima alle classifiche in Portogallo, Canada e Svizzera, nonch\u00e9 di raggiungere la \"top ten\" in paesi come Nuova Zelanda, Irlanda e del Regno Unito. \"We Ride\" \u00e8 stato pubblicato come terzo singolo estratto dall'album nel settembre 2006. La canzone \u00e8 stata pubblicata alle radio statunitensi il 21 agosto 2006, ma non \u00e8 stato un successo come i due precedenti singoli. Ha comunque raggiunto la posizione numero uno della \"Billboard Hot Dance Club Play\" ed \u00e8 entrata nella \"top ten\" in Nuova Zelanda e Finlandia.\n\"Break It Off\" (con Sean Paul), \u00e8 stato il quarto e ultimo singolo estratto dall'album, uscito nel dicembre 2006. La canzone ha raggiunto la posizione numero nove sulla Billboard Hot 100. Break It Off \u00e8 stata una delle poche canzoni in molti anni a raggiungere la Top 10 della Billboard Hot 100 senza un video musicale.\nTour.\n\"Rihanna: Live in Concert Tour\" \u00e8 stato il primo tour della cantante Rihanna. Il tour ha sostenuto il suo studio secondo album, \"A Girl like Me\". Questo tour era composto solo da 36 spettacoli tutti in Nord America ed incominci\u00f2 il 1\u00ba luglio 2006 e si \u00e8 concluso il 29 settembre 2006. Rihanna continu\u00f2 il tour di quell'anno come ospite speciale delle Pussycat Dolls, di Jay-Z e dei The Black Eyed Peas.\nSuccesso commerciale.\n\"A Girl like Me\" ha debuttato alla quinta posizione della Billboard 200 vendendo 115.000 copie nella sua prima settimana, quasi il doppio rispetto all'album di debutto \"Music of the Sun\" che ha venduto 69.000 nella sua prima settimana. L'album \u00e8 stato certificato disco di platino negli Stati Uniti, avendo venduto, al 23 luglio 2010, 1.330.000 copie. L'album ha debuttato in sesta posizione in Irlanda dove \u00e8 stato certificato doppio disco di platino. Ha inoltre debuttato in sesta posizione nel Regno Unito, dove ha raggiunto il picco di vendite con l'uscita del singolo \"Unfaithful\" che ha venduto 400.000 copie nel solo Regno Unito. Nel 2006, l'album si \u00e8 piazzato alla ventesima posizione degli album pi\u00f9 venduti nel mondo."}
{"id": "645390", "revid": "6066", "url": "https://it.wikipedia.org/wiki?curid=645390", "title": "Bobby mcferrin", "text": ""}
{"id": "645393", "revid": "1543377", "url": "https://it.wikipedia.org/wiki?curid=645393", "title": "Cantone di Jussey", "text": "Il Cantone di Jussey \u00e8 una divisione amministrativa dell'Arrondissement di Vesoul.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 22 a 65 comuni.\nComposizione.\nI 22 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 65:"}
{"id": "645395", "revid": "111006721", "url": "https://it.wikipedia.org/wiki?curid=645395", "title": "Andrea Rota", "text": "Biografia.\nQuasi nulla si conosce sulla vita di Rota. Dopo aver lavorato alcuni anni a Roma, fu a Venezia, dove nel 1579 diede alle stampe il suo \"Primo libro de Madrigali a cinque voci\", e infine torn\u00f2 a Bologna, dove fu nominato maestro di cappella della Basilica di San Petronio nel maggio del 1583 dal cardinale Giacomo Boncompagni, il quale lo acclam\u00f2 come: \"persona molto fondata nelle musiche... conosciuto per buon musico compositore quanto altro di questi tempi, pratico nell'insegnare havendo pi\u00f9 anni tenuto scola publica con molto concorso di scolari.\"\nEgli pot\u00e9 quindi disporre di un grande coro composto da 34 cantori, dei quali 20 putti cantori, e 3 strumentisti (un organista, un trombonista e un cornettista). Nel 1584 pubblic\u00f2 il \"Motectorum liber primus\" (primo libro di mottetti) e il 12 dicembre 1594 il suo stipendio mensile aument\u00f2 da 20 a 24 lire. L'anno seguente ricevette un compenso di 80 lire per la pubblicazione del suo \"Missarum liber primus\" (libro primo di messe):\n\"...quod dominus Andreas Rota magister cantus qui fecit plures psalmos magnificat in variis tonis pro Ecclesia Sancti Petronij et choro, etiam fecit et composuit plures missas quas canit in dies in ecclesia et cum multa satisfactione intenditur tales missas imprimi facere et libros de illis impressos habere et uti tam in ecclesia quam in aliis locis quod esset res honorabilis.\"\nAlla morte del compositore la corale da lui diretta era cos\u00ec formata: 30 cantanti, di cui 20 putti, quattro trombonisti, un cornettista, un violinista e due organisti: infatti l'anno precedente, nel 1596, fu ordinata all'organaro Baldassarre Malamini la costruzione di un secondo organo all'interno della basilica.\nConsiderazione sull'artista.\nApprezzato maestro di cappella, fu ammirato come compositore anche molti anni dopo la sua morte, ad esempio da Charles Burney che elogiava la sua maestria contrappuntistica."}
{"id": "645396", "revid": "2014155", "url": "https://it.wikipedia.org/wiki?curid=645396", "title": "Carlo di Borbone-Francia (1686-1714)", "text": "Biografia.\nNato alla Reggia di Versailles, Carlo era il figlio minore di Luigi, il Gran Delfino e di Maria Anna di Baviera.\nUno dei tre figli, egli fu lo zio del futuro Luigi XV, figlio di suo fratello, Luigi, duca di Borgogna. L'altro fratello di Carlo, Filippo, duca d'Angi\u00f2, divenne il futuro Filippo V di Spagna. Carlo fu titolato Duca di Berry (\"duc de Berry\") alla nascita, ma realmente non ha mai posseduto il Ducato.\nNel 1710, fu investito del suo appannaggio, consistente nei ducati di Alen\u00e7on, di Angoul\u00eame, contea di Ponthieu e di altri feudi minori. Ponthieu fu scambiato qualche mese pi\u00f9 tardi con altri domini. Con lettere patenti suo nonno gli permise di continuare a portare il titolo di \"Duca di Berry\".\nIn quanto terzogenito del Delfino, non ci si aspettava che Berry ereditasse il trono; e alla morte di suo padre nel 1711, suo fratello maggiore Luigi, duca di Borgogna divenne Delfino.\nTuttavia, in accordo con il testamento di Carlo II, re di Spagna, il duca di Berry fu l'erede presuntivo al trono di Spagna dal novembre 1700 fino al 15 agosto 1707 (nascita di suo nipote Luigi, principe delle Asturie). Rinunciato a tutti i suoi diritti alla successione spagnola il 24 novembre 1712, in applicazione dei trattati di Utrecht.\nCome risultato del prestigio della sua nascita, i rami cadetti della famiglia reale vedevano in lui un ottimo partito per le proprie figlie. Una delle sue zie, Luisa Francesca di Borbone, \"princesse de Cond\u00e9\", una delle figlie legittimate di Luigi XIV e Madame de Montespan, propose la sua bellissima figlia, Luisa Elisabetta di Borbone-Cond\u00e9, ma la proposta di matrimonio si concluse con un nulla di fatto, con molta irritazione dei Borbone-Cond\u00e9.\nLa sorella della principessa di Cond\u00e9 Francesca Maria di Borbone, \"duchesse d'Orl\u00e9ans\", sugger\u00ec poi il matrimonio con la propria figlia maggiore Maria Luisa Elisabetta d'Orl\u00e9ans. Il matrimonio con Maria Luisa Elisabetta, figlia di Filippo, duca d'Orl\u00e9ans, futuro reggente di Francia, avvenne il 6 luglio 1710. Il matrimonio fu infelice e dopo un aborto durante il primo parto di Maria Luisa Elisabetta, lei non dette pi\u00f9 alla luce nessun figlio che vivesse pi\u00f9 di un giorno o un paio di settimane.\nElisabetta Carlotta, Duchessa vedova d'Orl\u00e9ans e nonna paterna della moglie di Berry, lo soprannomin\u00f2 \"Berry-Bon C\u0153ur\" (\"Berry Buon Cuore\") e in seguito scrisse del matrimonio tra lui e sua nipote:\nNel 1712, il fratello maggiore di Berry, Luigi, duca di Borgogna, Delfino di Francia, e di seguito il figlio maggiore, Luigi, duca di Bretagna morirono. Era prevedibile che Berry avrebbe fatto da reggente per il figlio pi\u00f9 giovane di suo fratello, Luigi, duca d'Angi\u00f2. Ma, il 5 maggio 1714, mor\u00ec di ferite interne riportate in un incidente di caccia. La sua morte rese i dettagli della Reggenza meno semplici rispetto a prima."}
{"id": "645397", "revid": "436907", "url": "https://it.wikipedia.org/wiki?curid=645397", "title": "Love (The Beatles)", "text": "Love \u00e8 una raccolta dei Beatles pubblicata il 20 novembre 2006 da Apple Records. Il disco \u00e8 stato realizzato per lo show del Cirque du Soleil intitolato \"LOVE\".\nDescrizione.\nStoria.\nGeorge Martin e suo figlio Giles hanno iniziato a lavorarci dopo aver avuto il permesso di Paul McCartney, Ringo Starr, Y\u014dko Ono e Olivia Harrison, queste ultime rappresentanti John Lennon e George Harrison. Paul ha commentato: \u00abD'improvviso ci sono di nuovo John e George assieme a me e Ringo\u00bb. Quest'ultimo ha detto: \u00abRiascolto pezzi che avevo dimenticato di aver registrato\u00bb. Il materiale servito per realizzare \"Love\" \u00e8 stato tratto da 130 registrazioni.\nTutti i brani sono remixati e mescolati tra loro, incorporando frammenti di altre canzoni. A puro titolo di esempio, \"Get Back\" apre con la iconica chitarra di \"A Hard Day's Night\", \"Drive My Car\" \u00e8 miscelata con altri due brani a cappella (\"The Word\" / \"What You're Doing\"), mentre alla fine di \"Strawberry Fields Forever\" c'\u00e8 un breve pezzo dell'assolo di clavicembalo di George Martin su \"In My Life\". Nella traccia finale, \"All You Need Is Love\", ci sono dei frammenti di \"Sergeant Pepper's Lonely Hearts Club Band\".\nL'unico arrangiamento originale, cio\u00e8 non ricavato dai \"take\" registrati dai Beatles, \u00e8 quello della canzone \"While My Guitar Gently Weeps:\" alla versione acustica della canzone, registrata da George Harrison come demo per la preparazione dell'album \"The Beatles\", George Martin ha aggiunto, con il consenso di Olivia Harrison, un quartetto d'archi.\nQualit\u00e0 audio.\nQuesto album viene reso unico anche dal punto di vista qualitativo e dalla purezza del suono, infatti tutte le tracce presenti nell'album non sono mai state pubblicate con questo tipo di audio. Differenze udibili perfettamente all'orecchio umano.\nInfatti il DVD esce in Dolby Digital 5.1 anche se le differenze si notano perfettamente anche sul CD, in brani soprattutto come \"Revolution\" (Chitarra elettrica).\nTracce.\nTutti i brani sono accreditati a Lennon-McCartney, tranne dove indicato.\nFormazione.\nThe Beatles\nAltri musicisti\nCrediti"}
{"id": "645399", "revid": "709565", "url": "https://it.wikipedia.org/wiki?curid=645399", "title": "Spectrus", "text": "Spectrus \u00e8 un personaggio dei fumetti Disney creato dagli autori italiani nel 1990. Appare per la prima volta nell'ottavio episodio della storia \"Alla ricerca della pietra zodiacale\".\n\u00c8 un supercriminale che agisce a Paperopoli, la sua specialit\u00e0 sono i furti di oggetti preziosi. Attua i suoi colpi attraverso l'ipnosi ed \u00e8 uno nei nemici ricorrenti del supereroe Paperinik.\nAspetto.\nIl personaggio indossa una calzamaglia rossa (che ricorda un po' quella di Superpippo), con coda e corna che lo fanno assomigliare ad un incrocio tra un diavolo ed un capricorno (il Capricorno \u00e8 il suo segno zodiacale che \u00e8 anche quello protagonista della puntata di \"Alla ricerca della pietra zodiacale\"). Sul petto il costume ha un grosso serpente a forma di \"S\".\nIl costume si evolve nel corso del tempo: in \"\"Paperinik e il ritorno di Spectrus\" il criminale indossa un elmetto metallico protettivo (sotto il cappuccio con le corna); mentre in \"Paperinik e il magico eroe\"\" il costume presenta anche un mantello giallo.\nCapacit\u00e0.\nSpectrus pratica l'ipnosi, intesa non come psicoterapia, bens\u00ec come ipotetica tecnica (tipica della narrativa cos\u00ec come degli spettacoli di illusionismo) atta a soggiogare la mente altrui.\nPer ipnotizzare i suoi avversari usa insieme sguardo e voce, con una rapidit\u00e0 d'effetto sorprendente. La presenza fisica non \u00e8 necessaria: i suoi poteri infatti agiscono anche tramite filmati registrati (questo \u00e8 un punto di forza, ma si riveler\u00e0 anche un punto debole).\nSpectrus pu\u00f2 rendere la \"vittima\" sua schiava, obbligandola a obbedire ai suoi ordini (ad esempio pu\u00f2 dirle di auto-derubarsi e consegnargli la refurtiva), e riesce inoltre a cancellare la memoria delle persone, che in questo modo non ricordano cos'hanno fatto mentre erano in trance.\nPunti deboli.\nPer ipnotizzare, deve per forza guardare la vittima negli occhi: limitarsi ad ascoltare la sua voce (dal vivo o registrata) non ha alcun effetto. Per questo Paperinik in un episodio lo affronta coprendosi gli occhi e usando un sistema di amplificazione audio per orientarsi (una versione artificiale del super-udito del supereroe Devil).\nInoltre Spectrus non pu\u00f2 utilizzare i suoi poteri se i suoi occhi sono irritati, per questo motivo un'arma che pu\u00f2 svantaggiarlo gravemente \u00e8 il succo di cipolla.\nAnche la capacit\u00e0 di ipnotizzare attraverso i filmati si rivela un punto debole, dal momento che se guarda un filmato di s\u00e9 stesso rischia di auto-ipnotizzarsi.\nBase.\nIl rifugio segreto del fuorilegge \u00e8 un albero nel bosco di Paperopoli, tramite il quale, con un ascensore, arriva nel suo covo, dove nasconde i tesori rubati.\nIn \"Paperinik e il magico eroe\" il tradizionale albero \u00e8 stato sostituito da un vecchio casale abbandonato.\nStorie.\nSpectrus appare in numerose storie:\nIn tutte queste avventure (esclusa \"Ultraheroes\", dove avendo aiutato i \"buoni\" a sconfiggere l'Eta Beta gigante viene lasciato libero) viene fermato e arrestato Paperinik, che deve ricorrere al massimo del suo coraggio per affrontarlo. Nella storia \"Paperinik e il magico eroe\" viene aiutato da Papermagic, qui alla sua prima apparizione."}
{"id": "645400", "revid": "1543377", "url": "https://it.wikipedia.org/wiki?curid=645400", "title": "Cantone di Marnay", "text": "Il Cantone di Marnay \u00e8 una divisione amministrativa dell'Arrondissement di Vesoul.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 18 a 50 comuni.\nComposizione.\nI 18 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 50:"}
{"id": "645401", "revid": "110157", "url": "https://it.wikipedia.org/wiki?curid=645401", "title": "Cantone di Montbozon", "text": "Il Cantone di Montbozon era una divisione amministrativa dell'Arrondissement di Vesoul.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "645403", "revid": "30445", "url": "https://it.wikipedia.org/wiki?curid=645403", "title": "Contea di Samburu", "text": "La contea di Samburu (ex distretto) \u00e8 una contea del Kenya situata nell'ex Provincia della Rift Valley. Ha un'area complessiva di 21.000 km\u00b2 e si estende dal fiume Wuaso Ng'iro a nord fino al Lago Turkana a sud, includendo il monte Kulal. \u00c8 abitato dal popolo Samburu, da cui prende il nome, e viene talvolta anche detto Samburuland. I principali centri urbani della zona sono Maralal (capoluogo), Baragoi, Archer's Post, South Horr, Wamba e Lodosoit. \n\u00c8 una regione tradizionalmente chiusa nei confronti degli stranieri e in particolare dei bianchi; prima dell'indipendenza (e per qualche anno dopo), il Samburuland era parte del Northern Frontier District (NDF), in cui solo rappresentanti del governo erano autorizzati a entrare, con uno speciale permesso. Anche il turismo in queste zone \u00e8 piuttosto contenuto, nonostante si trovino in questa zona alcune riserve naturali, tra cui la Samburu National Reserve e la Buffalo Springs National Reserve."}
{"id": "645404", "revid": "226458", "url": "https://it.wikipedia.org/wiki?curid=645404", "title": "Cantone di Noroy-le-Bourg", "text": "Il Cantone di Noroy-le-Bourg era una divisione amministrativa dell'Arrondissement di Vesoul.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "645406", "revid": "226458", "url": "https://it.wikipedia.org/wiki?curid=645406", "title": "Cantone di Pesmes", "text": "Il Cantone di Pesmes era una divisione amministrativa dell'Arrondissement di Vesoul.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "645412", "revid": "287204", "url": "https://it.wikipedia.org/wiki?curid=645412", "title": "Cantone di Port-sur-Sa\u00f4ne", "text": "Il Cantone di Port-sur-Sa\u00f4ne \u00e8 una divisione amministrativa dell'Arrondissement di Vesoul.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 17 a 46 comuni.\nComposizione.\nI 17 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 46:"}
{"id": "645414", "revid": "37401", "url": "https://it.wikipedia.org/wiki?curid=645414", "title": "Rimush di Akkad", "text": ""}
{"id": "645415", "revid": "287204", "url": "https://it.wikipedia.org/wiki?curid=645415", "title": "Cantone di Rioz", "text": "Il Cantone di Rioz \u00e8 una divisione amministrativa dell'Arrondissement di Vesoul.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 27 a 52 comuni.\nComposizione.\nI 27 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 52:"}
{"id": "645417", "revid": "76069", "url": "https://it.wikipedia.org/wiki?curid=645417", "title": "Cantone di Scey-sur-Sa\u00f4ne-et-Saint-Albin", "text": "Il Cantone di Scey-sur-Sa\u00f4ne-et-Saint-Albin \u00e8 una divisione amministrativa dell'Arrondissement di Vesoul.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 26 a 47 comuni. La fusione di 3 comuni alla fine del 2015 ha poi ridotto il numero degli stessi a 45.\nComposizione.\nI 26 comuni facenti parte prima della riforma del 2014 erano:\nDal 2015 i comuni appartenenti al cantone sono passati a 47 quindi a 45 per effetto della fusione tra i comuni di Greucourt, Le Pont-de-Planches e Vezet per formare il nuovo comune di La Romaine.:"}
{"id": "645421", "revid": "287204", "url": "https://it.wikipedia.org/wiki?curid=645421", "title": "Cantone di Vesoul-2", "text": "Il Cantone di Vesoul-2 \u00e8 una divisione amministrativa dell'Arrondissement di Vesoul.\n\u00c8 stato costituito a seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, ridefinendo il soppresso cantone di Vesoul-Est.\nComposizione.\nComprende parte della citt\u00e0 di Vesoul e i comuni di:"}
{"id": "645426", "revid": "287204", "url": "https://it.wikipedia.org/wiki?curid=645426", "title": "Cantone di Vesoul-1", "text": "Il Cantone di Vesoul-1 \u00e8 una divisione amministrativa dell'Arrondissement di Vesoul.\n\u00c8 stato costituito a seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, ridefinendo il soppresso cantone di Vesoul-Ouest.\nComposizione.\nComprende parte della citt\u00e0 di Vesoul e i comuni di:"}
{"id": "645427", "revid": "125510940", "url": "https://it.wikipedia.org/wiki?curid=645427", "title": "Nucleasi", "text": "Una nucleasi () \u00e8 un enzima capace di idrolizzare i legami fosfodiestere fra le subunit\u00e0 nucleotidiche degli acidi nucleici. Le nucleasi vengono anche chiamate, secondo la vecchia terminologia, \"polinucleotidasi\" o \"nucleodepolimerasi\".\nIsolamento.\nVerso la fine degli anni sessanta, i ricercatori Stewart Linn e Werner Arber isolarono due tipi diversi di enzimi che intervenivano nel ciclo replicativo del fago nel batterio \"Escherichia coli\". Uno di essi agiva tagliando il DNA metilato, mentre l'altro reagiva con quello non metilato operando dei tagli a diversi livelli lungo le molecole di DNA. I primi enzimi furono chiamati metilasi, i secondi nucleasi di restrizione.\nNucleasi di restrizione.\nLa scoperta di queste classi di enzimi garant\u00ec ai ricercatori la possibilit\u00e0 di operare il cosiddetto taglia e incolla su siti specifici delle molecole di DNA (non in maniera casuale) in modo altamente predittivo e riproducibile.\nFurono H.O. Smith, K.W. Wilcox e T.J. Kelley, (ricercatori della Johns Hopkins University di Baltimora) che, nel 1968, isolarono e caratterizzarono la prima nucleasi di restrizione che agiva in modo strettamente dipendente dalla sequenza nucleotidica specifica. Tale risultato fu ottenuto lavorando su un ceppo batterico di Haemophilus influenzae da cui fu estratto l'enzima (HindII) che era in grado di tagliare le molecole di DNA in corrispondenza di una sequenza specifica lunga sei paia di basi, e precisamente:\n5' G T (pirimidina: T o C) (purina: A o G) A C 3'\n3' C A (purina: A or G) (pirimidina: T o C) T G 5'\nGli studiosi trovarono che l'enzima HindII agiva sempre tagliando la sequenza al centro cio\u00e8 fra il terzo ed il quarto paio di basi ed in grado di operare il taglio soltanto su molecole di DNA che presentavano tale sequenza; la sequenza in esame fu cos\u00ec denominata \"sequenza di riconoscimento\" per l'enzima HindII.\nHindII \u00e8 soltanto uno dei tanti esempi di nucleasi di restrizione, essendo pi\u00f9 di 900 gli enzimi di restrizione conosciuti e isolati da oltre 230 ceppi di batteri, sino ad oggi.\nNomenclatura.\nLa nomenclatura di questi enzimi \u00e8 basata in genere su nomi che riflettono la loro origine batterica, con la prima lettera del nome che proviene dal genere, la seconda e la terza dalla specie procariotica dei batteri da cui tali enzimi sono stati isolati. Ad esempio l'enzima EcoRI proviene da \"Escherichia coli\" ceppo RY13. Il numero che segue il nome \u00e8 indicativo dell'ordine con cui tali enzimi sono stati isolati dai singoli ceppi batterici.\nUlteriore classificazione viene fatta basandosi sul sito in cui gli enzimi tagliano le molecole di DNA; si parla infatti di \"endonucleasi\" se il taglio avviene all'interno delle molecole, di \"esonucleasi\" se avviene alle code terminali con rimozione di nucleotidi."}
{"id": "645428", "revid": "31886", "url": "https://it.wikipedia.org/wiki?curid=645428", "title": "Pseudomorfismo", "text": ""}
{"id": "645429", "revid": "226458", "url": "https://it.wikipedia.org/wiki?curid=645429", "title": "Cantone di Vitrey-sur-Mance", "text": "Il Cantone di Vitrey-sur-Mance era una divisione amministrativa dell'Arrondissement di Vesoul.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "645430", "revid": "1718925", "url": "https://it.wikipedia.org/wiki?curid=645430", "title": "Quercus robur", "text": "La farnia (Quercus robur , detta comunemente quercia) \u00e8 un albero a foglie decidue appartenente alla famiglia delle Fagacee. Essa \u00e8 la specie tipo del genere \"Quercus\". \u00c8 la quercia pi\u00f9 diffusa in Europa, e il suo areale \u00e8 alquanto vasto. Questa pianta \u00e8 caratterizzata da notevoli dimensioni, crescita lenta (cosa che ne determina il raro impiego come pianta ornamentale).\nDescrizione.\nPortamento.\nLa farnia \u00e8 un albero dal portamento maestoso ed elegante, come pianta isolata si presenta con una chioma espansa, molto ampia e di forma globosa e irregolare, ma nei boschi la sua chioma assume un aspetto ovale allungato, con fusto alto e dritto. Raggiunge un'altezza che va dai 25 ai 40\u00a0m, eccezionalmente 50. Il fusto \u00e8 diritto e robusto e alla base si allarga come per rafforzare la pianta; i rami con il passare del tempo divengono via via pi\u00f9 massicci, nodosi e contorti.\nCorteccia.\nLa corteccia, che in giovane et\u00e0 appare liscia, grigio-argentea, nelle piante adulte diviene di colore grigio-bruno, scura e profondamente fessurata in placche pi\u00f9 piccole di quelle del cerro e pi\u00f9 grandi di quelle del rovere.\nFoglie.\nLe foglie, lunghe dai 7 ai 14\u00a0cm, sono decidue, alterne, subsessili (con picciolo molto breve), glabre, di forma obovata con margini lobati (da 4 a 7 lobi per lato) e due vistose orecchiette alla base della foglia. La pagina superiore \u00e8 di colore verde scuro, quella inferiore mostra un riflesso bluastro.\nFiori.\nEssendo una pianta monoica, ogni esemplare porta fiori di entrambi i sessi, molto simili a quelli delle altre querce. I fiori maschili si presentano in amenti filiformi di colore giallognolo; quelli femminili sono da 1 a 3 su un lungo peduncolo. La fioritura avviene nel periodo di aprile-maggio, contemporanea con la fogliazione.\nFrutti.\nI frutti sono acheni, pi\u00f9 precisamente ghiande. Esse sono lunghe fino a 4\u00a0cm, di forma ovale-allungata, con cupola ruvida e ricoperta di squame romboidali che le ricopre per circa un quarto. Il colore va dal verde chiaro al marrone con il procedere della maturazione. Crescono singolarmente o a gruppi di fino 4 ghiande su lunghi gambi (da 3 a 7\u00a0cm). \nMaturano nell'anno in settembre-ottobre.\nLongevit\u00e0.\nLa farnia \u00e8 rinomata per la sua longevit\u00e0. Alcuni esemplari viventi sembra superino i 1000 anni di vita. Alcuni esempi: a Stelmu\u017e\u0117, in Lituania, c'\u00e8 un esemplare che si dice superi i 1500 anni (sarebbe la quercia vivente pi\u00f9 vecchia d'Europa); a J\u00e6gerspris in Danimarca l'et\u00e0 di un altro esemplare, chiamato \"Kongeegen\" (Quercia Re), \u00e8 stimata attorno ai 1200 anni. Nel Parco regionale del Delta del Po (Veneto), in provincia di Rovigo, esisteva la quercia di San Basilio, una farnia di oltre 500 anni di et\u00e0, una delle ultime testimoni dell'antico bosco che ricopriva la pianura padana, morta per cause naturali nel giugno del 2013.\nUna delle farnie pi\u00f9 longeve d'Italia, con circa 500 anni d'et\u00e0, si trova a Sterpo di Bertiolo, in Provincia di Udine, nel parco di Villa Colloredo.\nIn provincia di Piacenza, nel comune di Castelvetro Piacentino, si trova una quercia di circa 300 anni, chiamata Mina, la \u201cgrande Nonna Quercia\u201d (in onore alla cantante originaria di Cremona, confinante con Castelvetro Piacentino).\nEcologia.\nLa farnia costituisce a sua volta un habitat per altri esseri viventi, in particolare animali. Numerosi insetti vivono sulle foglie, sulle gemme e nelle ghiande. Queste ultime, poi, costituiscono un'importante fonte di cibo per diversi piccoli mammiferi e alcuni uccelli tra cui la ghiandaia (\"Garrulus glandarius\"). Nei boschi padani di farnia lo strato erbaceo ospita specie botaniche tra cui: il sigillo di Salomone dei boschi (\"Polygonatum multiflorum\"), la canapetta pelosa (\"Galeopsis pubescens\") e l'asparago selvatico (\"Asparagus tenuifolius\").\nDistribuzione e habitat.\n\u00c8 la quercia pi\u00f9 diffusa in Europa, e il suo areale si estende dal Portogallo fino al Medio Oriente (Anatolia, Caucaso, Iran) e agli Urali, a nord si trova fino alle isole britanniche e alla costa sud e ovest della penisola scandinava. In Italia \u00e8 presente su quasi tutto il territorio, prevalentemente al centro nord, \u00e8 assente in Sicilia e Sardegna.\nCresce comunemente nelle aree europee continentali, spesso in boschi, spingendosi sino ad un'altitudine di 800\u20131000\u00a0m. \u00c8 in grado di adattarsi a diversi tipi di terreno, sebbene prediliga quelli profondi, freschi, argillosi, acidi e ben irrigati. Resiste bene ai geli invernali e richiede temperature elevate nel periodo estivo, nonch\u00e9 una discreta esposizione alla luce.\nConservazione.\nUn tempo formava le vaste foreste della Pianura Padana assieme ad altri alberi quali il cerro (\"Quercus cerris\") e il carpino bianco (\"Carpinus betulus\"). Attualmente esistono relitti di questi boschi planiziali, che ci danno un'idea di quello che doveva essere l'ambiente padano prima dei massicci disboscamenti operati dall'uomo nelle varie epoche, ad esempio quelli permessi dalla prima legge forestale italiana n. 3917/1877 , che tolse la tutela dai boschi dal livello del mare al limite superiore del castagno. Un esempio di tale habitat lo possiamo ritrovare a Bosco Fontana, presso Mantova e nella Riserva naturale Bosco Siro Negri di Pavia. Per questo, nella Foresta della Carpaneta, in provincia di Mantova, \u00e8 stato effettuato un rimboschimento con piantine nate da ghiande raccolte in tutti i principali boschi di farnia della pianura padano veneta, al fine di realizzare una riserva biogenetica per la conservazione di questa quercia.\n\u00c8 comunque diffusa ancora con una certa frequenza nelle campagne, soprattutto come albero isolato, a indicare antichi confini territoriali. \u00c8 inoltre spesso presente in parchi cittadini e giardini di grosse dimensioni, cos\u00ec come in vicinanza di vecchie residenze di campagna.\nSpecie simili.\nSi distingue dalla rovere (\"Quercus petraea\"), dalla roverella (\"Quercus pubescens\") e dal farnetto (\"Quercus frainetto\"):\nColtivazione.\nLa coltivazione della farnia inizia con la semina delle ghiande entro due mesi dalla raccolta. A differenza delle altre querce, la ghianda emette la radichetta appena interrata, mentre la parte aerea della plantula spunta all'inizio della primavera.\nLe piante che ne nascono sono messe a dimora dopo due o tre anni.\nUsi.\nLa farnia \u00e8 coltivata per il rimboschimento e per il pregiato legname che ne costituisce il prodotto pi\u00f9 importante. Il legno di questa quercia, noto come \"rovere di Slavonia\", \u00e8 di colore bruno chiaro, resistente, durevole, con fibre spesse e netta differenziazione tra alburno e durame; \u00e8 pesante (peso specifico 0,75\u00a0kg/dm3). Esso viene impiegato per costruire mobili pregiati, parquet e botti per l'invecchiamento di liquori (Cognac), oltre che per la produzione di carbone e l'impiego diretto come combustibile. In epoche passate la farnia era largamente utilizzata nelle costruzioni navali, specialmente nel Regno Unito, tanto da causare vasti disboscamenti.\n\u00c8 inoltre utilizzata come pianta simbionte per la coltivazione del tartufo bianco.\nAvversit\u00e0.\nMentre normalmente in et\u00e0 adulta non subisce l'attacco di parassiti e malattie, gli esemplari pi\u00f9 giovani di farnia possono essere colpiti dall'oidio e dalla ruggine."}
{"id": "645431", "revid": "287204", "url": "https://it.wikipedia.org/wiki?curid=645431", "title": "Duchi di Berry", "text": "I Duchi di Berry dal 1360 al 1820 furono i seguenti.\nDuchi.\nIl titolo di \"Duca di Berry\" (\"Duc de Berry\") fu istituito per la prima volta come titolo in appannaggio della Casa reale di Francia per un cadetto reale nel 1360 in favore di Giovanni, terzo figlio di Giovanni II, Re di Francia."}
{"id": "645433", "revid": "938", "url": "https://it.wikipedia.org/wiki?curid=645433", "title": "James Fenimore Cooper", "text": "\u00c8 ricordato in particolare come romanziere, avendo scritto numerose storie di mare come pure romanzi storici, i cosiddetti \"Racconti di Calza-di-Cuoio\" (\"Leatherstocking Tales\"), che narravano la storia di un pioniere, la guida Natty Bumppo. Tra le sue opere pi\u00f9 famose vi \u00e8 il romanzo \"L'ultimo dei Mohicani\", considerato da molti il suo capolavoro.\nLa giovent\u00f9.\nCooper nacque a Burlington, in New Jersey, il 15 settembre 1789, undicesimo figlio del giudice William e dodicesimo di Elizabeth Cooper. All'et\u00e0 di un anno, la sua famiglia si trasfer\u00ec alla frontiera del lago Otsego, nello stato di New York, dove il padre fond\u00f2 un insediamento in vasti territori ancora disabitati, creando quella che sarebbe diventata la citt\u00e0 di Cooperstown nell'attuale Contea di Otsego. Il padre era giudice e membro del Congresso degli Stati Uniti. James frequent\u00f2 le scuole ad Albany e New Haven e tra il 1803 e il 1805 il College Yale. Pur essendo il pi\u00f9 giovane studente, ne fu espulso, presumibilmente per condotta pericolosa (fece saltare in aria la porta della camera di un compagno) e per aver rubato del cibo. \nTre anni dopo entr\u00f2 nella Marina degli Stati Uniti; ma dopo aver compiuto uno o due viaggi a bordo di un vascello mercantile per perfezionarsi nella navigazione, diventando luogotenente, spos\u00f2 Susan Augusta de Lancey (il matrimonio fu celebrato a Mamaroneck, New York, il 18 maggio 1810) e nel 1811 rassegn\u00f2 le dimissioni. Sua moglie apparteneva a una delle pi\u00f9 illustri famiglie dello stato.\nIl padre William mor\u00ec nel 1810, quando James aveva vent'anni, ma l'eredit\u00e0 che lasci\u00f2 al figlio influenz\u00f2 la sua intera carriera. Quasi la met\u00e0 dei romanzi di Cooper parlano della conquista della frontiera e ne \"I pionieri\" suo padre appare direttamente, nelle vesti del giudice Marmaduke Temple di Templeton.\nCarriera letteraria.\nCooper si stabil\u00ec nella Contea di Westchester e nel 1820 termin\u00f2 il suo primo libro, \"Precauzione\", un romanzo di vecchia scuola. Questo fu seguito nel 1821 da \"La spia\", che ebbe molto successo al momento della pubblicazione, \"I pionieri\" (1823), il primo della serie di \"Calza-di-Cuoio\", e \"Il pilota\" (1824), un'audace e impetuosa storia di mare. L'opera successiva fu \"Lionel Lincoln\" (1825), fiacca e poco attraente, seguita nel 1826 dal famoso \"L'ultimo dei Mohicani\", considerato da molti il vero capolavoro di Cooper. Allontanatosi dall'America per visitare l'Europa, pubblic\u00f2 a Parigi \"La prateria\" (1826), e, nel 1828, \"Il corsaro rosso\".\nDurante questo periodo il talento altalenante di Cooper sembra aver raggiunto il suo apice. Eppure le opere prodotte furono di scarso valore letterario, \"The Wept of Wish-ton-Wish\" del 1829; \"Le Opinioni di un Viaggiatore Scapolo\" del 1828 e \"La Strega del Mare\" del 1830, uno dei suoi principali racconti marinareschi. Nel 1830 difese gli Stati Uniti con una serie di lettere pubblicate dal \"National\", un giornale parigino, contro una serie di accuse sollevate dalla \"Revue Britannique\" con la quale trascorse il resto della sua vita a scontrarsi sulla carta stampata, a volte per spirito nazionalistico, a volte per motivi personali, altre ancora per entrambi i motivi.\nL'opportunit\u00e0 di rendere pubbliche le sue opinioni nazionalistiche sembrano non solo aver rafforzato in lui le sue convinzioni, ma avrebbero ispirato in lui l'idea di esporle al pubblico grazie alla sua arte. I suoi tre successivi racconti, \"Il Bravo\" del 1831, \"Gli Heidenmauer\" del 1832 e \"Il Carnefice: ovvero l'Abbate di Vigneron\" del 1833, furono tutte espressioni dello spirito repubblicano di Cooper. \"Il Bravo\" ha come scenario Venezia che viene governata da una rozza oligarchia che si nasconde dietro la parvenza della \"repubblica serenissima.\" Tutte e tre le opere vennero accolte con successo da un discreto numero di lettori da entrambi i versanti dell'Atlantico, sebbene \"Il Bravo\" sub\u00ec una forte stroncatura da parte della critica letteraria statunitense.\nNel 1833 Cooper fece ritorno in America e pubblic\u00f2 una \"Lettera ai miei Compatrioti\", nella quale diede la sua versione della controversia nella quale era stato coinvolto e censur\u00f2 aspramente i suoi compatrioti per avervi preso parte. Questo attacco ebbe un seguito nel 1835 con \"I Monikin\" e \"Democratico Americano\". In seguito scrisse resoconti sulle sue esperienze e sui suoi viaggi in Europa, tra i quali spicca l'opera \"L'Inghilterra\" del 1837, in tre volumi, nella quale dimostra una certa vanagloria e cattivo temperamento; di seguito scriver\u00e0 \"Costretto al Ritorno\" e \"Come ho trovato la mia Patria\" nel 1838, notevoli per contenere un'alta idealizzazione della sua personalit\u00e0.\nTutte queste opere tendevano ad accrescere il distacco tra l'autore e il suo pubblico; il Partito Whig scrisse articoli infuocati con attacchi virulenti contro i suoi giudizi, e Cooper sub\u00ec una lunga sequela di citazioni per oltraggio. Dopo essere uscito vittorioso da tutti i processi, torn\u00f2 al suo lavoro con il suo solito vigore raccogliendo nuovamente la popolarit\u00e0. La \"Storia della Marina degli Stati Uniti\" del 1839, ebbe anche dei supplementi nel 1846 con una serie di \"Vite dei Celebri Ufficiali Navali Americani\", a cui successe nel 1840 \"L'Esploratore\" una ottima continuazione della serie di Calza-di-Cuoio; insieme a \"Mercedes di Castiglia \"del 1840; \"Il Cacciatore di Cervi\" del 1841; \"I Due Ammiragli\" e \"Ali ed Ali\" del 1842; \"Wyandotte, Storia di un Fazzoletto da Tasca\", e \"Ned Myers\" 1843; ed in ultimo \"Le Avventure di Miles Wallingford\" del 1844.\nDalle opere di pura fantasia, tuttavia, egli pass\u00f2 nuovamente alla combinazione di arte e controversia nella quale si era distinto cos\u00ec tante volte, e nei due \"Manoscritti di Poche Pagine\" (1845-1846) raggiunse uno stile molto vigoroso. La sua opera successiva fu \"Il Cratere, ovvero la Cima del Vulcano\" del 1847, nella quale tent\u00f2 di introdurre un elemento sovrannaturale, alla quale segu\u00ec \"Il Buco nella Quercia\" e \"Jack Tier\" entrambi del 1848, quest'ultimo una curiosa rivisitazione del \"Pirata Rosso\"; seguirono poi \"Il Leone dei Mari\" del 1849; ed infine \"Le Vie dell'Ora\" (1850), l'ultima sua creazione.\nGli ultimi anni.\nCooper trascorse il resto della sua vita a Cooperstown, nello stato di New York (che era stata dedicata a suo padre). Mor\u00ec di idropisia il 14 settembre 1851. Poco dopo venne eretta una statua in suo onore.\nFortuna.\nCooper \u00e8 stato sicuramente uno degli autori americani pi\u00f9 famosi del diciannovesimo secolo. I suoi racconti sono stati tradotti in quasi tutte le lingue europee e in alcune di quelle asiatiche. Honor\u00e9 de Balzac nutriva una profonda ammirazione nei suoi confronti; Victor Hugo lo defin\u00ec pi\u00f9 grande del pi\u00f9 grande maestro del romanzo moderno, e a questo giudizio si un\u00ec una moltitudine di lettori, incapaci di definire il loro scrittore prediletto se non \"la risposta americana a Walter Scott\". Da scrittore satirico e osservatore, egli \u00e8 semplicemente il \"Cooper che ha scritto sei volumi per dimostrare di essere bravo quanto il Signore\", secondo il ritratto di Lowell; la sua enorme vanit\u00e0 e la sua irritabilit\u00e0 trovano sfogo in una specie di sorda violenza che eccede nella tediosit\u00e0. Fu duramente criticato da Mark Twain, il cui malevolo e spassoso \"Fenimore Cooper's Literary Offences\" \u00e8 tuttora largamente letto nei circoli accademici. Cooper \u00e8 un romanziere che chiede attenzione. Le sue qualit\u00e0 non erano quelle del grande maestro della narrativa; ma possedeva un'immaginazione inesauribile e un'innata bravura a mescolare tra loro, con semplicit\u00e0, un episodio spiacevole, una forza tragica che \u00e8 nello stesso tempo genuina e potente e un considerevole talento narrativo.\nLa sua formazione letteraria fu scarsa; il suo vocabolario era limitato e il suo stile goffo e pretenzioso; amava moralizzare in modo trito e banale, cosa che sciupa i suoi passaggi migliori. In definitiva, tuttavia, ciascuno dei suoi trentatr\u00e9 romanzi possiede una certa dose di merito.\nNel 1856 il suo romanzo \"La spia\" fu messo in musica da Luigi Arditi negli anni in cui il compositore soggiorn\u00f2 negli Stati Uniti. Fu la prima opera lirica di un compositore italiano, e una delle prime in assoluto, ad essere basata su un testo americano.\nOpere.\nRomanzi e racconti\nSaggi, Biografie e scritti politici\nViaggi e memorie\nLe fonti per questa tabella includono:"}
{"id": "645454", "revid": "124700993", "url": "https://it.wikipedia.org/wiki?curid=645454", "title": "Urukagina", "text": "Biografia.\nUrukagina succedette a Lugalanda come \"ensi\" di Lagash; non divenne famoso per le sue conquiste militari, ma, al contrario, per la sua legislazione basata sui principi di libert\u00e0 (la riforma di Urukagina \u00e8 il pi\u00f9 antico documento ad usare questa parola), uguaglianza e giustizia, e per le riforme sociali e morali che ne conseguirono. In particolare si concentr\u00f2 sulla lotta alla corruzione, ampiamente diffusa all'interno della vasta burocrazia statale, e alla separazione tra \"Stato\" (il Palazzo) e \"Chiesa\" (il Tempio). Urukagina sosteneva che era stato il suo dio Ningirsu a ordinare di \"restaurare i decreti del passato\".\nIl suo regno sub\u00ec un forte colpo quando Lugalzagesi, \"ensi\" della vicina Umma, distrusse tutti i principali santuari di Lagash. Urukagina sopravvisse alla disfatta, anzi, i documenti redatti dai suoi scribi che descrivono i saccheggi e le distruzioni di Lugalzaggesi suggeriscono che Urukagina avesse scelto di non opporsi militarmente al suo avversario, confidando nella giustizia degli d\u00e8i.\nEditto di Urukagina.\nL'editto di Urukagina rendeva esenti da tassazione le vedove e gli orfani; obbligava la citt\u00e0 a pagare le spese funebri (incluse le libagioni per il viaggio del morto nel mondo inferiore); e decret\u00f2 che i ricchi dovessero usare l'argento nelle contrattazioni con i poveri, e se il povero non desiderava vendere, nessuno poteva forzarlo a farlo."}
{"id": "645459", "revid": "45891", "url": "https://it.wikipedia.org/wiki?curid=645459", "title": "Age of Empire", "text": ""}
{"id": "645470", "revid": "1335892", "url": "https://it.wikipedia.org/wiki?curid=645470", "title": "Tirigan", "text": "Venne sconfitto da Utukhegal di Uruk in una sola battaglia. Tirigan fugg\u00ec nella citt\u00e0 di Dubrum dove per\u00f2 venne ucciso.\nCon lui fin\u00ec la dinastia gutea che fu seguita dalla Quinta dinastia di Uruk e poi dalla Terza dinastia di Ur."}
{"id": "645488", "revid": "4175", "url": "https://it.wikipedia.org/wiki?curid=645488", "title": "Zenica", "text": "Zenica (, IPA , ) \u00e8 una citt\u00e0 della Bosnia ed Erzegovina di abitanti al 2013.\n\u00c8 capoluogo del cantone di Zenica-Doboj.\nSi trova circa a nord di Sarajevo, \u00e8 circondata da molte colline e montagne ed \u00e8 attraversata dal fiume Bosna, sulla riva destra del quale \u00e8 presente un piccolo villaggio, Vranduk, che dista 10\u00a0km dal centro della citt\u00e0.\nLa citt\u00e0 si divide in due parti, la Stara \u010car\u0161ija (quartiere antico) con parecchie attrazioni turistiche, inclusa una sinagoga ora trasformata in galleria d'arte cittadina.\nVi si trova anche una moschea (moschea \u010ciar\u0161ijska), una fontana austriaca e un'antica fattoria tradizionale (Casa Had\u017eimazi\u0107a).\nGeografia antropica.\nSuddivisioni amministrative.\nLocalit\u00e0.\nArnauti, Banloz, Bijele Vode, Bistrica, Bistrica Gornja, Briznik, Bukovica, Dobriljevo, Donja Vraca, Drivu\u0161a, Donji \u010cajdra\u0161, Drugavci, Dusina, Gladovi\u0107i, Gorica, Gornja Gra\u010danica, Gornja Vi\u0161njica, Gornja Vraca, Gornja Zenica, Gornji \u010cajdra\u0161, Gradina, Gradi\u0161\u0107e, Grm, Gumanci, Janjac, Janji\u0107i, Janji\u0107ki Vrh, Jasika, Jastrebac, Jurjevi\u0107i, Kasapovi\u0107i, Klopa\u010dki Vrh, Koli\u0107i, Koprivna, Kova\u010di\u0107i, Kovani\u0107i, Kozarci, Kula, La\u0161va, Lijeske, Lokvine, Loznik, Ljubetovo, Mo\u0161\u0107anica, Mutnica, Nemila, Novo Selo, Obrenovci, Orahovica, Osojnica, Osredak, Palinovi\u0107i, Pepelari, Pe\u0161evi\u0107i, Plahovi\u0107i, Plav\u010di\u0107i, Poca, Pojske, Ponihovo, Ponirak, Puhovac, Putovi\u010dko Polje, Putovi\u0107i, Radinovi\u0107i, Sebuja, Smaji\u0107i, Starina, Stranjani, Svi\u0107e, \u0160eri\u0107i, \u0160ibli\u0107i, Ti\u0161ina, Top\u010di\u0107 Polje, Tre\u0161njeva Glava, Vranduk, Vranovi\u0107i, Vra\u017eale, Vrhpolje, Vukoti\u0107i, Zahi\u0107i, Zenica e \u017divkovi\u0107i.\nCultura.\nA Zenica ha sede una delle principali universit\u00e0 bosniache, l'universit\u00e0 di Zenica, fondata nel 2000.\nSport.\nCalcio.\nLa squadra principale della citt\u00e0 \u00e8 il Nogometni Klub \u010celik Zenica che gioca le partite interne allo stadio Bilino Polje."}
{"id": "645489", "revid": "287204", "url": "https://it.wikipedia.org/wiki?curid=645489", "title": "Balivo", "text": "Balivo (dal latino \"baiulivus\", forma aggettivale di baiulus, \"portatore\") \u00e8 il nome di un funzionario, investito di vari tipi di autorit\u00e0 o giurisdizione, presente soprattutto nei secoli passati in numerosi paesi occidentali, principalmente europei.\nEvoluzione del termine.\nIl \"Balio\", \"Bailo\" o \"Baillo\" (dal latino \"Baiulus\" poi \"Bailus\", \"portatore\" e per estensione \"reggente\") era nel Medioevo un alto funzionario rappresentante dell'autorit\u00e0 politica.\nPoich\u00e9, nei paesi anglosassoni, i balivi si occupano del sequestro di un immobile in esecuzione di un credito, in tempi andati nelle Fens dell'Inghilterra orientale, il termine \"Balivo di Bedford\" si usava spesso in gergo per indicare le piene distruttive del fiume Great Ouse.\nFunzioni e poteri.\nEgli:\nI poteri e le funzioni del balivo variano notevolmente a seconda del contesto. Cos\u00ec, ad esempio, nella Francia pre-rivoluzionaria si occupava di riscuotere le imposte e di amministrare la giustizia in tutto il regno. In Italia, dal Medioevo all'epoca pre-unitaria, il balivo rappresentava il potere del sovrano svolgendo le funzioni di luogotenente. In area germanica le stesse mansioni erano svolte da un funzionario detto \"landvogto\" (o anche \"landfogto\") o capitano.\nIn Inghilterra a met\u00e0 del XIV secolo era colui che amministrava le terre del feudatario, decidendo come suddividerle tra i servi della gleba.\n\"Bal\u00ec\" \u00e8 anche il titolo di membri di alto grado di alcuni ordini cavallereschi, fra cui quello di Malta.\nBalivi medievali.\nIsole britanniche.\nIn Inghilterra il termine balivo (\"bailiff\" in inglese) fu applicato in primo luogo agli ufficiali del re in generale, come sceriffi, sindaci, ecc., e pi\u00f9 in particolare al primo funzionario di una centena. La contea nel cui ambito lo sceriffo esercita la sua giurisdizione \u00e8 ancora chiamata il suo baliato (\"bailiwick\"), mentre il termine balivo si conserva come titolo dei primi magistrati di varie citt\u00e0 e dei custodi dei castelli reali, come l'Alto Balivo di Westminster, il Balivo del Castello di Dover, ecc. Nel sistema feudale il balivo era incaricato di sovrintendere alla coltivazione del feudo (vedi Walter di Henley).\nOlanda e Fiandre.\nIl rango di balivo fu usato nelle Fiandre, in Olanda, nell'Hainault, nella Zelanda e nel Nord della Francia. Il balivo era un impiegato statale che rappresentava il governante in citt\u00e0 e in campagna. Nelle Fiandre il balivo era solitamente nominato dal Conte e in Francia del Re. La posizione trae origine dalla Francia, quando re Filippo II Augusto insedi\u00f2 il primo balivo. Nelle parti settentrionali dell'Europa continentale questa posizione era nota come \"baljuw\", un diretto derivato dalla parola francese \"bailli\", ma erano usate anche parole come \"drost\", \"drossaard\" (Brabante), \"amman\" (Bruxelles), \"meier\" (Lovanio, Asse), \"schout\" (Anversa, Boscoducale, Turnhout), \"amtmann\" e \"ammann\" (Germania, Svizzera, Austria).\nSvizzera.\nNella Svizzera di antico regime vengono definiti \"balivi\" i funzionari (con poteri sostanzialmente di giudici) che amministrano gli otto \"baliaggi ultramontani\" (i territori quindi che oggi formano il Cantone Ticino). Tale situazione dura dalla conquista confederata dei territori nel 1512 all'istituzione della Repubblica elvetica nel 1798.\nItalia (Valle d'Aosta).\nCasa Savoia ebbe per la prima volta il parziale possesso della Valle d'Aosta alla fine del 1025, quando Umberto Biancamano di Savoia condivise il dominio sul comitato di Aosta con il vescovo di Aosta. A poco a poco l'importanza dei Savoia in Valle and\u00f2 consolidandosi, anche tramite varie diete, tra le quali spicca quella del 1191, in cui fu concessa la \"Magna carta delle franchigie valdostane\" o \"Charte des franchises\" da Bonifacio I del Monferrato, tutore di Tommaso I di Savoia, per conto di quest'ultimo.\nNella \"Carta delle franchigie\" si sanciva che il sovrano non avrebbe potuto imporre tasse se non approvate preventivamente dalla dieta valligiana, la quale era presieduta dal \"bailly\", il balivo. Di questi tutta la popolazione era suddita; a memoria della sua presenza in Valle, ad Aosta resta ancora la Torre del balivo. Ancora oggi, tra i titoli del Capo della Real Casa di Savoia, \u00e8 presente quello di \"Principe Balivo di Aosta\".\nFrancia.\nSotto l\"ancien r\u00e9gime\" in Francia, il \"baillie\" era il rappresentante del re nel bailliage (baliato), incaricato dell'applicazione della giustizia e del controllo dell'amministrazione. Nella Francia meridionale, il termine generalmente usato era \"s\u00e9n\u00e9chal\" (siniscalco) che deteneva la carica nella s\u00e9n\u00e9chauss\u00e9e (siniscalcato).\nLa rete amministrativa dei \"baillages\" fu istituita nel XII secolo sulle terre del re (le cosiddette \"terre della corona\" o \"domaine royal\"), in particolare da Filippo Augusto. Erano basate sulle antiche suddivisioni fiscali medievali (le \"baillies\") utilizzate dai principi sovrani anteriori (come il Duca di Normandia). La creazione dei \"bailliages\" reali ridusse le corti giudiziarie preesistenti a un rango subalterno; queste corti inferiori erano chiamate:\nLa corte o tribunale del \"bailliage\" era presieduta da un \"luogotenente generale del \"bailli\"\" (\"lieutenant g\u00e9n\u00e9ral du bailli\"). I tribunali nei \"bailliages\" e nelle \"s\u00e9n\u00e9chauss\u00e9es\" erano la prima corte d'appello per le corti inferiori, ma la corte di prima istanza per gli affari concernenti la nobilt\u00e0. Per appellare le loro decisioni, ci si rivolgeva ai parlamenti regionali. In uno sforzo per ridurre il carico di processi nei parlamenti, a certi \"bailliages\" furono conferiti estesi poteri da Enrico II di Francia: questi erano chiamati pr\u00e9sidiaux. \"Bailliages\" e \"pr\u00e9sidiaux\" erano la prima corte per determinati crimini (questi processi erano stati in precedenza sotto la supervisione dei signori locali): sacrilegio, lesa maest\u00e0, sequestro, stupro, eresia, falsificazione di denaro, sedizione, insurerrezioni e porto illegale di armi.\nAlla fine del XVI secolo, il ruolo del \"bailli\" era divenuto puramente onorario, e del potere giudiziario era investito solo il \"lieutenant g\u00e9n\u00e9ral\" del \"bailliage\". Il ruolo amministrativo e finanziario dei \"bailliages\" e delle \"s\u00e9n\u00e9chauss\u00e9es\" declin\u00f2 all'inizio dell'era moderna (sostituiti dagli esattori del re e dai governatori regionali e, in seguito, dagli intendenti) e, alla fine del XVIII secolo, i \"bailliages\", che ammontavano a centinaia, svolgevano solo una funzione giudiziaria.\nIn Francia, un balivo di tribunale \u00e8 chiamato \"usciere di giustizia\" (\"huissier de justice\").\nRepubblica di Venezia.\nA partire dal XII secolo la Repubblica di Venezia cominci\u00f2 a insediare nelle principali colonie d'oltremare dei \"baili\": governatori che univano alla funzione di magistrati delle comunit\u00e0 mercantili quelle di ambasciatori residenti presso le varie corti orientali. I baili fungevano inoltre da sovrintendenti alle attivit\u00e0 delle colonie minori, rette da consoli, e avevano autorit\u00e0 su tutti i cittadini veneziani presenti nella regione cui erano preposti.\nDopo la conquista di Costantinopoli nel 1204 tutti i baili vennero sottoposti all'autorit\u00e0 del \"Podest\u00e0\" ivi residente, sino alla riconquista bizantina nel 1261. Dopo il 1277 a capo della ricostituita colonia nella capitale orientale venne posto un funzionario con il titolo di Bailo di Costantinopoli, al quale, a partire dal 1322, venne assegnata giurisdizione su tutto l'Oriente, esattamente come in precedenza al Podest\u00e0. La carica di Bailo era la pi\u00f9 importante all'estero per la Serenissima, che basava tutta la sua ricchezza sui traffici con l'Oriente.\nIl Bailo veniva eletto dal Maggior Consiglio e doveva avere pi\u00f9 di venticinque anni. Il suo mandato, all'inizio biennale, divenne annuale dopo l'avvento dei Turchi per ridiventare biennale nel 1479 e, infine, triennale dal 1503. Il Bailo veniva assistito da un ristretto \"Consiglio dei Dodeci\" e da un Gran Consiglio. Del primo facevano parte 12 nobili residenti in citt\u00e0 e prendeva decisioni soprattutto su vertenze commerciali. Del secondo facevano parte tutti i residenti sopra i 18 anni e veniva convocato per decisioni di carattere pi\u00f9 generale.\nDella sua corte faceva parte un \"dragomanno\" (interprete), un medico (di solito ebreo), un sacerdote, un notaio, due \"ponderatori\" (che pesavano le merci), doganieri, banditori e altra servit\u00f9. I dragomanni venivano spesso arruolati in Istria perch\u00e9 gi\u00e0 padroneggiavano la lingua slava ed erano pi\u00f9 portati ad imparare il turco e l'arabo.\nLa presenza della colonia veneziana a Costantinopoli era sgradita ai turchi, e per la presenza del Bailo e per l'esenzione dei mercanti dai dazi, la Serenissima versava al Sultano 10000 ducati all'anno. Questo pagamento fu abolito nel 1482, ma da allora furono introdotti i dazi sulle importazioni veneziane. Solo nel 1575 il Bailo fu ufficialmente riconosciuto dagli ottomani come ambasciatore della Repubblica di Venezia. Fino ad allora era stato considerato solo il capo della comunit\u00e0 veneziana a Costantinopoli.\nCon l'espansione dell'Impero Ottomano i baili minori ebbero un ruolo progressivamente minore, pertanto furono sostituiti con consoli ordinari. La carica di Bailo di Costantinopoli sopravvisse invece sino alla caduta della Repubblica nel 1797.\nBalivi moderni.\nBelgio.\nLa maggior parte delle funzioni associate ai pi\u00f9 antichi termini olandesi tradotti in italiano come \"balivo\", non sono pi\u00f9 riunite in un unico funzionario. I termini moderni \"huissier de justice\" (in francese) o \"gerechtsdeurwaarder\" (in olandese), tuttavia, equivalenti all'ufficiale giudiziario italiano, nei paesi di lingua inglese sono di solito tradotti come \"balivo\". Si tratta di un ufficiale giurato che pu\u00f2 legalmente consegnare citazioni, provvedere all'esecuzione di ordinanze della corte come pure alla confisca di beni, o fungere da testimone ufficiale legale. Un ufficiale simile \u00e8 tipico di molti paesi con un sistema giudiziario di tipo non anglosassone basato sul Codice napoleonico. In Belgio, il balivo pu\u00f2 essere nominato da un tribunale fallimentare per esercitare il mandato di \"schuldbemiddelaar\" (in olandese) o \"m\u00e9diateur de dettes\" (in francese), un negoziatore di debiti (in sostanza, una sorta di curatore fallimentare), in una procedura chiamata \"collectieve schuldenregeling\" (CSR) o \"m\u00e9diation collective de dettes\", una transazione debitoria negoziata collettivamente, che \u00e8 paragonabile alle regolazioni delle \"Wet Schuldsanering Natuurlijke Personen\" (WSNP, procedure fallimentari riguardanti persone fisiche) dei Paesi Bassi.\nAi compiti giudiziari ufficiali se ne aggiungono spesso altri come libero professionista, per esempio incasso di crediti non giudiziari, consulenza giudiziaria specifica o scrittura di condizioni generali di vendita, assistenza giudiziaria nelle corti inferiori (livello \"cantonale\"), ecc.\nIsole britanniche.\nInghilterra e Galles.\nIn Inghilterra e Galles, la denominazione \"balivo\" \u00e8 sopravvissuta anche in epoca moderna con riferimento ad alcune tipologie di ufficiali giudiziari, solo recentemente riformate, a seguito dell'approvazione del \"Tribunals, Courts and Enforcement Act\" (\"Legge sui tribunali, le corti e l'esecuzione giudiziaria\") del 2007, che ha profondamente modificato l'intero sistema giudiziario britannico.\nAttualmente, esistono sei cariche i cui detentori sono comunemente qualificati come \"balivi\". Si tratta di ufficiali che provvedono all'esecuzione giudiziaria (\"enforcement\") delle sentenze (per il pagamento di debiti, multe, tasse, ecc.) emesse dai vari tribunali civili da cui gli stessi dipendono.\nGli ufficiali civili di esecuzione (\"civilian enforcement officers\") sono impiegati dal cosiddetto \"Her Majesty's Courts Service\" (\"Servizio dei Tribunali di Sua Maest\u00e0\", HMCS) e curano l'esecuzione giudiziaria per le Preture (\"Magistrates' Courts\") \u2013 ci\u00f2 riguarda principalmente la riscossione delle multe non pagate inflitte dal tribunale.\nI balivi del Tribunale della Contea (\"County Court Bailiffs\") sono anch'essi impiegati dal \"Her Majesty's Courts Service\" e curano l'esecuzione giudiziaria per i Tribunali della Contea (\"County Courts\") \u2013 concernente principalmente l'effettuazione dei pagamenti non eseguiti imposti dalle sentenze del Tribunale (\"County Court Judgments\").\nGli ufficiali di esecuzione della Corte Suprema (\"High Court enforcement officers\") sono impiegati da societ\u00e0 private e curano l'esecuzione giudiziaria per la Corte Suprema di Giustizia (\"High Court of Justice\") \u2013 hanno quasi la stessa funzione dei balivi del Tribunale delle Contea, fatta eccezione per le diverse competenze del Tribunale da cui dipendono.\nI balivi abilitati (\"certificated bailiffs\") sono impiegati da societ\u00e0 private ed eseguono il recupero di vari crediti per conto di organizzazioni come le autorit\u00e0 locali. Possono sequestrare e vendere beni per coprire l'ammontare del debito dovuto. Possiedono inoltre un'abilitazione che consente loro, e solo a loro, di procedere al sequestro (\"distress\") per mancato pagamento dell'affitto, di debiti per multe stradali (\"road traffic debts\"), di imposte locali (\"council tax\") e di tasse su immobili non residenziali (\"non-domestic rates\"). Non possono eseguire la riscossione di denaro dovuto in dipendenza di ordinanze della Corte Suprema o del Tribunale della Contea.\nI balivi non abilitati (\"non-certificated bailiffs\") sono impiegati da societ\u00e0 private e hanno il diritto di recuperare denaro dovuto per una variet\u00e0 di crediti sequestrando e vendendo i beni dei debitori, ma non possono procedere al sequestro nei casi riservati ai balivi abilitati (mancato pagamento di affitto, multe stradali, imposte locali e tasse su immobili residenziali), n\u00e9 tanto meno eseguire la riscossione di somme dovute a seguito di ordinanze della Corte Suprema o del Tribunale della Contea.\nIn Inghilterra e Galles esiste anche la figura dei \"balivi delle acque\" (\"water bailiffs\"), cui spettano poteri di polizia sui bacini idrici e di prevenzione della pesca abusiva. Si tratta generalmente di dipendenti dell'Agenzia per l'ambiente (\"Environment Agency\").\nIn Inghilterra e Galles, il balivo di un \"privilegio\" (\"franchise\") o \"libert\u00e0\" (\"liberty\") \u00e8 l'ufficiale che esegue mandati (\"writs\") e citazioni (\"processes\"), e seleziona le giurie all'interno di una determinata circoscrizione territoriale, tradizionalmente denominata appunto privilegio o libert\u00e0. \u00c8 nominato dal signore del privilegio che, nello \"Sheriffs Act\" (\"Legge sugli sceriffi\") del 1887, \u00a7 34, \u00e8 definito \"balivo del privilegio\" (\"bailiff of the franchise\").\nIl balivo di uno sceriffo \u00e8 invece un sottufficiale impiegato da uno sceriffo all'interno di una contea allo scopo di eseguire mandati (\"writs\"), citazioni (\"processes\"), sequestri (\"distraints\") e arresti (\"arrests\"). Poich\u00e9 uno sceriffo \u00e8 responsabile per gli atti dei propri ufficiali che agiscono su suo mandato, i suoi balivi sono annualmente vincolati a lui in un obbligo di garanzia del fedele espletamento del loro ufficio, e pertanto vengono chiamati \"balivi vincolati\" (\"bound bailiffs\"). Spesso sono chiamati anche \"bum-bailiffs\" (letteralmente, \"balivi-bum\") o, brevemente, \"bums\". L'origine di questa parola \u00e8 incerta; l\"Oxford English Dictionary\" suggerisce che si tratti di un'allusione al modo di catturare il colpevole di un reato. I balivi speciali erano ufficiali nominati dallo sceriffo su richiesta di un querelante (\"plaintiff\") allo scopo di eseguire un particolare mandato di comparizione. La nomina di un balivo speciale solleva lo sceriffo da ogni responsabilit\u00e0 fino a quando l'interessato \u00e8 arrestato e consegnato nella custodia effettiva dello sceriffo.\nIn base al \"County Courts Act\" (\"Legge sui tribunali della nazione\") del 1888, si prevede che vi siano uno o pi\u00f9 alti balivi (\"high bailiffs\"), nominati dal giudice e amovibili dal Lord Cancelliere; e ogni persona che espleti le funzioni di alto balivo ha il potere di nominare un numero sufficiente di persone abili e idonee per assisterlo in qualit\u00e0 di balivi, le quali possono essere licenziate a suo piacimento. La funzione dell'alto balivo \u00e8 di notificare tutte le citazioni e le ordinanze, e di eseguire tutti i mandati, ingiunzioni e comparizioni emessi dalla corte. L'alto balivo \u00e8 responsabile di tutti gli atti e le inadempienze di s\u00e9 e dei balivi nominati per assisterlo, allo stesso modo in cui lo sceriffo di una contea \u00e8 responsabile degli atti e delle inadempienze di s\u00e9 e dei suoi ufficiali. In base alla stessa legge (\u00a749), i balivi sono responsabili di ogni connivenza, omissione o negligenza nell'esigere tale esecuzione. Nessuna azione giudiziaria pu\u00f2 essere promossa contro un balivo che agisca sotto ordine della corte senza un preavviso di sei giorni (\u00a752). Qualsiasi mandato ad un balivo di prendere possesso di un bene immobile giustifica il suo ingresso nei locali menzionati nel mandato e la presa di possesso, purch\u00e9 l'ingresso sia fatto tra le ore 16 e le ore 22 (\u00a7 142). Il \"Law of Distress Amendment Act\" (\"Legge di modifica della normativa del sequestro\") del 1888 stabilisce che nessuna persona possa agire come balivo per eseguire sequestri (\"distress\") dietro compenso, a meno che non sia autorizzato da un giudice del Tribunale della Contea ad agire in qualit\u00e0 di balivo.\nTutte le figure dei balivi test\u00e9 descritte saranno abolite quando entreranno in vigore le sezioni 63 e 64 del gi\u00e0 citato \"Tribunal, Courts and Enforcement Act 2007\" (\"Legge sui tribunali, le corti e l'esecuzione giudiziaria\"). Questa nuova disciplina, in particolare, ha abolito l'ufficio di balivo nei procedimenti esecutivi (cio\u00e8 finalizzati al recupero dei crediti) sostituendolo con un pi\u00f9 moderno sistema di certificated enforcement agents (letteralmente: \"agenti di esecuzione abilitati\"), cio\u00e8 di ufficiali giudiziari forniti di determinati requisiti e muniti di specifica abilitazione.\nCome per la maggior parte delle norme previste nella nuova legge, anche l'entrata in vigore delle sezioni 63 e 64 \u00e8 subordinata all'emanazione di una specifica ordinanza del Lord Cancelliere (equivalente grosso modo ai decreti ministeriali del diritto italiano). Fino a settembre 2008, tale provvedimento non era ancora stato emanato, non essendo ancora state assunte decisioni su alcuni punti controversi della nuova disciplina, come un potere generale di ingresso riconosciuto a tutti i balivi di cui, attualmente, godono solo i \"civilian enforcement officers\". Inoltre non vi \u00e8 ancora accordo su come saranno regolamentati i nuovi ufficiali di esecuzione. Secondo un rapporto preliminare pubblicato dal Ministero della giustizia il 18 marzo 2008, una valutazione completa sull'impatto del nuovo sistema dovrebbe essere formalizzata entro l'autunno 2008, il che fa prevedere che l'entrata in vigore definitiva potrebbe slittare al 2009.\nScozia.\nLa forma scozzese di questa carica \u00e8 il bailie. I \"bailies\" fungevano da magistrati dei \"borghi\" o \"burghs\" nel sistema di governo locale della Scozia prima del 1975, quando il sistema dei borghi e delle contee fu sostituito da un sistema a due livelli di consigli regionali e distrettuali. Il sistema a due livelli fu poi a sua volta sostituito da un sistema di autorit\u00e0 unitarie.\nIn base alle nuove disposizioni, i \"bailies\" furono aboliti e sostituiti dai giudici di pace che prestano servizio nelle Corti distrettuali di Scozia, non detenendo pi\u00f9 queste cariche alcun potere all'interno dell'autorit\u00e0 locale intesa come organo amministrativo. Tuttavia il termine \"bailie\" \u00e8 ancora usato come titolo onorario dal consiglio comunale di Glasgow per numerosi consiglieri anziani che possono fare le veci del sindaco (qui chiamato \"Lord Provost\").\nL'equivalente scozzese di un balivo dello sceriffo o alto balivo \u00e8 l'\"ufficiale sceriffo\" (\"sheriff officer\") per la \"Corte dello Sceriffo\" (\"Sheriff Court\") o il \"messaggero d'armi\" (\"messenger-at-arms\") per la \"Corte di Sessione\" (\"Court of Session\"). Queste cariche sono state abolite dal \u00a760 del \"Bankruptcy and Diligence etc. (Scotland) Act 2007\" (\"Legge sulla bancarotta e la diligenza ecc.\", la legge fallimentare scozzese) e sostituite con l'ufficio di \"ufficiale giudiziario\" (\"judicial officer\") di cui al \u00a757(1) del medesimo provvedimento.\nIn Scozia, esiste in effetti anche l'ufficio di balivo delle acque, con il potere di applicare la legislazione relativa alla pesca illegale del salmone e della trota.\nIsole del Canale.\nNelle Isole del Canale il balivo \u00e8 il primo ufficiale statale in ciascuno dei due baliati (Jersey e Guernsey) in cui sono suddivise le isole. \u00c8 nominato dalla Corona e mantiene l'ufficio fino al pensionamento. Presiede come giudice nella Corte Reale (\"Royal Court\"), e assume i pareri dei funzionari che lo coadiuvano in funzione giudicante, i cosiddetti \"jurats\"; presiede inoltre gli \"Stati\" (\"States\"), ossia i parlamenti locali di States of Jersey e di States of Guernsey, e rappresenta la Corona nelle cerimonie civili. Per poter compiere il suo ruolo giudiziario, il balivo di Jersey o di Guernsey deve essere un avvocato qualificato.\nIsola di Man.\nNell'Isola di Man, l'Alto Balivo (\"High Bailiff\") \u00e8 il supremo magistrato togato.\nCanada.\nIn alcune parti del Canada, i balivi sono responsabili della notifica di citazioni legali (\"legal processes\"). In certe giurisdizioni, i doveri del balivo comprendono anche la notifica dei documenti legali, le azioni di reintegro nel possesso e di sfratti in accordo con le sentenze della corte, l'applicazione delle ganasce ai veicoli e l'esecuzione dei mandati di arresto. Alcune giurisdizioni richiedono che, per diventare balivo, i candidati ricevano una speciale formazione e abbiano una laurea in tecnologia paralegale.\nOntario.\nNell'Ontario, i balivi provinciali (\"provincial bailiffs\") forniscono il trasporto primario dei prigionieri tra le strutture correzionali come carceri e prigioni. In base al \"Ministry of Correctional Services Act\" (Ontario) (\"Legge sul Ministero dei servizi correzionali\"), mentre trasportano prigionieri, i balivi hanno i poteri degli agenti di polizia. Quando \u00e8 necessario, gli ufficiali correzionali (\"correctional officers\", affini agli agenti di polizia penitenziaria italiana) provinciali agiranno come balivi per incarichi a breve e lungo termine; d'altra parte, i balivi a tempo pieno sono tipicamente reclutati proprio nelle file degli agenti correzionali. I balivi provinciali sono armati di bastoni telescopici e di spray al peperoncino ed operano sotto la giurisdizione del Ministero della sicurezza comunitaria e dei servizi correzionali (\"Ministry of Community Safety and Correctional Services\") della provincia dell'Ontario. I compiti normalmente associati ai balivi in altre giurisdizioni canadesi, come sfratti, sequestri e altre questioni civili, sono svolti dagli sceriffi, che dipendono dall'ufficio del Procuratore Generale dell'Ontario (\"Attorney General of Ontario\"), corrispondente a quello del Ministro della giustizia a livello provinciale.\nPaesi Bassi.\nAttualmente la carica di \"balivo\" non si usa nei Paesi Bassi, ma vi \u00e8 un'eccezione. Il termine \u00e8 adoperato infatti per la posizione di presidente e, talvolta, di membro onorario del ramo olandese dei Cavalieri Ospitalieri.\nStati Uniti.\nNegli Stati Uniti molti usano colloquialmente la parola \"balivo\" per riferirsi ad un \"ufficiale di pace\" (\"peace officer\") che provvede alla sicurezza del tribunale. Pi\u00f9 spesso, questi ufficiali giudiziari sono tutori della legge, come vice sceriffi, \"marshals\", o \"constables\". La terminologia, comunque, varia fra i vari stati (e a volte anche all'interno degli stessi).\nNell'ambito del proprio personale, il Tribunale pu\u00f2, con un'ordinanza, nominare i balivi come ufficiali di pace, i quali avranno, durante i termini stabiliti per tale nomina, i poteri normalmente conferiti agli ufficiali di polizia, compreso, ma non esclusivamente, il potere di compiere arresti in un caso penale, a condizione che l'esercizio di tali poteri sia limitato a un qualsiasi edificio o immobile mantenuto o impiegato come aula di tribunale ovvero a supporto di funzioni giudiziarie.\nQualunque sia il nome utilizzato, l'agenzia che provvede alla sicurezza del tribunale \u00e8 spesso incaricata di notificare citazioni legali (\"legal process\") e di sequestrare e vendere beni immobili (ad es., dissequestro dietro cauzione [\"replevin\"] o preclusione del riscatto [\"foreclosure\"]). In alcuni casi, i compiti in una data giurisdizione sono separati tra agenzie. Per esempio, un ufficiale del tribunale pu\u00f2 provvedere alla sicurezza dell'aula di tribunale in una giurisdizione dove lo sceriffo si occupa di notifiche e sequestri."}
{"id": "645490", "revid": "116980806", "url": "https://it.wikipedia.org/wiki?curid=645490", "title": "Osservatorio internazionale del monte Graham", "text": "L'osservatorio internazionale del monte Graham (abbreviato nella sigla MGIO, dall'inglese \"Mount Graham International Observatory\") \u00e8 un dipartimento dell'osservatorio Steward, gestito in primis dall'Universit\u00e0 dell'Arizona.\n\u00c8 collocato sul monte Graham in Arizona, nel complesso montuoso delle montagne Pinale\u00f1o. L'osservatorio ospita parte dei pi\u00f9 sofisticati e moderni telescopi e strumenti astronomici del mondo.\nLa costruzione degli osservatori \u00e8 stata autorizzata dal Congresso degli Stati Uniti ed i lavori iniziarono nel 1989, ma \u00e8 stata oggetto di contestazioni da parte degli indiani d'America, che considerano la montagna un luogo sacro; e dagli ambientalisti, preoccupati dal fatto che la costruzione dei telescopi possa avere effetti negativi sulla popolazione dello Scoiattolo Rosso del monte Graham. Nel 1993 iniziarono ad operare i primi due telescopi, il VATT e l'HHT.\nGli astronomi e il personale che lavora presso l'osservatorio hanno dovuto fronteggiare le proteste (e addirittura aggressioni fisiche) oltre a tentativi di sabotaggio, anche se la maggior parte delle contestazioni \u00e8 stata del tutto pacifica. Per placare gli animi, \u00e8 stato inventato uno speciale \"permesso scoiattolo\", che deve essere ottenuto da chiunque voglia visitare l'osservatorio per sopralluoghi o semplici visite turistiche."}
{"id": "645495", "revid": "889336", "url": "https://it.wikipedia.org/wiki?curid=645495", "title": "Marconista", "text": "Il marconista, detto anche radiotelegrafista, \u00e8 l'operatore addetto alle comunicazioni radio sulle navi o sugli aeromobili.\nIl nome deriva dall'inventore italiano Guglielmo Marconi.\n\u00c8 responsabile del funzionamento della strumentazione radio, delle telecomunicazioni e di tutti i servizi di comunicazione della nave e comunicazione tra base aeroportuale e aeroplano (pilota). In tempi pi\u00f9 recenti, l'attivit\u00e0 del marconista, a bordo degli aerei, \u00e8 stata rilevata e integrata con altre funzioni legate al volo dal tecnico di volo.\nAttivit\u00e0.\nLe attivit\u00e0 del marconista comprendono:\nDagli anni settanta l'attivit\u00e0 del marconista si \u00e8 arricchita dell'uso della macchina da scrivere per trascrivere, appunto, la traduzione morse dapprima manualmente effettuata sul quaderno. Questo avviene dagli anni '70 nelle caserme che preparano i militari di leva assegnati a tale servizio."}
{"id": "645496", "revid": "8862", "url": "https://it.wikipedia.org/wiki?curid=645496", "title": "Alulim", "text": ""}
{"id": "645497", "revid": "2233148", "url": "https://it.wikipedia.org/wiki?curid=645497", "title": "Strada statale 35 dei Giovi", "text": "La strada statale 35 dei Giovi (SS 35) in Liguria e Piemonte e un piccolo tratto in Lombardia, e strada provinciale ex strada statale 35 dei Giovi (SP ex SS 35) in Lombardia, \u00e8 una strada provinciale e statale italiana che collega Genova e la Riviera Ligure con Como e il Canton Ticino, passando per Pavia e Milano. La strada ha inizio a Genova nel quartiere di Sampierdarena dove costituisce un'importante arteria di attraversamento urbano con le vie Reti e Fillak, per poi terminare a Como pi\u00f9 precisamente alla Dogana di Ponte Chiasso sul confine con la Svizzera. Tra Tortona e Casteggio la SS 35 \u00e8 in comune con la strada statale 10, mentre il tratto Milano-Cermenate \u00e8 una Superstrada, realizzata intorno agli anni sessanta nota con il nome di Superstrada Milano-Meda.\nStoria.\nLa strada statale 35 dei Giovi fu istituita nel 1928 con il seguente percorso: \u00abDa Genova per Ronco - Serravalle a Tortona con diramazione da Serravalle a Spinetta presso Alessandria e da Casteggio per Pavia - Milano - Asnago - Como al confine svizzero verso Chiasso\u00bb.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Liguria, alla Regione Piemonte e alla Regione Lombardia, che hanno ulteriormente devoluto le competenze alle rispettive province, non essendoci in queste regioni la classificazione di strada regionale.\nNel 2018 la tratta ligure della strada venne nuovamente inserita nella rete stradale di interesse nazionale, ripristinandone pertanto la classificazione di strada statale. Nel 2021, anche la tratta piemontese e una piccola tratta lombarda sono tornate di competenza ANAS e queste tratte sono classificate come strada statale.\nNel territorio milanese la strada ricalca due storiche arterie: nel tratto a settentrione infatti, la strada esisteva gi\u00e0 nel medioevo come asse portante delle comunicazioni del Ducato di Milano, dove era conosciuta come \"strada di Dergano\", poi divenuta in epoca moderna \"la Comasina\".\nPercorso.\nIl tratto appenninico (da Genova a Serravalle).\nIl tratto appenninico della SS 35 ha inizio a Genova, nel quartiere Sampierdarena, dove costituisce le vie urbane Reti e Fillak. Prosegue nei quartieri della Val Polcevera (Rivarolo, Bolzaneto e Pontedecimo), rimanendo sulla sinistra idrografica dell'omonimo torrente ed assumendo di volta in volta varie denominazioni toponomastiche locali.\nA Pontedecimo, ultimo centro abitato che fa capo al comune di Genova, con percorso che inizia a farsi tortuoso, risale la valle del Ricc\u00f2, affluente del Polcevera. Mantenendosi sulla sua sponda destra giunge a Mignanego, situato a 150 metri slm, da dove inizia la salita verso il Passo dei Giovi (472 m), uno dei valichi pi\u00f9 bassi della dorsale appenninica settentrionale e spartiacque tra il bacino del Po e il Mar Ligure. La salita al valico \u00e8 caratterizzata da sede stradale di media larghezza e pendenze a tratti abbastanza accentuate.\nDal passo inizia la discesa verso Busalla, nella valle del fiume Scrivia, ove si stacca sulla destra la ex SS 226 che si collega alla SS 45 a Laccio. Oltre Busalla la strada segue il corso del fiume, mantenendosi sempre presso la sua sponda destra e seguendone il percorso, con un tracciato sovente tortuoso.\nI centri attraversati sono Ronco Scrivia e Isola del Cantone; presso una frazione di quest'ultimo, Pietrabissara, si entra in territorio alessandrino, dove si toccano i centri di Arquata Scrivia e Serravalle Scrivia, allo sbocco della valle nella Pianura Padana. Qui termina il tratto appenninico.\nA Serravalle ha inizio una diramazione (SS 35 bis) diretta a Novi Ligure e quindi ad Alessandria; la direttrice principale invece prosegue verso nord, portandosi alla destra della Scrivia e costeggiando le colline; attraversa Cassano Spinola, Villalvernia e Castellar Ponzano, giungendo infine a Tortona ove confluisce nella SS 10 Padana Inferiore. L'abitato di Tortona \u00e8 attualmente aggirato da una circonvallazione.\nTutto il tratto appenninico della SS 35 e il primo tronco pianeggiante sino a Tortona \u00e8 a carreggiata unica. La strada corre pressoch\u00e9 parallela alla autostrada Milano-Serravalle-Genova con la quale ha 7 interconnessioni, ai caselli di Genova Bolzaneto, Busalla, Ronco Scrivia, Isola del Cantone, Vignole-Arquata, Serravalle Scrivia e Tortona. L'arteria a traffico veloce ha preso il posto della ex SS 35 ormai da molti anni negli itinerari automobilistici da Milano alle due riviere, liberando la statale dalla maggior parte del traffico pesante.\nIl tratto pavese (da Casteggio a Milano).\nDa Tortona a Casteggio (Provincia di Pavia) il percorso della strada \u00e8 interrotto, dato che queste due localit\u00e0 sono collegate dalla strada statale 10 Padana Inferiore.\nA Casteggio la ex SS 35 riprende il suo percorso passando per Casatisma e Bressana Bottarone prima di attraversare il Po al Ponte di Mezzana (comune di Bastida Pancarana); il primo comune attraversato a nord del grande fiume \u00e8 Cava Manara, dopodich\u00e9 la strada si dirige verso San Martino Siccomario e Pavia dove attraversa il Ticino presso il ponte della Libert\u00e0. Oggi l'attraversamento della citt\u00e0 non \u00e8 necessario in quanto esiste l'Autostrada A54 (tangenziale di Pavia) che si connette alla ex SS 35 in corrispondenza del bivio dell'ex SS 596 dei Cairoli, a sud, e appena fuori citt\u00e0, a nord.\nOltre l'allacciamento con la A54 la strada assume andamento perfettamente rettilineo per diversi chilometri, seguendo il corso del Naviglio Pavese (passando per Certosa di Pavia) sino a Binasco, gi\u00e0 in provincia di Milano. Da Binasco cambia leggermente direzione, puntando direttamente alla metropoli lombarda mantenendosi comunque parallela al corso del Naviglio Pavese. \nAttraversa Rozzano, in un ambiente per lo pi\u00f9 urbanizzato e caratterizzato da vasti insediamenti industriali, passa sotto la tangenziale Ovest (svincolo di accesso) ed entra in Milano (Via Chiesa Rossa, Via Ascanio Sforza, ), attraversando il Lambro meridionale e terminando idealmente alla Porta Ticinese.\nPoco prima dell'ingresso nel centro, degno di nota \u00e8 la \"Conca Fallata\", a poca distanza dalla strada, in cui ancora sussiste lo storico manufatto mediante il quale il Naviglio Pavese pu\u00f2 scavalcare il Lambro meridionale che scorre a un livello pi\u00f9 basso.\nSuperstrada Milano-Meda-Lentate.\nLa strada continua a nord di Milano dirigendosi verso Como e il vicino confine elvetico: dopo Piazzale Maciachini, Dergano, Affori e Bruzzano, l'antico itinerario della statale, chiamato \"Via Comasina (\"attualmente sostituita da una strada moderna Viale Enrico Fermi, Viale Rubicone), oltrepassava il confine del comune per entrare nei centri urbani che costituiscono un'unica grande conurbazione che, senza reale soluzione di continuit\u00e0, si spinge fin oltre Mendrisio arrivando sulle sponde del Ceresio. L'ovvia enorme mole di traffico che insisteva su un siffatto tracciato ha portato a declassarlo come SP44 e a sostituirlo, per il territorio provinciale milanese e monzese, con la \"Superstrada Milano-Meda-Lentate\", per poi riprendere il percorso originario a Cermenate.\nLa Superstrada Milano-Meda-Lentate nacque negli anni sessanta sulla base di un progetto che voleva farne una variante alla spesso intasata Autostrada dei Laghi arrivando fino alla periferia di Como. Nell'ottobre 1967 viene aperta la prima tratta fra Milano e Varedo.\nLa successiva mancanza di gran parte dei fondi statali destinati a finanziare l'opera, ne caus\u00f2 un brusco ed inaspettato arresto quando i lavori erano giunti solo fino a Meda, per cui quella che avrebbe dovuto essere la \"Superstrada Milano-Como\" assunse invece il nome con cui oggi \u00e8 nota. Fu solo in tempi pi\u00f9 recenti che si pens\u00f2 di dare all'arteria un senso compiuto prolungandola dapprima fino a Lentate sul Seveso negli anni ottanta, e poi fino a Cermenate negli anni novanta, in modo da usarla appunto come variante alla vecchia SS35. L'ultimo prolungamento, avvenuto quando il territorio si era nel frattempo fortemente urbanizzato, comport\u00f2 spese enormemente superiori rispetto al preventivo originario di trent'anni prima.\nLa superstrada, lunga ufficialmente 22\u00a0km, \u00e8 attualmente l'asse portante delle comunicazioni stradali nella Brianza assieme all'altra superstrada, la SS36 Milano-Lecco-Colico. \u00c8 mantenuta dalla Citt\u00e0 Metropolitana di Milano e dalla provincia di Monza e della Brianza, a parte il succitato tratto finale di 5\u00a0km che, per la sua complessit\u00e0, fu realizzato ed \u00e8 oggi di propriet\u00e0 della societ\u00e0 \"Milano Serravalle - Milano Tangenziali\". \u00c8 una strada a scorrimento veloce a carreggiata doppia con due corsie per ogni senso di marcia.\nLa superstrada si origina a Milano da \"Viale Enrico Fermi\", proseguendo fino allo svincolo di interscambio di Cormano della A4 con due chilometri preliminari chiamati \"Viale Rubicone\", classificati come strada urbana di scorrimento con limite di velocit\u00e0 a 70\u00a0km/h. Dallo svincolo di Cormano in poi \u00e8 classificata come strada extraurbana principale con il limite di velocit\u00e0 fissato agli 80 km orari, ed \u00e8 provvista di uscite numerate in modo progressivo come sulle tangenziali di Milano, cosa piuttosto insolita sulle autostrade e superstrade italiane.\nLa seconda parte del tracciato, dallo svincolo di Cesano Maderno in poi, sar\u00e0 interessata nei prossimi anni dall'adeguamento agli standard autostradali e diventer\u00e0 parte integrante della nuova autostrada Pedemontana Lombarda.\nCermenate-Ponte Chiasso.\nA Cermenate la vecchia statale e la superstrada si congiungono: entrata in provincia di Como la statale dei Giovi tocca Vertemate con Minoprio, Fino Mornasco e Grandate, ormai alle porte di Como, della quale attraversa i sobborghi meridionali Rebbio e Camerlata (Via P. Paoli). Questa tratta fu interessata, fra il 1881 e il 1898, dalla presenza del binario della tranvia Como-Fino-Saronno.\nLa strada aggira quindi il Monte Croce, nel Parco della Spina Verde, la collina che sovrasta la citt\u00e0 da ovest, e scende con percorso urbano (Via Napoleona) verso la citt\u00e0 lariana che attraversa come Viale Roosevelt, Viale Innocenzo XI, Viale Masia e Via Borgovico; costeggia quindi sia pure leggermente a distanza il Lago di Como per un breve tratto, per poi dirigersi verso l'entroterra come \"Via Bellinzona\". La strada giunge infine in localit\u00e0 Ponte Chiasso; dopo la dogana italiana e quella svizzera prosegue in territorio elvetico con il nome di strada principale 2.\nStrada statale 35 dir dei Giovi.\nLa ex strada statale 35 dir dei Giovi (SS 35 dir), ora strada provinciale ex strada statale 35 dir dei Giovi, \u00e8 una strada provinciale italiana. Nel suo tracciato, interamente rettilineo, unisce la ex strada statale 35 dei Giovi con il Monastero della Certosa di Pavia.\nStoria.\nLa strada, gi\u00e0 comunale, venne classificata fra le strade statali nel 1958.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Lombardia, che ha ulteriormente devoluto le competenze alla Provincia di Pavia. Quest'ultima ha classificato la strada come provinciale \"(SP ex SS 35 dir).\"\nStrada statale 35 bis dei Giovi.\nLa ex strada statale 35 bis dei Giovi (SS 35 bis), ora strada provinciale ex SS 35 bis dei Giovi, \u00e8 una strada provinciale italiana della provincia di Alessandria. Ha origine dalla ex strada statale 35 dei Giovi, a nord di Serravalle Scrivia, e ha un tracciato scorrevole e rettilineo.\nLa strada inoltre fa da tangenziale alla citt\u00e0 di Novi Ligure.\nHa inizio nel comune di Serravalle Scrivia, nei pressi del casello autostradale dell'A7, attraversa il complesso commerciale del Serravalle Designer Outlet, per arrivare al comune di Novi Ligure, successivamente raggiunge Pozzolo Formigaro, dopo alcuni chilometri da quest'ultimo, si congiunge con la SS 10, avendo la possibilit\u00e0, tramite un cavalcavia, di raggiungere Alessandria in un senso e Milano e Piacenza nell'altro.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Provincia di Alessandria."}
{"id": "645499", "revid": "154639", "url": "https://it.wikipedia.org/wiki?curid=645499", "title": "Paulicianesimo", "text": "I pauliciani o le corruzioni \"pobliciani\" o \"populiciani\" erano una setta di asceti sorta in Armenia nel VII secolo che prendevano il nome dal patronimico \"Paul-ik\", ovvero il \"figlio di Paolo\" perch\u00e9 i membri pensavano di vivere secondo il vero insegnamento di Paolo di Tarso.\nStoria.\nIl paulicianesimo fu una setta dualista, fondata secondo la tradizione da Costantino di Manamali nel 655. Costantino fu ucciso da un ufficiale delle truppe bizantine nel 682, il suo uccisore Simeone divenne il nuovo capo della setta fino al 690, quando venne bruciato sul rogo. Nel 717 la comunit\u00e0 si riorganizza a Episparsis (Erek) Armenia occidentale, nell'attuale Turchia ai confini con l'Iraq. In questa regione si svilupp\u00f2 e si susseguirono diversi capi, tra cui Paolo l'Armeno, a cui alcuni fanno risalire il nome della setta. Varie persecuzioni, dissidi interni e le guerre con gli arabi, portarono la setta sull'orlo dell'estinzione. L'avvento del capo Sergio provoc\u00f2 uno scisma tra chi seguiva le idee del vecchio capo Baannes, i cosiddetti \"Baaniti\" e la nuova corrente guidata appunto da Sergio. Sotto di esso la setta riprese vigore e si espanse dapprima in Cilicia e poi in tutta l'Asia Minore. L'impero bizantino era retto in quel periodo dalla dinastia isaurica che era iconoclasta come i Pauliciani. Niceforo I Logoteta (802\u2013811) ne toller\u00f2 la presenza, purch\u00e9 i loro adepti accettassero il servizio militare per combattere l'Islam. \nCon gli imperatori Teofilo (813\u2013842) e Michele III (829\u2013867) ricominciarono le persecuzioni, causando la ribellione dei pauliciani che, nonostante gli appelli pacifisti di Sergio, si allearono con gli Arabi, nemici dell'Impero. Artefice di questa alleanza fu Karbeas, che fond\u00f2 nell'856 uno stato pauliciano nell'Anatolia centrale, con capitale Tephrike (oggi Divri\u011fi). Alla morte di Karbeas gli succedette Crisoceir che per dieci anni tenne in scacco le truppe di Bisanzio, portandosi con il suo esercito fino a Efeso e alle coste di fronte a Costantinopoli. Nell'872 i pauliciani vennero tuttavia sconfitti, il loro capo ucciso e la loro capitale distrutta, decretando quindi la fine di questo effimero regno. Sopravvissero come comunit\u00e0 eretiche non ribelli che nel 970 vennero deportate in massa da Giovanni I Zimisce in Tracia, come forza d'urto contro le invasioni dei Bulgari nella penisola balcanica. In queste regioni contribuirono nei secoli successivi allo sviluppo di altri gruppi dualisti, come i Bogomili e i Catari. Sopravvissero come cellule di fedeli sia in Bulgaria sia in Armenia.\n\u00c8 attestato che sette ereticali pauliciane sopravvissero nella regione di Svi\u0161tov e Filippopoli (Plovdiv), fino al XVI e XVII secolo, per poi mantenere una propria identit\u00e0 religiosa, convertendosi al cattolicesimo di rito latino, pur di mantenersi lontano dall'ortodossia di tipo greco.\nDottrina.\nIl paulicianesimo deriva dalla fusione sincretica di diverse dottrine, molto diffuse nei secoli precedenti al suo avvento nell'Asia Minore. Tra queste lo gnosticismo, il marcionismo, i messaliani e il manicheismo, sembrano essere invece estranee a questa filosofia le idee adozioniste di Paolo di Samosata. Come nel marcionismo essi negavano l'importanza del Vecchio Testamento, propugnavano il concetto dualista e gnostico di due Dei, il Dio malvagio del Vecchio Testamento, creatore del mondo e della materia e il Dio buono del Nuovo Testamento, creatore dello spirito e dell'anima, che \u00e8 l'unico degno di essere adorato. Essi utilizzavano solo i testi sacri del Nuovo Testamento, con particolare attenzione alle lettere di San Paolo e al Vangelo di San Luca, mentre rifiutavano le lettere di San Pietro. L'organizzazione era strutturata come presso i manichei, con pochi eletti detti \"Perfetti\", celibi, astemi e vegetariani e molti \"Uditori\" o catecumeni. Come i messaliani, ritenevano inutile la mediazione di una Chiesa e rifiutavano, con alcune eccezioni, i sacramenti. Non accettavano il culto delle immagini. Come nel docetismo i pauliciani rifiutavano la realt\u00e0 dell'incarnazione di Cristo, poich\u00e9 credevano che il corpo di Cristo fosse immateriale, essendo egli un angelo."}
{"id": "645503", "revid": "125603333", "url": "https://it.wikipedia.org/wiki?curid=645503", "title": "Mercante in fiera (programma televisivo)", "text": "Mercante in fiera \u00e8 stato un game show televisivo italiano a cura di Marco Campione, andato in onda nell'access prime time nel 2006 su Italia 1 per due edizioni con la conduzione di Pino Insegno e la partecipazione di Ainett Stephens nel doppio ruolo di gatta nera e bianca.\n\u00c8 andato in onda a partire dal 30 gennaio al 2 giugno e successivamente dal 25 settembre al 24 novembre 2006. \u00c8 stato riedito e nuovamente riproposto in replica nei periodi estivi del 2009, 2010, 2012.\nEdizioni.\nPrima edizione.\nAll'inizio di ogni puntata, il presentatore chiama a partecipare tre concorrenti scegliendoli in base alla carta a loro abbinata: nello studio sono infatti presenti, disposti in una sorta di muro luminoso, quaranta possibili giocatori, ognuno in piedi dietro alla gigantografia di una delle carte da gioco. A ogni giocatore vengono distribuite otto carte, tra cui quella a lui assegnata nel muro luminoso.\nIl gioco vero e proprio inizia con il girone dell'acquisto, dove il mercante, in cambio di somme in denaro (che verranno aggiunte al montepremi finale), compra alcune delle carte distribuite in precedenza ai 3 concorrenti. A ogni mossa dei concorrenti viene girata una carta, la \"carta perdente\", che viene eliminata dal gioco assieme alla sua copia (posseduta dai concorrenti o dal mercante); il mercante sa quali sono le carte perdenti che saranno girate, di conseguenza dopo ogni offerta d'acquisto, al fine di rendere pi\u00f9 dinamico il gioco, la carta perdente che verr\u00e0 \"bruciata\" sar\u00e0 spesso quella coinvolta nell'offerta.\nSegue il girone dello scambio, dove i concorrenti possono accettare o rifiutare scambi proposti dal mercante con altri concorrenti; alla fine di ogni scambio viene girata una carta perdente, la quale sar\u00e0 sempre una delle due carte scambiate tra i concorrenti.\nAlla fine della fase di scambio, viene rivelata la carta della \"gatta nera\": chi ha questa carta viene eliminato dal gioco.\nIl possessore di questa carta viene annunciato dal mercante, ricevendo cos\u00ec la possibilit\u00e0 di salvarsi: il possibile perdente sceglie una delle sue carte (quella ritenuta segnata dalla \"gatta nera\") e la regala a un altro giocatore, sperando cos\u00ec di passare allo sfortunato (coinvolto suo malgrado) la conseguente eliminazione. Le carte dell'eliminato vengono ereditate dal mercante.\nInizia cos\u00ec il girone delle ultime trattative: a questo punto i concorrenti, rimasti in due, si affrontano in un duello psicologico col mercante al fine di restare in gioco con il maggior numero di carte ancora attive e, conseguentemente, poter accedere alla fase finale.\nDurante questa fase il mercante pu\u00f2 offrire nuovi scambi (grazie alle carte in suo possesso), oppure permettere ai giocatori in possesso di somme in denaro (vedi \"girone dell'acquisto\") di acquistare ulteriori carte; alla fine di ogni contrattazione, come sempre, verr\u00e0 eliminata dal gioco una carta perdente. Se alla fine di questa fase i due concorrenti e il mercante hanno lo stesso numero di carte, si entra nella fase della \"perla bianca e nera\". Ad entrambi i concorrenti viene data una scatola. All'apertura delle scatole, il giocatore che avr\u00e0 trovato la perla bianca proseguir\u00e0 nell'ultima fase, mentre quello con la perla nera lascer\u00e0 il gioco.\nLa fase finale \u00e8 il vero e proprio duello fra mercante e concorrente. Al centro del palco viene aperta la piramide che dall'inizio del gioco contiene le otto carte associate a un premio. Quattro premi sono definiti \"perdenti\" e si tratta di oggetti (o anche cibarie) di scarso valore; i premi in denaro sono invece pari, nell'ordine a \u20ac 1.000, \u20ac 15.000, \u20ac 50.000 ed \u20ac 200.000.\nIl mercante sa anche quali sono le carte che corrispondono ai premi, di conseguenza sa a priori se lo scambio che sta proponendo al concorrente \u00e8 pi\u00f9 o meno vantaggioso; \u00e8 comunque il concorrente a scegliere quali carte tenere e quali offerte rifiutare, potendo sia scambiare tutte le sue carte per un'unica carta del mercante, sia accettare somme in denaro (sempre inferiori al premio massimo) per chiudere immediatamente la partita.\nIl gioco si conclude quando anche l'ultima carta viene scoperta, con il concorrente che porta a casa tutti i premi vinti (comprese eventuali somme in denaro accumulate nella compravendita delle carte).\nSeconda edizione.\nNella seconda stagione sono state introdotte alcune novit\u00e0:\nEdizione per bambini.\nPer due settimane venne messa in onda, una volta alla settimana, un'edizione riservata ai bambini, i quali venivano accompagnati in studio da Mike Bongiorno, ospite fisso del programma. Le regole erano uguali a quelle della prima stagione tranne che per le seguenti eccezioni:\nEdizione per famiglie.\nDurante la seconda edizione, venne trasmessa una versione per le famiglie. Le regole erano le stesse, ma con alcune varianti:\nLe repliche rieditate e la versione \"Young\".\nA partire dal 22 giugno e fino al 4 settembre 2009 sia la prima che la seconda edizione vennero riproposte in replica, con le migliori puntate nuovamente montate.\nDal 12 luglio al 5 novembre 2010 il programma \u00e8 stato nuovamente riedito e riproposto sempre su Italia 1 con l'aggiunta, alla puntata in replica delle precedenti edizioni condotte sempre da Pino Insegno, di una mini-partita dove sono i bambini i protagonisti e vede come mercante Ainett Stephens che veste i panni della gatta bianca. Inoltre sempre nella versione dei bambini, chiamata \"Young\" sono state introdotte venti nuove carte.\nA partire dall'11 giugno al 3 agosto 2012 la trasmissione \u00e8 stata nuovamente replicata su Italia 1 nella fascia del tardo pomeriggio.\nLe carte.\nTutte le carte del gioco sono state ideate da Dario di Gennaro e disegnate dal fumettista Disney Claudio Sciarrone. In totale ne sono state create 133 (includendo anche quelle realizzate per la versione \"Young\" e per la \"Card Collection 2010\") e sono:"}
{"id": "645504", "revid": "161374", "url": "https://it.wikipedia.org/wiki?curid=645504", "title": "Superstrada Milano-Meda", "text": ""}
{"id": "645512", "revid": "33689", "url": "https://it.wikipedia.org/wiki?curid=645512", "title": "Percussionisti", "text": ""}
{"id": "645515", "revid": "73843", "url": "https://it.wikipedia.org/wiki?curid=645515", "title": "Salammb\u00f4", "text": "Salammb\u00f4 \u00e8 un romanzo storico francese di Gustave Flaubert (1821-1880), pubblicato nel 1862, ambientato nella citt\u00e0 di Cartagine (nell'odierna Tunisia) durante la Rivolta dei mercenari del III secolo a.C. \u00c8 considerato uno dei capolavori di Flaubert e della letteratura mondiale in generale.\nTrama.\nDurante la prima guerra punica, che ha opposto Roma e Cartagine, quest'ultima ha fatto ricorso a mercenari di diverse nazionalit\u00e0. Esasperati per non avere ricevuto il soldo pattuito, i soldati barbari si ribellano e assediano la citt\u00e0 che li ha arruolati. Matho, uno dei capi della rivolta, \u00e8 innamorato di Salamb\u00f2, la figlia di Amilcare Barca, dopo averla intravista durante una festa nei giardini di suo padre. Il suo amico Spendio lo incita a rubare lo \"zaimph\", il velo sacro protettore di Cartagine, conservato nel tempio della dea lunare Tanit, cui Salamb\u00f2 \u00e8 devota. Proprio mentre tutto sembra perduto, ecco che Amilcare fa ritorno a Cartagine, prende il comando dell'esercito e passa all'attacco. Tuttavia, dopo un primo successo, il numida Narr'Havas, suo iniziale alleato, si unisce ai rivoltosi, che sconfiggono i punici.\nFallita l'opzione militare, il sommo sacerdote di Tanit, Schahabarim, ordina a Salamb\u00f2 di andare a recuperare il velo sacro, nella speranza che esso possa giovare alla salvezza di Cartagine. La fanciulla si reca quindi nel campo dei mercenari, si concede a Matho e riesce a riprendere il talismano. Narr'Havas, cui Amilcare promette la mano della figlia, ripristina l'originale alleanza con la citt\u00e0; la rinnovata coalizione di Cartaginesi e Numidi riuscir\u00e0 cos\u00ec a respingere gli assedianti in una stretta vallata del monte dell'Ascia dove moriranno di fame e di sete. Catturato, Matho viene consegnato al popolo e muore ai piedi di Salamb\u00f2, che spira a sua volta, prima delle nozze con Narr'Havas.\nCommento.\nDopo l'uscita di \"Madame Bovary\", Flaubert inizi\u00f2 le prime stesure di \"Salammb\u00f4\" nel settembre del 1857. Qualche mese prima, dopo aver vinto il processo che era stato intentato contro \"Madame Bovary\", aveva espresso, in una lettera alla signorina Leroyer de Chantepie, il proposito di staccarsi letterariamente dal mondo contemporaneo, e di lavorare ad un romanzo la cui azione si colloca tre secoli prima di Cristo. Tra aprile e giugno del 1858, soggiorn\u00f2 a Tunisi per impregnarsi dell'ambiente in cui si svolge la sua storia. Se per la trama si era basato sulla propria immaginazione, l'autore aveva consultato i testi di Polibio, Appiano, Plinio, Senofonte, Plutarco, e Ippocrate per tratteggiare il mondo antico e descrivere il \"colore locale\". Fin dalla sua pubblicazione, nel 1862, il romanzo conobbe un successo immediato, nonostante alcune critiche prevedibili (Charles Augustin Sainte-Beuve) ma con qualificati incoraggiamenti (Victor Hugo, Jules Michelet, Hector Berlioz).\nAdattamento a fumetti.\nPhilippe Druillet ha realizzato un libero adattamento del romanzo a fumetti, in cui il suo personaggio-feticcio Lone Sloane si incarna in Matho. Questa serie, che unisce storia antica e fantascienza, \u00e8 comparsa per la prima volta nella rivista \"M\u00e9tal hurlant\", e poi nel giornale \"Pilote\" a partire dal 1980. Le avventure sono state riunite dalle edizioni Dargaud in tre album:\nfirmati congiuntamente Gustave Flaubert e Philippe Druillet.\nAdattamenti nel melodramma.\nIl romanzo di Flaubert ha ispirato due compositori del XIX secolo: il francese Ernest Reyer e il russo Modest Petrovi\u010d Musorgskij. Il \"Salammb\u00f4\" di Reyer, su libretto di Camille du Locle, \u00e8 stato rappresentato per la prima volta nel 1890 al Th\u00e9\u00e2tre de la Monnaie di Bruxelles. Il \"Salammb\u00f4\" di Musorgskij, iniziato nel 1863 su libretto dello stesso compositore, non venne invece mai completato.\n\"Salammb\u00f4\" ha ispirato anche un compositore contemporaneo, Philippe F\u00e9nelon, che ha firmato un'opera in tre atti e otto scene (libretto di Jean-Yves Masson), rappresentata nel maggio del 1998 all'Op\u00e9ra Bastille di Parigi.\nIn ambito cinematografico, l'aria di un'opera immaginaria di nome \"Salammb\u00f4\" viene cantata dalla moglie di Kane nel film \"Quarto potere\" di Orson Welles.\nAdattamenti nei film.\nLa \"Pasquali Film\" di Torino produsse nel 1914, per la regia di Domenico Gaido, il film muto \"Salamb\u00f2\", che usc\u00ec poi nelle sale nel gennaio 1915.\nNel 1925, usc\u00ec un \"Salammb\u00f4\", anch'esso muto, diretto da Pierre Marodon, co-produzione franco-austriaca girata a Vienna e realizzata da Arnold Pressburger.\nVi \u00e8 inoltre un film \"Salamb\u00f2\" (1960, colore, coproduzione italo-francese), per la regia di Sergio Grieco, soggetto di John Blamy, con Jeanne Val\u00e9rie (Salammb\u00f4), Jacques Sernas (Mathos), Edmund Purdom (Narr Havas), Riccardo Garrone (Amilcare), Arnoldo Fo\u00e0 (Spendius).\n\"Salammbo\" ha fornito anche lo spunto (molto libero) per il notissimo film muto italiano \"Cabiria\", realizzato nel 1914 dalla \"Itala Film\" di Torino, il primo dei molti film in cui compare il personaggio di Maciste."}
{"id": "645516", "revid": "129019", "url": "https://it.wikipedia.org/wiki?curid=645516", "title": "Mercante in fiera", "text": "Il Mercante in fiera \u00e8 un gioco di carte oggi praticato con due mazzi di carte speciali dalle tipiche figure.\nStoria.\nIl gioco della lotteria si \u00e8 praticato fin dal Cinquecento con duplici serie di biglietti, una venduta al pubblico e l'altra usata per i sorteggi. Gi\u00e0 nel 1522 Geronimo Bambarara, uno straccivendolo veneziano, vendeva biglietti per pochi soldi e permetteva agli acquirenti di partecipare all'estrazione finale di un premio. Le figlie perdenti di questi biglietti venivano messe in un'urna con scritto sopra \"pacentia\" mentre le altre venivano abbinate al \"precio\", il premio vinto.\nAnche se il meccanismo della lotteria ricorda in principio il mercante il fiera, per un gioco di carte analogo all'attuale e chiamato appunto \"mercante in fiera\" occorre attendere almeno altri due secoli. Il mercante in fiera viene citato infatti per la prima volta da Gasparo Gozzi nel 1755 e successivamente da Wolfgang Amadeus Mozart in una lettera del 1772 spedita da Milano alla famiglia. Solo nella seconda met\u00e0 dell'Ottocento iniziano a diffondersi i mazzi di carte speciali in voga ancora oggi.\nIl gioco \u00e8 stato rilanciato in tempi recenti da due trasmissioni televisive con questo nome: una di Jocelyn Hattab del 1996 su Telemontecarlo (che per\u00f2 riprendeva molto elementi del gioco dell'oca) e un'altra del 2006 su Italia 1.\nCome si gioca.\nNel gioco del mercante in fiera pu\u00f2 partecipare un numero qualsiasi di giocatori: anzi, esso riesce tanto pi\u00f9 divertente ed animato quanto il numero \u00e8 maggiore.\nSi gioca con due mazzi identici da 40. Il dorso dei due mazzi \u00e8 di colore differente per distinguerli, per esempio blu e rosso. Su ogni carta \u00e8 rappresentata una figura diversa. I giocatori scoprono le carte e le dispongono in linea davanti a loro. Le carte rimaste nel mazzo blu sono messe all'asta, una o pi\u00f9 carte alla volta, a piacimento del banditore, il quale deve porre in opera tutto il suo spirito e la sua eloquenza per rendere pi\u00f9 divertente l'asta. La regola vuole che, prima di cedere la carta al miglior offerente, il banditore debba ripetere il bando per tre volte. Il banditore potr\u00e0 offrire le carte sia dichiarando la quantit\u00e0, che \"al buio\", cio\u00e8 nascondendo le carte all'asta in modo che non si sappia la quantit\u00e0.\nAppena conclusa l'asta, la somma raccolta (con la posta e con le aste), viene suddivisa per i premi (di solito c'\u00e8 un primo premio pi\u00f9 importante e gli altri via via inferiori).\nVengono scelte e posizionate sul tavolo, coperte, da 3 a 6 carte del mazzo rosso (o comunque di quello non utilizzato in precedenza) in base al numero di partecipanti, che saranno le carte vincenti su cui verranno posizionati i premi.\nPer mantenere un po' di suspense nel gioco, il banditore scoprir\u00e0 per ultime le carte coperte del mazzo rosso (quelle con i premi), e per prime scoprir\u00e0 le carte perdenti in modo tale da far crescere l'attesa dei giocatori. Durante il gioco il banditore pu\u00f2 interrompere per permettere ai giocatori di effettuare eventuali baratti (scambio di carte) o compravendita delle carte rimaste tra i giocatori, il cui prezzo aumenter\u00e0 sempre di pi\u00f9 con il proseguimento del gioco. I giocatori al momento dell'asta possono chiedere al banditore la visione delle carte messe all'asta.\nVariante.\nUna delle carte coperte, detta anche \"la risata\", viene lasciata senza il premio, e viene rivelata per ultima dopo aver scoperto quelle con i premi, creando quindi un\u2019elevata \"suspense\" fino alla fine del gioco dove, quelli che rimangono in gara, sono tutti vincenti meno che uno.\nLe figure.\nSebbene sia nato per essere giocato con due comunissimi mazzi di carte, per il mercante in fiera sono oggi usati i mazzi e le figure pi\u00f9 varie, bizzarre e divertenti. Alcune di esse, come il lattante o la gondola, sono ricorrenti nei mazzi di pi\u00f9 editori, mentre altre sono specifiche di singoli mazzi. Non mancano mazzi tematici dedicati ai soggetti pi\u00f9 diversi: dai giocattoli di latta alle locandine cinematografiche. \nNella figura del lattante, nei mazzi in cui veniva apposto il sigillo che comprovava il pagamento della tassa erariale, il sigillo veniva apposto in una delle ruote della carrozzina e questa carta era posta all'inizio del mazzo sigillato. O per questo richiamo alla tassa o per altro, \u00e8 tradizione che il lattante non vinca, nel senso, ovvio, che quando non vince si rafforza la diceria e quando invece vinca se ne dimentichi l'avvenimento."}
{"id": "645517", "revid": "767487", "url": "https://it.wikipedia.org/wiki?curid=645517", "title": "Adapa", "text": "Adapa \u00e8 un personaggio della mitologia mesopotamica, sacerdote e figlio del dio Ea (l'Enki sumerico), protagonista dell'omonimo mito.\nLe attestazioni letterarie pi\u00f9 antiche risalgono ad un testo babilonese del XIV secolo a.C., rinvenuto in Egitto (Tell El-Amarna), mentre le pi\u00f9 recenti provengono dalla biblioteca del re neo assiro Assurbanipal, del VII secolo a.C.. Recentemente \u00e8 stato rinvenuto un analogo testo negli scavi iracheni di Meturan (Tell Haddad) in lingua sumerica, ma non ancora pubblicato.\nSecondo il racconto, Adapa ha ricevuto dal padre divino il dono della saggezza, ma non quello della vita eterna. La sua funzione \u00e8 quella di accudire alla mensa del tempio del dio Ea, di cui \u00e8 custode e sacerdote, nella citt\u00e0 di Eridu (odierna Abu-Shahrain in Iraq), anticamente prospiciente il Golfo Persico, e a tale scopo si dedica quotidianamente alla pesca.\nIn un giorno, per\u00f2, in acque calmissime, la sua barca viene rovesciata da \u0160\u016btu (accadico; sumerico: IM.U18.LU), divinit\u00e0 femminile del Vento del Sud. Adirato Adapa scaglia una maledizione contro la dea e le spezza l'ala (accadico: \"kappu\"). L'assenza naturale del vento comporta uno stravolgimento dei cicli vegetali, e dopo sette giorni Adapa viene chiamato al cospetto del dio del Cielo Anu, il quale aveva saputo dal suo messaggero Ilabrat l'accaduto.\nIl padre di Adapa, il dio Ea, venuto a conoscenza della convocazione da parte di Anu, fa crescere sul capo di Adapa una chioma incolta e gli fa vestire abiti di lutto. Lo consiglia anche di rivolgersi agli dei che risiedono alla porta di Anu, Dumuzi e Ningizzida, lamentando la loro scomparsa sulla terra. Preso a simpatia dalle due divinit\u00e0, queste intercedono presso il padre degli d\u00e8i, Anu, e Adapa si salva dal severo giudizio.\nAnu gli offre quindi un vestito e dell'olio, tradizionali doni orientali d'ospitalit\u00e0, e anche il pane l'acqua della vita, che lo avrebbero reso immortale. Adapa accetta i primi doni, ma sempre su consiglio del padre Ea, rifiuta i secondi, mantenendo cos\u00ec la sua natura mortale. Interrogato da Anu sul suo rifiuto, Adapa confessa di aver seguito il consiglio del padre e viene quindi ricondotto sulla terra ma senza che Anu gli doni per sempre la superiorit\u00e0 sugli uomini.\nLa problematica e l'eventuale simbologia che offre il testo sono tutt'altro che chiare, e molte sono le interpretazioni che gli studiosi hanno proposto. Allo stato attuale degli studi ancora in corso gli viene riconosciuta la natura sapienziale, confermata dal termine Apkallu (antico saggio ed esorcista) che la tradizione babilonese gli ha uniformemente attribuito.\nMario Liverani suggerisce l'ipotesi che tale mito consenta ai sacerdoti dei templi di comunicare al popolo che essi non si nutrono delle offerte sacrificali e che non dispongono dell'immortalit\u00e0 divina."}
{"id": "645551", "revid": "110157", "url": "https://it.wikipedia.org/wiki?curid=645551", "title": "Valchiria (nome)", "text": "Origine e diffusione.\nNome di scarsissima diffusione, e attestato quasi solo al femminile, prevalente in nell'Italia centro-settentrionale e in particolare in Toscana, Emilia-Romagna e Lazio; \u00e8 ripreso dalle Valchirie, figure della mitologia norrena che guidavano i morti in battaglia verso il Valhalla; il suo uso come nome proprio ha origini perlopi\u00f9 letterarie e musicali, ispirato da opere come \"La Valchiria\" di Richard Wagner.\nEtimologicamente parlando deriva, tramite il tedesco \"Walk\u00fcre\", dal termine norreno \"valkyrja\", composto dalle radici \"valr\" (\"i morti\", \"gli uccisi\", da cui anche Vald\u00eds) e \"kyrja\" (\"che sceglie\"), quindi \"colei che sceglie gli uccisi\". \nOnomastico.\nIl nome \u00e8 adespota, cio\u00e8 non \u00e8 portato da alcuna santa. Si pu\u00f2 festeggiarne l'onomastico il 1\u00ba novembre, giorno di Ognissanti."}
{"id": "645554", "revid": "22475", "url": "https://it.wikipedia.org/wiki?curid=645554", "title": "Kug-Baba", "text": ""}
{"id": "645557", "revid": "547034", "url": "https://it.wikipedia.org/wiki?curid=645557", "title": "Kubaba", "text": "Storia.\nLa cosiddetta \"Casa di Kubaba\" \u00e8 riportata nel regno di Puzur-Nirah, re di Ak\u0161ak. Il suo regno, l'unico della terza dinastia di Kish, fu caratterizzato da pace e prosperit\u00e0; fu contemporanea del terzo protoperiodo dinastico dei Sumeri, e sembra che sia durato per quasi un secolo. Collocandola in un contesto storico, il regno di Kubaba dovrebbe inserirsi fra il XXV ed il XXIII secolo a.C. Santuari in suo onore si diffusero in tutta la Mesopotamia: nell'area hurrita venne chiamata anche \"Kebat\" o \"Hepat\", un titolo della dea madre hurrita Hannahannah, dal significato di \"madre\".\nCulto.\nKubaba divenne la dea tutelare protettrice dell'antica citt\u00e0 siriana di Karkemish, nei pressi dell'Eufrate, nel tardo periodo hurrita e all'inizio dell'et\u00e0 ittita. Alcuni reperti archeologici conservati presso il Museo della Civilt\u00e0 Anatolica di Ankara la ritraggono seduta su un trono, mentre indossa un copricapo cilindrico (una sorta di \"polos\"), mentre in una mano tiene uno specchio circolare, e nell'altra l'ovario maturo di un fiore di oppio. Secondo l'interpretazione di Mark Munn, quando il suo culto si diffuse nel resto del Vicino Oriente il suo nome venne adattato per la principale divinit\u00e0 femminile dei regni anatolici che seguirono gli Ittiti. Infine divenne per i Frigi la \"matar kubileya\". La dea frigia inoltre presenta alcune somiglianze con Kubaba, divinit\u00e0 principale di Sardi, conosciuta dai Greci come \"Kybebe\". Il nome di Kubaba in Siria venne modificato come \"Heba\", divenendo poi \"Hawah\", la dea-serpente siriana, madre di tutti gli esseri viventi, forse collegandosi in questo modo al mito biblico di Eva."}
{"id": "645562", "revid": "99861", "url": "https://it.wikipedia.org/wiki?curid=645562", "title": "Farnia", "text": ""}
{"id": "645569", "revid": "124461235", "url": "https://it.wikipedia.org/wiki?curid=645569", "title": "Nefilim", "text": "L'appellativo nefilim (in ebraico \u05e0\u05e4\u05dc\u05d9\u05dd), presente nell'Antico Testamento (Torah), in diversi libri non canonici del Giudaismo e in antichi scritti cristiani, si riferisce ad un popolo di giganti che sarebbe stato presente sulla terra al tempo dell'incrocio tra i \"figli degli Elohim\" e le \"figlie degli uomini\".\nIl termine \u00e8 utilizzato anche riguardo ai giganti che abitavano la terra di Canaan () e trova indirettamente riscontro in .\nIl nome.\nNella Bibbia la parola \"nephilim\" viene spesso tradotta come \"giganti\" o \"titani\", mentre in altre traduzioni si preferisce mantenere il termine \"nefilim\". La radice dunque pi\u00f9 accreditata \u00e8 l'aramaica \"naphil\" che significa letteralmente \"giganti\". A tal proposito molti studiosi sostengono che la radice \"nephil\" si riferisca alla costellazione di Orione: il termine \"nephilim\" sarebbe quindi il plurale di \"nephila\". Come dice la Bibbia, i Giganti erano inizialmente esseri umani. Altri studiosi, come il teologo americano Charles Calddweel Ryrie, sostengono che la radice etimologica di Nefilim sia \"cadere\", ossia cadere su di altri, dovuto al fatto che sarebbero stati uomini dalla forza inusitata. In ogni caso secondo Ryrie non erano la prole di quei matrimoni dai quali sarebbero nati eroi o uomini famosi.\nAlcune versioni parlano di \"eroi famosi\", \"guerrieri caduti\" o ancora \"angeli caduti\"; un'ennesima traduzione potrebbe essere \"quelli che sono precipitati\", giacch\u00e9 il nome deriva dalla radice semitica \"nafal\", che significa \"cadere\".\nI riferimenti biblici.\nNella si legge:\nL'interpretazione cristiana.\nI primi apologisti cristiani, come Tertulliano e soprattutto Lattanzio accolsero l'idea, presente chiaramente nel Libro di Enoch e negli scritti a esso correlati, che i \"figli di Dio\", i \"benei ha-elohim\" (\u05d1\u05e0\u05d9 \u05d4\u05d0\u05dc\u05d4\u05d9\u05dd: lett. \"figli degli d\u00e8i\") fossero gli angeli caduti, come sembra intendere anche il passo della Genesi. Tuttavia, in seguito Giulio Africano e Agostino d'Ippona condannarono l'idea che i cosiddetti \"figli di Dio\" potessero essere angeli. Nella \"Citt\u00e0 di Dio\", i figli di Dio sono fatti divenire i discendenti di Set. Altri suggeriscono che i \"figli di Dio\" in realt\u00e0 fossero personaggi storici del passato, completamente umani, divinizzati dalla tradizione orale. I \"figli di Dio\" sono quindi individuati come i discendenti di Set, mentre i \"figli degli uomini\" come i discendenti di Caino. A conforto di questa ipotesi si richiama il fatto che lo scopo del diluvio universale inviato da Dio era quello di spazzare via dalla Terra quei \"nefilim\" che si erano resi cos\u00ec orgogliosi e depravati ai tempi di No\u00e8. L'idea che esseri divini possano accoppiarsi con umani risulta controversa, specialmente tra molti cristiani che, citando un'interpretazione degli insegnamenti di Ges\u00f9 nel Vangelo di Matteo, affermano che \"gli angeli non si sposano\" sebbene questo sia un concetto estrapolato dal contesto del verso, perch\u00e9 in Luca Ges\u00f9 afferma che i resuscitati non si sposano nel cielo, ma sono \"come gli angeli\". In questa ipotesi per\u00f2 resta inspiegato di come sia possibile che dall'unione tra i figli di Dio e le figlie degli uomini possano nascere dei giganti, che tra l'altro ricompaiono anche dopo il diluvio, dove vengono specificate anche le loro dimensioni.\nAltre ipotesi.\nAlcuni esegeti, trovando sgradevole o blasfema l'idea della copulazione tra angeli e umani, hanno suggerito interpretazioni pi\u00f9 figurative del concetto di \"Nefilim\", proponendo l'idea che fossero una progenie di posseduti dai demoni. Alla luce delle speculazioni moderne sulle storie dei rapimenti, alcuni hanno inoltre ipotizzato che si trattasse di una descrizione arcaica di una forma d'inseminazione artificiale e di manipolazione genetica da parte di alieni.\nI Nefilim e la para-storia.\nVi sono stati alcuni tentativi di conciliare la mitologia con la scienza teorizzando che alla radice della mitologia vi siano elementi di verit\u00e0 nella forma di \"leggenda\" molto distorta. In questo contesto, i Nephilim sono stati associati con la popolazione di Atlantide, che alcuni sostengono essere in contatto o addirittura discendenti dagli extraterrestri.\nI Nefilim come superstiti preistorici.\n per stabilire un legame tra la scienza e la Bibbia \u00e8 quella che sostiene che i Nephilim fossero neandertaliani sopravvissuti (oppure i loro resti ossei), o forse un ibrido tra \"Homo sapiens\" e uomo di Neanderthal. Questa teoria assomiglia a quella che associa la leggenda dei draghi alle ossa di dinosauro (nella Bibbia forse indicati con il nome ebraico Tannin).\nMolti studiosi pensano che l'uomo moderno abbia condiviso gli stessi territori dei neandertaliani per molti millenni, e che la regione del Vicino Oriente sia stata l'ultimo habitat per uno sparuto numero di trib\u00f9 superstiti di \"H. neandertalensis\". Dunque, \u00e8 concepibile che sia rimasta una memoria popolare di queste tozze e forti creature, tramutata in leggenda evoluta successivamente in popolari racconti mitologici, pi\u00f9 o meno adattati al loro gusto dalle varie civilt\u00e0. Ad esempio, in Sardegna, creature ancestrali, tozze e pelose sono raffigurate dalle maschere dei \"Mamuthones\".\nLa teoria degli antichi astronauti.\nZecharia Sitchin ed Erich Von Daniken hanno scritto libri sostenendo che i Nephilim siano i nostri antenati e che noi siamo stati creati (con l'ingegneria genetica) da una razza aliena (per i sumeri gli Annunaki, per altre credenze i nordici o gli abitanti di Nibiru). Nei voluminosi libri di Sitchin si impiega l'etimologia della lingua semitica e traduzione delle tavolette in scritta cuneiforme dei Sumeri per identificare gli antichi dei mesopotamici con gli angeli caduti (i \"figli degli Elohim\" della Genesi). Osservando che tutti gli angeli vennero creati prima della Terra, lui constata che non possono essere \"della\" Terra... e dunque, potrebbero \"tutti\" essere considerati semanticamente come dei puri \"extraterrestri\".\nNei suoi libri David Icke presenta una teoria simile, nella quale esseri interdimensionali rettiliani servendosi dell'ingegneria genetica danno luogo a una progenie con tratti fisici di alta statura, pelle chiara, e suscettibilit\u00e0 a qualsiasi forma di suggestione ipnotica (che a suo parere, avviene quando i \"demoni\" posseggono la loro progenie e pretendono fedelt\u00e0), e afferma che questa linea di sangue \u00e8 rimasta in controllo del mondo dai giorni dei Sumeri fino a oggi. Va detto, per completezza, che le teorie di David Icke sono considerate da alcune comunit\u00e0 di ufologi come vera e propria disinformazione."}
{"id": "645571", "revid": "47767", "url": "https://it.wikipedia.org/wiki?curid=645571", "title": "Uria (nome)", "text": "Origine e diffusione.\nDeriva dal nome ebraico \u05d0\u05d5\u05bc\u05e8\u05b4\u05d9\u05b8\u05d4 (\"'Uriyah\"); esso \u00e8 composto dalle radici \u05d0\u05d5\u05bc\u05e8 (\"'ur\", \"luce\", \"fiamma\") e \u05d9\u05b8\u05d4 (\"yah\", un'abbreviazione di YHWH, il nome del dio d'Israele). Il significato complessivo pu\u00f2 essere interpretato come \"YHWH \u00e8 luce\" oppure \"fiamma/luce di YHWH\", pressoch\u00e9 identico a quello del nome Uriele, da cui si differenzia solo per il nome con cui \u00e8 chiamato Dio (YHWH in uno, El nell'altro - la stessa distinzione che c'\u00e8 tra Michea e Michele ed Ezechia ed Ezechiele). \u00c8 inoltre etimologicamente correlato al nome \"Uri\".\nIl nome \u00e8 di tradizione biblica, portato da vari personaggi dell'Antico Testamento; tra questi spicca da Uria l'Ittita, citato nel secondo libro di Samuele, di cui re Davide orchestra la morte cos\u00ec da poterne sposare la moglie Betsabea; va detto che, secondo alcune fonti, in questo caso il nome \"Uria\" sarebbe in realt\u00e0 un adattamento dell'originale nome ittita del personaggio, che sarebbe stato \"Ariya\" (probabilmente derivante da un vocabolo ittita quale \"ara\", \"amico\", \"bene\", oppure \"ariya\", \"consultare un oracolo\") o \"Uriya\" (dall'ittita \"ur\", \"bruciare\"). La diffusione del nome, almeno nei paesi anglofoni, \u00e8 stata seriamente affondata da Charles Dickens, che lo us\u00f2 nel suo romanzo del 1850 \"David Copperfield\" per il personaggio, decisamente negativo, di Uriah Heep.\nOnomastico.\nNon esistendo santi che lo portano, questo nome \u00e8 adespota. L'onomastico si pu\u00f2 festeggiare il 1\u00ba novembre, in occasione di Ognissanti."}
{"id": "645572", "revid": "78273", "url": "https://it.wikipedia.org/wiki?curid=645572", "title": "Louis-Joseph-Xavier-Fran\u00e7ois", "text": ""}
{"id": "645579", "revid": "287204", "url": "https://it.wikipedia.org/wiki?curid=645579", "title": "Gible", "text": ""}
{"id": "645580", "revid": "31360", "url": "https://it.wikipedia.org/wiki?curid=645580", "title": "Nephilim", "text": ""}
{"id": "645585", "revid": "1718925", "url": "https://it.wikipedia.org/wiki?curid=645585", "title": "Clima equatoriale", "text": "Il clima equatoriale \u00e8 un clima tropicale (secondo la classificazione di K\u00f6ppen, \"Af\") che copre le latitudini equatoriali della Terra.\nDescrizione.\n\u00c8 caratterizzato da temperature medie annuali, tra il valore minimo e massimo giornaliero, sui 27-28\u00a0\u00b0C entro i 100 m s.l.m. e in alcuni casi (ad esempio Africa equatoriale continentale dove \u00e8 minore la piovosit\u00e0) notevoli scarti di temperatura , possono raggiungere 12-14 gradi, tra giorno e notte e non tra vari periodi dell'anno. Le temperature minime giornaliere raramente scendono sotto i 20 gradi. Inoltre le precipitazioni sono in media molto abbondanti (frequentemente superiori a 3500\u00a0mm annui e forma di rovesci della durata indicativa di un'ora, talvolta anche ripetuti nell'arco di un giorno) pressoch\u00e9 costanti. Manca una vera e propria stagione secca, a differenza del clima monsonico e di quello della savana.\nNormalmente l'umidit\u00e0 relativa \u00e8 molto elevata rispetto alla media delle temperature e risulta difficilmente sopportabile da chi non vi \u00e8 abituato. I raggi solari hanno sempre inclinazioni molto alte, che a ridosso della linea immaginaria equatoriale variano da un minimo di circa 66 gradi al massimo di esatti 90 gradi nel centro del disco solare che viene raggiunto 2 volte nel corso dell'anno, durante le date equinoziali terrestri.\nLa foresta pluviale equatoriale.\nIn questo clima si sviluppano le foreste ombrofile. Le caratteristiche di potenza nell'insolazione e di correnti ascensionali e discensionali sono relativamente stabili e spesso ogni giornata si ripete con condizioni meteorologiche apparentemente identiche o molto simili, ad esempio piove tutti i giorni alla stessa ora. Le piogge avvengono per lo sviluppo di nubi cumuliformi che danno luogo a precipitazioni temporalesche, per via dell'elevata umidit\u00e0 e della traspirazione ed evaporazione delle piante.\nLa flora e la fauna rappresentano il 40% delle specie conosciute presenti sul pianeta.\nPer studiare il clima equatoriale viene spesso utilizzata la localit\u00e0 di Manaus, in Brasile."}
{"id": "645591", "revid": "1652635", "url": "https://it.wikipedia.org/wiki?curid=645591", "title": "Tammaro (nome)", "text": "Origine e diffusione.\nContinua il nome germanico \"Thancmar\", composto dagli elementi \"thank\" (\"pensiero\", da cui anche Tancredi) e \"mer\" (\"fama\", \"gloria\", presente anche in Ademaro, Audomaro, Sigmar, Teodemaro e vari altri). \nIl nome, che viene pronunciato \"T\u00e0mmaro\", non va confuso con il nome Tamara, che ha origine differente, nonostante la somiglianza (e il fatto che a volte vengano accostati). Di scarsissima diffusione, \u00e8 accentrato principalmente in Campania, dove si venera il santo cos\u00ec chiamato.\nOnomastico.\nL'onomastico si festeggia il 1\u00ba settembre in memoria di san Tammaro, vescovo di Benevento."}
{"id": "645596", "revid": "339392", "url": "https://it.wikipedia.org/wiki?curid=645596", "title": "IC2000", "text": ""}
{"id": "645597", "revid": "461628", "url": "https://it.wikipedia.org/wiki?curid=645597", "title": "Santuario della Madonna delle Grazie (Varallo)", "text": "Il Santuario della Madonna delle Grazie a Varallo fu fatto costruire, assieme all'annesso convento francescano, da padre Bernardino Caimi tra il 1486 e il 1493, in contemporanea con l'avvio dei lavori al Sacro Monte.\nNel dicembre del 1931 papa Pio XI lo elev\u00f2 alla dignit\u00e0 di basilica minore.\nStoria.\nIl complesso architettonico formato dal convento e dalla chiesa segue l'impostazione tipica degli edifici religiosi destinati a ospitare i Frati Minori osservanti. \nLo stile della chiesa \u00e8 gotico, espresso in una versione alquanto sobria. Troviamo al suo interno la tipica suddivisione tra uno spazio riservato ai fedeli e uno per i frati, separati da una parete divisoria che giunge fino al soffitto (il \"tramezzo\"), retta da tre archi a tutto sesto; quello centrale d\u00e0 accesso all'aula riservata ai religiosi, i due laterali ospitano altrettante cappelle. Si tratta di un'impostazione che si vuole dettata dallo stesso Bernardino da Siena (denominata pertanto \"modulo bernardiniano\"). Sulla grande parete divisoria Gaudenzio Ferrari ha dipinto nel 1513 una delle sue opere di maggior valore artistico.\nUna struttura decorativa simile, con il tramezzo interamente affrescato con scene della \"Vita di Cristo\" (spesso di rilevante qualit\u00e0 artistica) era tipica della cultura religiosa e artistica del frati minori osservanti in Piemonte e Lombardia fra XV e XVI secolo: tra i tramezzi dipinti che si sono conservati nel tempo devono essere citate anche la chiesa di San Bernardino a Ivrea, quella di Santa Maria degli Angeli a Lugano, quella di Santa Maria delle Grazie a Bellinzona e quella di San Bernardino a Caravaggio.\nIl convento francescano aveva alla fine del Quattrocento un'ampiezza ben maggiore di quella che oggi possiamo osservare dalla piazza contenente il monumento a Gaudenzio Ferrari (opera di Pietro della Vedova, 1874). L'antica costruzione comprendeva due chiostri, le celle per i frati, un refettorio, la biblioteca e i locali di lavoro (specialmente impiegati per la \"fabbrica\" del Sacro Monte).\nUna serie di affreschi \u2013 oggi scomparsi o molto deteriorati \u2013 ornava le mure esterne del convento. Una \"Piet\u00e0\" ancora leggibile \u00e8 ritenuta (con molte riserve) opera giovanile di Gaudenzio.\nDopo l'abbandono del convento, menomato dal tempo, da parte dei francescani all'inizio del XX secolo, molte polemiche hanno accompagnato lavori di risistemazione del sito con la costruzione della piazza e il recupero di alcune parti per scopi di edilizia pubblica.\nDal 1953 il complesso \u00e8 sede delle Suore Missionarie di Ges\u00f9 Eterno Sacerdote.\nDescrizione.\nLa parete gaudenziana.\nCome avviene spesso nelle chiese francescane, l'aspetto esterno, alquanto spoglio, non lascia intuire la ricchezza delle opere d'arte che vi sono racchiuse. Verso il 1880 un visitatore del livello di Jacob Burckhardt affermava pieno di entusiasmo: \"Quale splendore artistico si irradia da questa misera chiesa!\" Nell'atmosfera raccolta della chiesa, con le sue arcate gotiche che reggono le nude capriate del tetto, lo sguardo di chi vi entra \u00e8 immediatamente colpito dall'effetto scenico e dalla vivacit\u00e0 dei colori delle pitture presenti sulla grande parete divisoria.\nSoggetto.\nGli affreschi realizzati da Gaudenzio Ferrari costituiscono uno dei capolavori della pittura rinascimentale tra Piemonte e Lombardia. Essi raccontano \"La Vita e la Passione di Cristo\" attraverso scene che occupano una superficie di 10,4 x 8 metri: venti riquadri di uguale grandezza illustrano \u2013 secondo un tradizionale schema geometrico pensato per assolvere alla funzione pedagogica di \"Biblia pauperum\" \u2013 le vicende salienti del racconto evangelico, dalla \"Annunciazione\" alla \"Resurrezione di Cristo\". Un'ulteriore scena, di dimensione quadrupla, posta al centro della parete, rappresenta l'acme drammatica del racconto e il punto di naturale convergenza dello sguardo dei fedeli: la \"Crocifissione di Cristo\". Nel dettaglio:\nStile.\nIl pittore valsesiano realizza gli splendidi affreschi di questa parete nel 1513 (come ci avvertono due tondi che recano la scritta autografa \"Gaudenzius Ferrarius Vallis Siccidae pinxit\"), quando gi\u00e0 da almeno una decina di anni era impegnato nei lavori al Sacro Monte e aveva gi\u00e0 al suo attivo opere prestigiose come il \"Polittico di Sant'Anna\". Nel realizzare gli affreschi della parete di Santa Maria della Grazie il Ferrari si dimostra aggiornato sulle grandi novit\u00e0 del Rinascimento italiano; \"in primis\" sulla lezione che Leonardo ha lasciato a Milano (l\"'Ultima Cena\" di Gaudenzio, ad esempio, sembra riproporre secondo un diverso scorcio prospettico l'animata drammaticit\u00e0 del Cenacolo vinciano; leonardeschi sono i paesaggi rocciosi che fanno da sfondo ad alcune scene); poi c'\u00e8 la lezione del Bramantino con la sua capacit\u00e0 di far emergere statuariamente le figure, messe in primo piano rispetto a suggestive prospettive architettoniche; poi c'\u00e8 anche la lezione del Perugino e degli altri pittori centro-italiani meditati nel viaggio che Gaudenzio ha compiuto sino a Roma.\nMa se si cercano i \"veri\" debiti artistici di Gaudenzio nella realizzazione della parete con le scene della \"Vita di Cristo\", il primo pittore che occorre forse citare \u00e8 Martino Spanzotti - a quella data era ancora attivo - che pi\u00f9 di venticinque anni prima aveva realizzato un'opera simile affrescando la grande parete della chiesa di San Bernardino a Ivrea, e la cui influenza si era fatta chiaramente sentire nei primi lavori del Monte.\nLa scena notturna della \"Cattura di Cristo\" \u00e8 una citazione quasi letterale di quella analoga dipinta dalla Spanzotti a Ivrea, con modi pittorici che anticipano quell'indagine chiaroscurale sulla realt\u00e0 alla luce delle torce che sar\u00e0 cos\u00ec cara ai caravaggeschi. Tuttavia, all'altezza degli anni in cui realizza gli affreschi delle Grazie, Gaudenzio Ferrari dimostra un'autonoma personalit\u00e0 artistica. Se egli \u2013 consapevole delle pi\u00f9 celebrate novit\u00e0 artistiche - guarda \"indietro\" verso Martino Spanzotti lo fa in omaggio alla \"nobilt\u00e0 umana, anzich\u00e9 umanistica\" espressa dagli affreschi di Ivrea, alla sua poetica che guarda alla realt\u00e0 della gente umile, alla loro fede vissuta come ricerca di senso rispetto alla quotidiana fatica di vivere.\nSi \u00e8 osservato che questo guardare indietro il pittore di Valduggia giunge, senza remore, a rivisitare addirittura i modi artistici della produzione pittorica gotica in Piemonte, a cominciare dal vecchio Jaquerio, quando essa serva a ottenere un di pi\u00f9 di drammaticit\u00e0 scenografica nel racconto evangelico svolto per immagini. Nasce di qui il ricorso ai rilievi plastici per mettere meglio in risalto il luccicare delle armature dei soldati o l bagliore delle aureole. Si intuisce, anche per questa via, che Gaudenzio sta riflettendo sui lavori del Sacro Monte e sui modi per ridurre a sintesi pittura e scultura.\nLa stessa impaginazione delle scene \u2013 a cominciare dalla grandiosa \"Crocifissione\" - sembra voler anticipare i progetti degli apparati decorativi delle cappelle da realizzare sopra la parete rocciosa di Varallo. \nLe scene di questa grande parete affrescata non anticipano solamente quelle che Gaudenzio stesso realizzer\u00e0 al Monte, ma diventano \u2013 anche agli occhi dei successivi committenti - una sorta di \"manifesto programmatico\" a uso degli artisti che, nel tempo, rileveranno la sua opera.\nSi prenda, ad esempio, la \"Orazione nell'orto\" con la scena divisa in due fasce, quella di Ges\u00f9 in preghiera e quella degli apostoli addormentati: la stessa impaginazione sar\u00e0 fedelmente ripresa nella disposizione delle statue di Giovanni d'Enrico; oppure si osservi la figura del \"gozzuto\" che compare nella \"Salita al Calvario\" che verr\u00e0 ripresa quasi letteralmente dal Tabacchetti nell'omonima cappella.\nUn rapporto stretto corre dunque tra la superba parete gaudenziana in Santa Maria delle Grazie e l'unitariet\u00e0 degli sviluppi dei lavori nel \"gran teatro montano\" sulla parete rocciosa che incombe sulla della chiesa.\nLa cappella di Santa Margherita.\nLe due cappelle che si aprono sotto la grande parete divisoria contengono affreschi che sono un'ulteriore testimonianza delle qualit\u00e0 artistiche di Gaudenzio e altri che rivestono grande importanza per comprendere i suoi esordi pittorici.\nSi tratta della \"cappella di Santa Margherita\" affrescata da Gaudenzio prima della grande parete, nel 1507, con due scene evangeliche (\"Presentazione di Ges\u00f9 al Tempio\" e con la \"Disputa con i dottori\") e con grottesche, genere pittorico nel quale Gaudenzio eccelleva.\nLa Cappella delle Grazie.\nVi \u00e8 poi, a destra, la \"Cappella delle Grazie\" con affreschi di scuola milanese, databili verso il 1491 (sulle pareti scene della \"Nascita della Vergine\", dello \"Sposalizio della Vergine\" e dell\"'Adorazione dei Magi\" e, nei sottarchi, \"figure di Profeti\"). Si tratta di affreschi che oggi vengono attribuiti alla bottega di Giovanni Scotto, presso la quale \u2013 anche secondo quanto afferma l'antica testimonianza di Giovanni Paolo Lomazzo \u2013dovette svolgersi l'apprendistato pittorico di Gaudenzio. Nella stessa cappella trova posto, sopra l'altare, una scultura lignea, pesantemente ridipinta, raffigurante la \"Madonna con il Bambino in piedi sulle sue ginocchia\": si tratta di un'icona antica molto cara alla devozione popolare.\nAltre testimonianze artistiche presenti nella chiesa.\nTra le numerose opere presenti nella navata, va menzionato, sulla parete sinistra nei pressi del pulpito un affresco autografo di Fermo Stella, allievo di Gaudenzio Ferrari e con lui impegnato nei lavori al Sacro Monte. Esso rappresenta una scena che non ricorre con frequenza nell'arte sacra: si tratta di \"Ges\u00f9 che prende congedo dalla madre\", tema tratto da un'omelia di San Giovanni Crisostomo."}
{"id": "645599", "revid": "14806", "url": "https://it.wikipedia.org/wiki?curid=645599", "title": "Philip John Clapp", "text": ""}
{"id": "645600", "revid": "287204", "url": "https://it.wikipedia.org/wiki?curid=645600", "title": "Gabite", "text": ""}
{"id": "645601", "revid": "599013", "url": "https://it.wikipedia.org/wiki?curid=645601", "title": "Manuel Coscione", "text": "Carriera.\nClub.\nLa carriera di Manuel Coscione comincia nelle giovanali del nel 1995; nella stagione 1996-97 entra a far parte della squadra che disputa il campionato di Serie B2, dove gioca per cinque stagioni, ottenendo anche una promozione in Serie B1: nella stagione 2000-01 gioca qualche partita con la prima squadra in Serie A1, dove entrer\u00e0 in pianta stabile a partire dalla stagione successiva, quando la societ\u00e0 cambia anche la denominazione in , vincendo anche la Coppa Italia e la Coppa CEV.\nNell'annata 2002-03 passa alla di Montichiari, mentre in quella seguente gioca per il .\nNella stagione 2004-05 torna nuovamente alla squadra cuneese dove resta per tre stagioni vincendo la Coppa Italia 2005-06; nell'annata 2007-08 veste la maglia della , con la quale si aggiudica la Coppa CEV, venendo premiato anche come MVP.\nNella stagione 2008-09 passa alla di Taranto, mentre nella stagione successiva \u00e8 al Volley Forl\u00ec; nella stagione 2010-11 viene ingaggiato dalla di Vibo Valentia dove resta per tre annate.\nPer il campionato 2013-14 viene ingaggiato dalla di Castellana Grotte, ma, in seguito al ritiro dal campionato della squadra, ritorna a giocare nel Piemonte. Dopo un'annata trascorsa tra le file del , per il campionato 2015-16 \u00e8 acquistato dal , mentre in quello 2016-17 torna nuovamente al club di Vibo Valentia, sempre in massima divisione, dove rimane per un biennio prima di trasferirsi in Francia per la stagione 2018-19, dove disputa la Ligue A con l'.\nRientra in Italia nell'annata successiva per disputare il campionato cadetto con la di Calci, mentre in quella successiva \u00e8 alla di Taranto, sempre in Serie A2, con cui ottiene la promozione in Superlega. Tuttavia, nella stagione 2021-22, resta nella divisione cadetta, firmando per la .\nNazionale.\nEsordisce in nazionale il 18 giugno 2004 durante una partita di World League contro la : nella stessa competizione vincer\u00e0 poi la medaglia d'argento."}
