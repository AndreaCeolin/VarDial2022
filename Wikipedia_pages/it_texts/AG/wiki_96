{"id": "640913", "revid": "380654", "url": "https://it.wikipedia.org/wiki?curid=640913", "title": "La 25\u00aa ora (film 2002)", "text": "La 25\u00aa ora (\"25th Hour\") \u00e8 un film del 2002, diretto da Spike Lee, tratto dal romanzo omonimo scritto da David Benioff.\n\u00c8 uno dei primi film ambientati a New York dopo la tragedia dell'11 settembre 2001 ed il primo a mostrare Ground Zero.\nConsiderato uno dei migliori film di Spike Lee, \u00e8 stato presentato in concorso al Festival di Berlino.\nTrama.\nNew York, 2002. Monty Brogan \u00e8 uno spacciatore di droga, fidanzato con Naturelle, una ragazza portoricana. I suoi migliori amici sono Jacob, un insegnante innamorato di una sua studentessa, e Frank, un cinico agente di borsa. Monty ha anche un cane, con il quale passeggia per le strade di New York. Il padre, James, \u00e8 un vigile del fuoco in pensione che pensa spesso ai colleghi uccisi l'11 settembre.\nMonty \u00e8 stato condannato a sette anni di carcere; dopo che la polizia, in seguito a una soffiata, ha trovato nel suo appartamento molti contanti e un chilo di eroina, si appresta a vivere l'ultima sua notte di libert\u00e0, in compagnia dei suoi amici e della sua fidanzata.\nMonty non riesce a capacitarsi della sua colpa e, in un monologo, inizia a insultare tutti, prima di capire che l'unico colpevole della sua situazione \u00e8 lui.\nIl gruppo va quindi in una discoteca, per salutare Monty e festeggiare la sua ultima notte in libert\u00e0. Questi per\u00f2 \u00e8 convinto che non regger\u00e0 alla galera perch\u00e9 ha paura che lo violentino o lo uccidano. Per non presentarsi in carcere con un aspetto troppo pulito, si fa picchiare da Frank, quindi saluta Naturelle e sale in auto col padre, per andare in carcere.\nIl padre per\u00f2 non si dirige verso il penitenziario, ma intraprende un viaggio in una metaforica venticinquesima ora, dove Monty potr\u00e0 rifarsi una vita e rimediare ai suoi errori. Il sogno per\u00f2 si infrange, lasciando il posto al destino di Monty che si compie.\nProduzione.\nSceneggiatura.\nIl romanzo di David Benioff fu letto dall'attore Tobey Maguire, che avrebbe voluto interpretare Monty. Acquistati i diritti del romanzo dalla Touchstone Pictures, Benioff inizi\u00f2 a scrivere la sceneggiatura. In seguito Maguire fu scelto per il ruolo di Peter Parker in Spider-Man, e rinunci\u00f2 al progetto.\nBenioff, ultimato il copione lo mand\u00f2 a Spike Lee che, letto anche il romanzo, lo invit\u00f2 nel suo ufficio. \u00abIn sostanza quello che mi disse fu: \"Il tuo romanzo mi \u00e8 piaciuto molto, non riesco per\u00f2 a capire perch\u00e9 tu non sia rimasto fedele alla storia anche nel copione\", e poi aggiunse: \"Hai tagliato tutte le mie scene preferite!\", una delle quali era il lungo monologo di Monty allo specchio. Spike volle sapere perch\u00e9 avevo tagliato quella scena, e io gli risposi che non riuscivo ad immaginare come si potesse riprodurre un momento del genere sul grande schermo e riuscire a renderlo veramente drammatico. E lui: \"Tu pensa a scrivere. Al resto penso io\". E ho fatto come diceva\u00bb, disse lo scrittore. La sequenza del monologo nel bagno divent\u00f2 la scena pi\u00f9 memorabile del film. \u00abSenza dubbio \u00e8 quella che la gente cita pi\u00f9 spesso quando parla del film\u00bb, dichiar\u00f2 Benioff.\nI cambiamenti apportati da Spike Lee alla sceneggiatura riguardarono il lutto inferto alla citt\u00e0 di New York dagli attacchi terroristici dell'11 settembre. \u00abIl romanzo \u00e8 ambientato prima dell'11 settembre, ma il problema per noi era molto semplice: sentivamo che girare un film come questo a New York, cos\u00ec poco tempo dopo l'attacco, ci imponeva di doverlo realizzare anche come se fosse un commento alla citt\u00e0 dopo l'11 settembre. Per questo abbiamo trasformato New York in un personaggio della storia, trattandola come una citt\u00e0 ferita, popolata da persone che cercano semplicemente di vivere le proprie vite. C'\u00e8 una battuta molto importante nel film, quando nell'appartamento che si affaccia su Ground Zero Jacob chiede a Frank: \"Cambi casa?\" e lui risponde: \"Cazzo, no. Neanche se Bin Laden ne lanciasse un altro contro il palazzo accanto.\". Quello non \u00e8 solo Frank che parla, ma 8 milioni di newyorkesi che dichiarano: \"Noi da qui non ce ne andiamo\"\u00bb, asser\u00ec il regista. A Frank fu dato un appartamento che si affacciava di fronte a Ground Zero. Altri riferimenti all'11 settembre furono il pub del padre di Monty, tappezzato di bandiere statunitensi e di fotografie dei vigili del fuoco morti durante l'attacco, e la sequenza dei titoli di testa, che mostra i due grandi fasci di luci sistemati al posto delle torri gemelle.\nCast.\nAccettata la regia, Spike Lee inizi\u00f2 a selezionare il cast. Norton aveva gi\u00e0 aderito, quindi Lee scelse Brian Cox per il ruolo del padre di Monty e Rosario Dawson per quello della fidanzata Naturelle. Per la parte dei due migliori amici di Monty, Lee scelse Barry Pepper, allora poco conosciuto, e Philip Seymour Hoffman, attore feticcio di Paul Thomas Anderson.\nPer quanto riguarda il ruolo di Mary D'Annunzio, la studentessa che Jacob ama segretamente, fu scelta Brittany Murphy, che per\u00f2 fu subito licenziata perch\u00e9 non mostrava l'impegno necessario. Per sostituirla fu scelta quindi Anna Paquin.\nDue settimane prima dell'inizio delle riprese, Lee e il cast al completo si riunirono per studiare il copione. Terminata la riunione, il regista fece vedere agli attori alcuni film, come \"Un uomo da marciapiede\", per come mostra New York, e \"Fronte del porto\", per il protagonista che affronta una crisi morale.\nRiprese.\nIl film ebbe un budget di 5 milioni di dollari.\nLa lavorazione del film non present\u00f2 molti problemi. Per il montaggio del film, Lee ritorn\u00f2 a lavorare con Barry Alexander Brown, montatore di film quali \"Fa' la cosa giusta\" e \"Malcolm X\". A Brown, Lee chiese di lasciare alle scene pi\u00f9 respiro rispetto ai suoi film precedenti. Lee chiam\u00f2 per tagliare un paio di sequenze anche Sam Pollard, montatore del precedente \"Bamboozled\". Pollard mont\u00f2 la scena in cui Monty e Naturelle dialogano seduti sui gradini della loro casa e quella della loro lite.\nLa sequenza finale, quella del sogno, della \"25\u00aa ora\", durava nel copione quattro minuti. Spike Lee, che stava registrando la voce fuori campo di Brian Cox che accompagna la sequenza, chiam\u00f2 Benioff per dirgli che aveva una ripresa del deserto che durava cinque minuti. \u00abGli dissi: \"D'accordo, te la faccio avere tra una settimana\" E lui: \"No, forse non hai capito. Sono con Cox nello studio di registrazione in questo momento. Mi serve tra un'ora\". Fortunatamente sentivo di conoscere il personaggio abbastanza bene per descrivere quello che gli passava per la testa senza starci troppo a pensare. O forse non mi sono fatto prendere dal panico solo perch\u00e9 non ne avevo tempo\u00bb, dichiar\u00f2 Benioff.\nAccoglienza e distribuzione.\nIl film usc\u00ec nelle sale cinematografiche statunitensi il 22 dicembre 2002, incassando in totale circa 23.084.595 $. \nIn Italia il film usc\u00ec in anteprima il 17 febbraio 2003 e nei cinema il 18 aprile dello stesso anno.\nCritica.\nLe recensioni dei critici statunitensi furono contrastanti. Il \"San Francisco Chronicle\" defin\u00ec il film \u00abtriste e potente, il primo grande film del Ventunesimo secolo su un tema del Ventesimo secolo\u00bb. Altri critici trovarono il film noioso o la storia gi\u00e0 vista. Il \"New Yorker\" scrisse: \u00abIl film coglie alla perfezione il clima amareggiato, teso quasi oltre i limiti, della citt\u00e0 dopo l'11 settembre\u00bb.\nIn Europa il film fu accolto molto positivamente, e fu considerato uno dei migliori, se non il migliore, di Spike Lee.\nEdizione italiana.\nLa direzione del doppiaggio e i dialoghi italiani sono stati curati da Silvia Monelli per conto della Dea 5. La sonorizzazione, invece, \u00e8 stata effettuata dalla SEFIT-CDC.\nColonna sonora.\nLa colonna sonora del film fu affidata a Terence Blanchard, uno dei collaboratori storici di Spike Lee. Blanchard inser\u00ec in orchestra delle cornamuse e accost\u00f2 alla musica irlandese quella mediorientale, oltre a conferire alla melodia, in alcuni punti, delle tonalit\u00e0 Jazz. \u00abAttraverso le musiche, credo che Spike stesse cercando di comunicare un messaggio agli Stati Uniti. Troppo spesso la musica mediorientale e la musica irlandese sono state associate solo a determinati segmenti della vita statunitense, mentre quello che Spike stava cercando di dire \u00e8: \"Tutto questo \u00e8 Stati Uniti\"\u00bb, disse Blanchard.\nLa colonna sonora presenta i seguenti brani:"}
{"id": "640916", "revid": "287204", "url": "https://it.wikipedia.org/wiki?curid=640916", "title": "Eterozigosi", "text": "In genetica, si definisce eterozigoti detto anche eterozigosi, in contrapposizione all'omozigosi, la condizione genetica di una cellula o di un organismo costituita dalla presenza di una coppia di alleli diversi per un dato gene; gli alleli occupano gli stessi loci sui cromosomi omologhi corrispondenti.\nIn generale, gli alleli possono essere dominanti, indicati solitamente da lettere maiuscole; o recessivi, indicati da lettere minuscole. Pertanto, l'individuo diploide eterozigote sar\u00e0 del tipo Aa. Il fenotipo dell'individuo eterozigote \u00e8 determinato dall'allele dominante: esso pu\u00f2 essere quindi fenotipicamente uguale all'omozigote dominante. In altri casi, ad esempio in una specie botanica che produce fiori rossi (indicati con RR, omozigote dominante) e fiori bianchi (indicati con rr, omozigote recessivo), allora gli individui eterozigoti Rr possono presentare fiori di colore rosa; questo perch\u00e9 il numero di alleli determina l'espressione del fenotipo.\nEssendo ciascun individuo composto da cellule contenenti tutte lo stesso patrimonio genetico, l'eterozigosi si riferisce sia all'individuo nel complesso sia alle cellule che lo compongono. Gregor Mendel indicava gli individui eterozigoti con il termine ibrido.\nIl genotipo \u00e8 Aa e il fenotipo \u00e8 A. Gli alleli si indicano con lettera piccola (il recessivo) e lettera maiuscola (il dominante), mentre il genotipo si definisce con i due alleli, quindi AA, Aa o aa. Il fenotipo \u00e8 quello che si manifesta fisicamente, quindi fenotipo A per genotipi AA e Aa e fenotipo a per genotipo aa."}
{"id": "640917", "revid": "439868", "url": "https://it.wikipedia.org/wiki?curid=640917", "title": "Salandra", "text": "Salandra (\"Acalandra\", \"Calandra\" o \"Salandria\" in latino, \"Sal\u00e2ndr\" in dialetto locale) \u00e8 un comune italiano di abitanti della provincia di Matera in Basilicata.\nGeografia fisica.\nIl centro abitato sorge su una collina a 598 nella parte nord-occidentale della provincia in posizione dominante la valle del torrente Salandrella, che costituisce il corso iniziale del fiume Cavone. Il versante che si affaccia sulla valle della Salandrella \u00e8 caratterizzato da strapiombi e dai caratteristici calanchi argillosi, mentre invece il versante opposto del territorio comunale, quello che si affaccia sul torrente Gruso, \u00e8 ricoperto da boschi di querce, che si estendono per oltre 1000 ettari, uliveti e frutteti. Confina a nord con i comuni di Grottole (16\u00a0km) e Grassano (25\u00a0km), ad est con Ferrandina (18\u00a0km), a sud-ovest con San Mauro Forte (11\u00a0km) e ad ovest con Garaguso (13\u00a0km). Dista 50\u00a0km da Matera e 63\u00a0km da Potenza.\nA 3\u00a0km dal centro abitato si trova la frazione di Montagnola dove, oltre al piccolo centro abitato, sono situate le strutture sportive del paese, come il palazzetto multifunzionale (PalaSaponara) e lo stadio Comunale.\nStoria.\nRelativamente all'origine del nome vi sono due ipotesi; secondo la prima deriva dal greco \"Thalassa andros\", nome composto che significa \"mare-uomini\", e quindi dalla colonizzazione della Magna Grecia. La seconda ipotesi fa invece riferimento al dio greco Acheloo, divinit\u00e0 fluviale da cui prese il nome la Salandrella, l'antico \"Acalandro\" citato da Plinio il Vecchio nella sua \"Naturalis historia\"; il toponimo Salandra potrebbe quindi derivare da \"Acheloo Andros\", cio\u00e8 \"uomini dell'Acheloo\".\nIl suo territorio fu abitato dagli Enotri sin dall'VIII secolo a.C., come testimoniato dai resti di un antico villaggio in localit\u00e0 \"Monte Sant'Angelo\". L'odierno abitato risale invece all'epoca normanna; le prime notizie ufficiali su Salandra si ritrovano in una bolla papale del 1060. Nel 1119 la contessa Emma di Sicilia, moglie di Rodolfo di Montescaglioso e figlia di Ruggero I d'Altavilla, concesse in dono il feudo di Salandra all'Abbazia benedettina di San Michele Arcangelo di Montescaglioso. Successivamente in epoca sveva Salandra fu propriet\u00e0 del barone Gilberto da Salandra, mentre in epoca angioina pass\u00f2 alla famiglia Sangineto. Nel 1381, in seguito al matrimonio di Margherita di Sangineto con Venceslao Sanseverino, il feudo pass\u00f2 ai Sanseverino, conti di Tricarico. Nel 1485 Antonello Sanseverino, principe di Salerno e capo della Congiura dei Baroni, fu privato di tutti i suoi feudi dal re Ferdinando I di Napoli; il feudo di Salandra fu cos\u00ec venduto e ricomprato pi\u00f9 volte negli anni successivi.\nNel 1544 Salandra fu acquistata definitivamente da Francesco Revertera, luogotenente della Regia Camera della Sommaria; i Revertera, diventati duchi di Salandra dal 1614, ne restarono proprietari fino al 1805. Nel 1656 il paese fu colpito dalla peste, ed a seguito di quella calamit\u00e0 fu proclamato patrono San Rocco, il santo taumaturgo. Nel 1799 partecip\u00f2 attivamente ai moti per la Repubblica Partenopea con l'innalzamento dell'albero della libert\u00e0. Successivamente fu duramente colpita dal terremoto del 1857 che sconvolse la Basilicata. Nel 1861, durante il brigantaggio, Salandra fu assaltata dai briganti capeggiati da Crocco e da Borjes: anche se protetto dalla guardia nazionale, il paese fu invaso dai briganti in quanto il popolo, ostile ai signori, apr\u00ec un varco ai briganti consentendo loro di entrare nell'abitato. Infatti il paese, difeso dalla Guardia Nazionale, fu attaccato il 6 novembre 1861 dalle masse di Crocco che nelle sue memorie. riporta: \u201c\"Il paese \u00e8 asserragliato; la guardia mobile e la guardia nazionale forti di 200 fucili hanno occupato il castello feudale e dall'alto della piccola rocca fanno una resistenza validissima. Abbiamo dalla nostra qualche morto e diversi feriti,\u2026.; ma il popolino \u00e8 ostile ai signori e dall'interno del chiuso paese mormora e minaccia. Ci viene aperto il passaggio e noi avanziamo in citt\u00e0 distruggendo e devastando. I difensori del castello sono nostri prigionieri, qualcuno \u00e8 malmenato, qualche altro ucciso, i pi\u00f9 sono salvi. Il saccheggio e l'incendio durano tutta la notte; i morti sono parecchi, qualcuno \u00e8 trovato\u00a0 carbonizzato tra le fumanti macerie\"\u201d. Ulteriori particolari sull'attacco al paese sono riportati nel diario del Borj\u00e8s che attribuisce il merito della conquista alla propria azione di comando.\nSport.\nCalcio.\nCalcio a 11 maschile\nLa principale squadra di calcio \u00e8 la \"Polisportiva Salandra\" che milita nel girone lucano di Promozione. \u00c8 nata il 1\u00ba settembre del 1969.\nCalcio a 5 femminile\nL'Ita Salandra \u00e8 stata la principale squadra lucana di calcio a 5 femminile, in quanto ha militato in Serie A, il massimo livello del campionato nazionale, dalla stagione 2011/2012 alla stagione 2014/2015, prendendo parte anche alle Final Eight.\nCalcio a 5 maschile\nIl Deportivo Salandra milita nel campionato di C1"}
{"id": "640919", "revid": "1718925", "url": "https://it.wikipedia.org/wiki?curid=640919", "title": "Omozigosi", "text": "L'omozigosi, in contrapposizione all'eterozigosi, \u00e8 la condizione in cui ognuno dei due o pi\u00f9 alleli dello stesso gene, presenti in ciascun cromosoma omologo, codificano in maniera identica. Di conseguenza avviene la produzione di gameti uguali relativamente a quel carattere.\nOgni qual volta la cellula duplica il suo patrimonio genetico, il DNA viene condensato in cromosomi.\nIl numero di questi cromosomi e la loro forma sono pressoch\u00e9 costanti per ogni specie e uguali in tutte le cellule di uno stesso organismo.\nLa comune rappresentazione di un cromosoma evidenzia al suo interno bande pi\u00f9 o meno scure riconducibili alla presenza di materiale genetico pi\u00f9 o meno addensato, tali striature sono ci\u00f2 che noi conosciamo come geni.\nOgni gene occupa all'interno della struttura cromosomica una posizione ben definita detta LOCUS. Per l'appunto ogni coppia di geni che occupa posizioni corrispondenti lungo il cromosoma pu\u00f2 presentare un'identica sequenza nucleotidica (o piccolissime differenze in essa) che si traduce nella comparsa di due varianti per uno stesso carattere (colore pi\u00f9 chiaro o pi\u00f9 scuro degli occhi). Tali forme di uno stesso gene sono definite alleli.\nSe due cromosomi omologhi hanno due alleli identici, si dice che l'organismo \u00e8 omozigote (dal greco \"coppia di uguali\") per quel carattere. Se i due alleli sono differenti l'organismo verr\u00e0 definito eterozigote (\u201ccoppia di diversi\u201d)\nper quel determinato carattere.\nIn generale gli alleli possono essere dominanti (indicati solitamente da lettere maiuscole), o recessivi (indicati da lettere minuscole). Pertanto l'individuo diploide potr\u00e0 essere rispettivamente omozigote dominante (AA) o omozigote recessivo (aa). Spesso per convenzione, nel fenotipo dominante, la lettera iniziale di ogni allele viene indicata con il termine inglese di derivazione. Questa convenzione la ritroviamo in particolar modo negli studi riguardanti la genetica delle piante per indicare ad esempio i caratteri rappresentativi di specie diverse, lisce (SS) o rugose (ss) dei piselli dove S equivale al termine inglese \"smooth\" cio\u00e8 liscio. \nSi parla di omozigote dominante (AA) quando un individuo possiede, per un singolo gene, due alleli uguali dominanti; un omozigote dominante \u00e8 fenotipicamente uguale a un eterozigote, ed \u00e8 quindi pi\u00f9 difficile l'individuazione: per identificare il genotipo di un individuo si pu\u00f2 ricorrere al testcross o reincrocio.\nSi parla invece di omozigote recessivo (aa) quando un individuo possiede, per un singolo gene, due alleli uguali recessivi; un omozigote recessivo ha un fenotipo unico nel suo genere ed \u00e8 quindi di immediata individuazione. Essendo ciascun individuo composto da cellule contenenti tutte lo stesso patrimonio genetico, il termine omozigote si riferisce sia all'individuo nel complesso sia alle cellule che lo compongono.\nStoria.\nL'omozigosi \u00e8 stata spiegata da Johann Gregor Mendel (1822-1884), monaco boemo nel monastero di Brno, fu il primo a studiare scientificamente l'ereditariet\u00e0 biologica. Fino alla fine dell'800 a causa del prevalere delle ideologie filosofico-naturalistiche (unitariet\u00e0 e continuit\u00e0 della natura) Mendel rimase incompreso, verso la fine del secolo per\u00f2 queste concezioni furono screditate e sormontate dall'affermarsi in Chimica della teoria Atomica e dalle teorie Darwiniane ne \"L'origine delle Specie\". Al monaco si deve la comparsa di un nuovo metodo di approccio per lo studio della genetica in cui si applica per la prima volta il calcolo statistico-matematico della probabilit\u00e0 allo studio dei meccanismi di ereditariet\u00e0.\nSecondo Mendel ogni individuo ha caratteristiche uniche come il colore degli occhi, dei capelli, la forma del naso, tutti questi caratteri sono ereditati ed ereditabili cio\u00e8 trasmessi biologicamente di generazione in generazione attraverso le informazioni contenute nei geni.\nMendel formul\u00f2 i tre principi fondamentali dell'ereditariet\u00e0\nAlla base degli studi e delle ricerche svolte dal monaco c'era un'idea innovativa secondo cui il fenomeno dell'ereditariet\u00e0 \u00e8 attribuibile a fattori particellari specifici presenti in entrambi i genitori. Tale idea risultava essere alquanto azzardata a quel tempo; solamente nel 1903 ai caratteri ipotizzati dal monaco venne attribuito il nome di geni.\nLe teorie dell'ereditariet\u00e0 proposte dagli studi di Mendel, valide tutt'oggi, si basano sull'osservazione e lo studio delle piante di pisello (tramite incroci).\nEgli pianific\u00f2 i suoi esperimenti per individuare solamente differenze ereditarie nette studiando i discendenti non solo della prima generazione e della seconda, ma anche delle successive.\nDai vari esperimenti Mendel formul\u00f2 le leggi precedentemente citate:\nLa F1, dovendo avere entrambi i caratteri, \u00e8 stata chiamata eterozigote e manifesta nel suo fenotipo solo l'allele dominante.\nOmozigosi e consanguineit\u00e0.\nUn aumento dell'omozigosi \u00e8 dato dalla consanguineit\u00e0. Essa si verifica accoppiando animali parenti tra loro con lo scopo di consolidare geneticamente i caratteri desiderati. Possiamo avere tre tipi di consanguineit\u00e0:\n1) stretta o \"closebreeding\": fratelli e sorelle - genitori e figli;\n2) media o \"linebreeding\" : nonni e bisnonni - zii e nipoti in comune;\n3) larga: trisnonni e avi in comune.\nGeneticamente avremo:\n1) calo o depressione da inincrocio (eterozigosi);\n2) Evidenza di caratteri recessivi dannosi;\n3) Riduzione della variabilit\u00e0 genetica e aumento della somiglianza, incremento dell'omozigosi.\nSpecificatamente si ottengono: \n- conseguenze positive ossia: una maggiore omogeneit\u00e0 genetica, una maggiore differenziazione rispetto ad altre linee, la messa in evidenza di anomalie genetiche nascoste e consolidamento di caratteri desiderati (morfologici e comportamentali). \n-conseguenze negative: depressione da inincrocio, riduzione della fertilit\u00e0, riduzione delle performance, poca resistenza alle infezioni e verso tutti gli altri fattori ambientali, modificazioni del comportamento.\nQuesti incroci, vengono sfruttati negli allevamenti per migliorare le caratteristiche dell'animale, facendo incrociare i soggetti migliori di ogni generazione al fine di ottenere un \"pool\" genetico con le caratteristiche desiderate.\nPraticando consanguineit\u00e0 stretta si avrebbe la fissazione del carattere che si desidera. Quando gli accoppiamenti sono fatti in consanguineit\u00e0 stretta (genitore-figlia, fratello-sorella) in allevamento si parla di \u201cinbreeding\u201d teso ad attenere il massimo aumento dell'omozigosi con conseguente impoverimento del patrimonio genetico. L'inbreeding fissa in modo imparziale sia i caratteri positivi che quelli negativi. Prima di effettuare qualsiasi tipo di inbreeding \u00e8 opportuno avere una grande e profonda conoscenza della linea di sangue da cui provengono i soggetti con i quali si vuole effettuare consanguineit\u00e0. \nUn esempio della consanguineit\u00e0 si pu\u00f2 verificare nell'ambito della zootecnia: l'accoppiamento infatti fra animali appartenenti alla stessa famiglia, \u00e8 una pratica di notevole importanza poich\u00e9 permette di selezionare razze con caratteristiche particolari. Il mantenimento voluto o meno di un certo grado di consanguineit\u00e0 porta per\u00f2 inevitabilmente a diminuire il numero di riproduttori a volte in modo drastico. Gli accoppiamenti tra animali strettamente imparentati portano tendenzialmente a produrre prole pi\u00f9 delicata e meno efficiente, soprattutto per caratteri a bassa ereditabilit\u00e0 quali ad esempio la prolificit\u00e0 e la resistenza alle malattie. \nEcco perch\u00e9 sempre pi\u00f9 spesso gli allevamenti sono colpiti da epidemie apparentemente inspiegabili nella loro aggressivit\u00e0 se non per il fatto che i soggetti colpiti sono animali deboli e quindi pi\u00f9 facilmente attaccabili da patologie che non riescono e combattere.\nEsempi di patologie autosomiche.\nLa condizione di omozigosi, in particolar modo quella di tipo autosomico recessivo (aa) pu\u00f2 essere associata alla comparsa nell'individuo della maggior parte delle patologie cliniche conosciute, spesso molto gravi.\nLa comparsa di tali malattie si ha solamente se il carattere in questione \u00e8 presente in duplice copia (omozigosi). \u00c8 noto che un gran numero di caratteri dell'uomo \u00e8 determinato dall'omozigosi di alleli mutati, recessivi rispetto all'allele normale.\nTali alleli recessivi determinano fenotipi mutati a causa di una perdita di funzione del prodotto genico in conseguenza della mutazione.\nMolte patologie derivano dall'omozigosi di alleli mutati recessivi. Un esempio tipico \u00e8 quello dell'albinismo (mancanza di pigmentazione) causato da una mutazione autosomica recessiva. L'Albinismo \u00e8 un disturbo congenito ereditario che si presenta con l'assenza o la riduzione della melanina nella pelle, nei capelli, nei peli e negli occhi. Esistono vari tipi di albinismo, ognuno con una determinata frequenza nella popolazione campione. L'incidenza \u00e8 di solo 1 su 17.000 persone. I genitori della maggior parte dei bambini affetti presentano una normale pigmentazione della pelle, dei capelli e degli occhi, conforme al proprio gruppo etnico di appartenenza, e non hanno una storia familiare di albinismo. \nLa mutazione altera un gene che codifica per una tirosinasi, un enzima coinvolto nella conversione della tirosina a DOPA, dalla quale deriva il pigmento bruno della melanina. La melanina assorbe la luce nello spettro dell'ultravioletto (UV) e protegge la pelle dalle radiazioni UV. Gli albini non producono melanina, quindi hanno pelle bianca, capelli bianchi e occhi rossi con una elevata sensibilit\u00e0 alla luce. In genere, individui omozigoti per alleli mutati recessivi sono rari. La maggior parte degli individui affetti ha due genitori normali, entrambi eterozigoti. Il carattere compare in quanto \u00e8 atteso che un quarto della progenie sia omozigote per l'allele recessivo. Se l'individuo malato si unisce con un individuo omozigote normale la progenie sar\u00e0 costituita da eterozigoti che non esprimono il carattere. Pertanto i caratteri recessivi saltano spesso le generazioni.\nSindrome di Tay-Sachs.\nI lisosomi sono organelli dotati di membrana che contengono 40 o pi\u00f9 diversi enzimi digestivi, che catalizzano la degradazione di acidi nucleici, proteine, polisaccaridi e lipidi. Un certo numero di sindromi nell'uomo \u00e8 causata da mutazioni in geni che codificano per enzimi lisosomiali. Queste sindromi, chiamate malattie lisosomiali da accumulo, sono generalmente causate da mutazioni recessive. La sindrome di questo tipo pi\u00f9 conosciuta \u00e8 la sindrome di Tay-Sachs causata dalla omozigosit\u00e0 per una mutazione recessiva rara di un gene sul cromosoma 15 nella posizione 15q23-q24.\nQuando entrambi i genitori sono portatori del gene difettoso di Tay-Sachs, un bambino ha una probabilit\u00e0 del 25% di sviluppare la malattia. Il bambino deve ricevere due copie del gene difettoso, una da ogni genitore, per poter ammalarsi. Se solo un genitore trasmette il gene difettoso, il bambino \u00e8 chiamato vettore. Non svilupper\u00e0 la malattia, ma avr\u00e0 la possibilit\u00e0 di trasmetterla ai propri figli. Chiunque pu\u00f2 essere un vettore di Tay-Sachs, ma la malattia \u00e8 pi\u00f9 comune tra la popolazione ebrea Ashkenazi. Circa un membro della comunit\u00e0 ashkenazita ogni 27 trasporta il gene della malattia di Tay-Sachs.\nLa malattia si verifica quando nel corpo manca l'esosaminidasi A, una proteina che aiuta ad abbattere una sostanza chimica trovata nel tessuto nervoso chiamato gangliosidi. Senza questa proteina i gangliosidi, in particolare il ganglioside GM2, si accumulano nelle cellule, soprattutto nelle cellule nervose del cervello. Nei bambini affetti l'enzima \u00e8 inattivo e quindi vi \u00e8 accumulo nelle cellule cerebrali del ganglioside non tagliato. Ci\u00f2 causa diversi sintomi clinici: aumentata reazione ai suoni forti e presenza nella retina di una macchia color ciliegia, contornata da un alone bianco. A due anni di et\u00e0 i bambini sono praticamente paralizzati e la morte segue a tre o quattro anni, spesso per infezioni respiratorie. Al momento non \u00e8 disponibile nessuna cura per questa malattia, ma dato che possono essere identificati i portatori, l'incidenza pu\u00f2 essere controllata.\nAnemia falciforme.\nUna frequenza molto pi\u00f9 elevata in campo di malattie autosomiche recessive \u00e8 quella attribuita ad un particolare tipo di anemia: l'anemia drepanocitica conosciuta pi\u00f9 comunemente come anemia falciforme, questa malattia viene ereditata come mutazione per sostituzione di un singolo amminoacido nella catena polipeptidica della globina B.\nLe mutazioni a carico del patrimonio genetico (geniche, genomiche, e cromosomiche), dovute a delezioni, duplicazioni, inversione, traslocazione o sostituzioni, possono essere in gran parte dovute, ma non solo, alla presenza o esposizione (in piante, animali o uomo) ad agenti mutageni quali radiazioni (UV, gamma, infrarossi) o agenti cancerogeni (caffeina, saccarina, aspartame, nicotina e agenti chimici).\nCollegamenti.\nhttps://web.archive.org/web/20110812115349/http://www.biodiv.it/umana/imm/trombofilia.pdf\nhttps://web.archive.org/web/20120702171811/http://www.happyrascals.com/atassia.html\nhttp://www.iss.it/acid/chis/cont.php?id=88&amp;tipo=10&amp;lang=1\nhttps://www.genome.gov/11508982"}
{"id": "640920", "revid": "767487", "url": "https://it.wikipedia.org/wiki?curid=640920", "title": "Pietro Lana", "text": "Vita e carriera.\nFu inizialmente fra i dissidenti del che nel 1908 fondarono l', ma rientr\u00f2 immediatamente nella societ\u00e0 rossonera, con cui esord\u00ec in campionato proprio contro i \"cugini\" il 10 gennaio 1909.\nNel ruolo di mezz'ala sinistra si mise in luce militando nel Milan negli anni immediatamente precedenti la prima guerra mondiale, mostrando grande velocit\u00e0, precisione di tiro e una buona tecnica, nonostante il carattere vivace.\nIl 15 maggio 1910 fu chiamato alla partita d'esordio della nazionale, un'amichevole disputata tra l'Italia e la Francia e terminata con il punteggio di 6-2. Lana realizz\u00f2 al 10\u00ba minuto del primo tempo il primo storico gol tricolore ed in quella partita mise a segno una tripletta.\nDurante il conflitto mondiale gioc\u00f2 per un anno con il Brescia insieme all'amico Renzo De Vecchi; in servizio militare a Brescia, disputarono una decina di partite amichevoli con la squadra lombarda.\nLana gioc\u00f2 poi solamente un'altra partita in Nazionale, sempre nel 1910, nella sconfitta per 6-1 contro l'Ungheria."}
{"id": "640929", "revid": "107080728", "url": "https://it.wikipedia.org/wiki?curid=640929", "title": "Trascrittoma", "text": "Viene definito trascrittoma la totalit\u00e0 degli RNA trascritti a partire da un genoma. Da questo concetto deriva la trascrittomica, una delle branche che si sono evolute dopo i primi sequenziamenti di interi genomi, quando ci si rese conto del limite imposto dalle analisi d'espressione genica usate tipicamente fino a quel momento (analisi \"single gene\", come northern blotting e RT PCR), in grado di quantificare in modo relativo (cio\u00e8 utilizzando come riferimento l'espressione di un gene che mantiene un'espressione costante, detto \"housekeeping\") o in modo assoluto (numero di copie di un dato mRNA presente nella cellula) l'espressione di solo uno o pochi geni. \nLa trascrittomica mira all'analisi di interi profili d'espressione, cio\u00e8 a quantificare l'espressione di un gran numero o di tutti i trascritti, il trascrittoma appunto. Un tipico esempio di strumento per l'analisi del trascrittoma \u00e8 il microarray, che permette di confrontare l'espressione di un intero genoma in diverse condizioni di crescita cellulare."}
{"id": "640931", "revid": "599", "url": "https://it.wikipedia.org/wiki?curid=640931", "title": "Laura Antonaz", "text": ""}
{"id": "640932", "revid": "767487", "url": "https://it.wikipedia.org/wiki?curid=640932", "title": "+44", "text": "I +44 (pronunciato \"plus forty-four\") sono un supergruppo pop punk fondato nel 2005 da Mark Hoppus e Travis Barker, membri dei Blink-182. La band era composta inoltre da Craig Fairbaugh, dei Transplants e dei Mercy Killers, e da Shane Gallagher, dei The Nervous Return e dei Mercy Killers. Prende nome dal prefisso telefonico internazionale del Regno Unito, +44 appunto, dal momento che il progetto fu discusso per la prima volta a Londra durante l'ultimo tour europeo dei blink-182. L'album di debutto della band, \"When Your Heart Stops Beating\", \u00e8 uscito in tutto il mondo il 14 novembre 2006.\nStoria del gruppo.\nDopo la pausa a tempo indefinito dei blink-182 nel 2005, Mark e Travis decisero di continuare comunque a suonare. A marzo dello stesso anno entrarono in sala registrazioni per comporre le prime demo del loro nuovo gruppo, appunto i +44. Una delle prime canzoni registrate dagli allora soli Mark e Travis fu \"No It Isn't\", che aveva come tema la fine dei blink-182. Travis pens\u00f2 che nel finale ci sarebbe stata bene una voce femminile di fondo e decise di chiamare una sua amica di vecchia data, Carol Heller. Ritennero i risultati cos\u00ec soddisfacenti che gli ex-blink decisero di integrare completamente Carol nella band. Dopo l'uscita dell'album, una delle canzoni composte dal terzetto e poi inserite in \"When Your Heart Stops Beating\" era \"Make You Smile\", all'inizio chiamata \"Killing Puppy Machine\".\nDopo poco tempo, Heller disse di non trovarsi pi\u00f9 bene nella direzione che la band stava prendendo, cio\u00e8 il punk rock, e decise di lasciare il gruppo per dedicarsi alla famiglia. Carol fu rimpiazzata dai due chitarristi Shane Gallagher e Craig Fairbaugh nei primi mesi nel 2006, e la band riprese a suonare. La seconda demo pubblicata fu \"Lycanthrope\", dai toni oscuri, veloce e punk. Dopo qualche mese, fu prodotta la terza demo, \"When Your Heart Stops Beating\", che poi dar\u00e0 il nome all'album. Quarta e ultima uscita fu \"Cliff Diving\".\n\"When Your Heart Stops Beating\".\nNon appena si seppe che l'album sarebbe uscito a fine 2006, incominciarono le supposizioni sul nome che avrebbe avuto. All'inizio avrebbe dovuto chiamarsi \"Little Death\", come una delle tracce dell'album, ma non fu cos\u00ec. Il vero nome fu poi rivelato essere \"When Your Heart Stops Beating\", come l'omonimo singolo. Il loro primo concerto si tenne al Roxy Theatre (Hollywood) il 7 settembre 2006, con una seconda apparizione al London Astoria. Nell'autunno del 2006 seguirono altre date statunitensi.\nL'album usc\u00ec il 13 novembre dello stesso anno, prodotto da Hoppus e Barker e con l'amico Jerry Finn come produttore esecutivo. Negli Stati Uniti, l'album debutt\u00f2 al numero 10 della classifica Billboard 200, vendendo circa 66.000 copie solo nella prima settimana.\nLe date dell'agosto 2007 furono rimandate; Hoppus disse che la band aveva deciso di rientrare in studio in preparazione di un secondo album. In seguito fecero sapere che il nuovo album sarebbe stato pubblicato con la Interscope Records. In realt\u00e0 l'album non venne mai pubblicato. Con la riunione dei blink-182 del febbraio 2009, Hoppus dichiar\u00f2 in un'intervista dell\"'Alternative Press\" che si trovava molto bene con i due chitarristi, Gallagher e Fairbaugh, ma che tutte le sue energie da quel momento sarebbero state riversate sul progetto blink-182, facendo intendere che i +44 sarebbero rimasti in pausa a tempo indeterminato."}
{"id": "640933", "revid": "767487", "url": "https://it.wikipedia.org/wiki?curid=640933", "title": "Metalloproteina", "text": "Una metalloproteina \u00e8 una proteina che contiene atomi metallici. Questi possono svolgere una funzione strutturale, mantenendo la stabilit\u00e0 del ripiegamento (o \"folding\") della proteina (come avviene nei fattori di trascrizione a \"dita di zinco\"), o funzionale, partecipando all'attivit\u00e0 catalitica di un enzima, come avviene, ad esempio, nelle metalloproteasi."}
{"id": "640934", "revid": "1983283", "url": "https://it.wikipedia.org/wiki?curid=640934", "title": "Tubulina", "text": "La tubulina \u00e8 una proteina globulare dal peso di circa 55 kDa che costituisce l'unit\u00e0 fondamentale delle strutture del citoscheletro dette microtubuli. Nel citoplasma la tubulina \u00e8 presente sotto forma di dimero \u03b1/\u03b2 (d'ora in poi semplicemente tubulina). Sia la tubulina \u03b1 sia la tubulina \u03b2 sono in grado di riconoscere e legare GTP e, almeno la subunit\u00e0 \u03b2, di idrolizzarlo. Quindi la tubulina \u00e8 presente in due forme: la tubulina GTP e la tubulina GDP. La tubulina, quando lega il GTP presenta un'elevata affinit\u00e0 per altre tubuline, e risulta allora essere polarizzata, dal momento che questa affinit\u00e0 \u00e8 maggiore nella subunit\u00e0 \u03b2.\nNel momento in cui varie tubuline si aggregano (in vitro, sensibili alla concentrazione di GTP presente e a particolari ioni come il Ca2+) hanno luogo 5 distinti fenomeni:\nIn vivo questi fenomeni sono pressoch\u00e9 gli stessi, sennonch\u00e9 essi sottostanno a precise esigenze biologiche e della comunit\u00e0 cellulare espresse attraverso la funzione e l'intervento delle MAP. Inoltre nelle cellule \u00e8 presente un centro di nucleazione (cosa che differenzia i microtubuli dai filamenti di actina) genericamente indicato come MTOC, acronimo di \"MicroTubules Organization Centre\", e chiamato in particolare centrosoma.\nLa tubulina non \u00e8 esclusiva degli eucarioti: infatti ne \u00e8 stata trovata traccia anche negli \"Epixenosomi\"."}
{"id": "640935", "revid": "767487", "url": "https://it.wikipedia.org/wiki?curid=640935", "title": "Chaplin sconosciuto", "text": "Chaplin sconosciuto \u00e8 un documentario del 1982 su Charlie Chaplin, diretto da Kevin Brownlow e David Gill.\nIl film.\nL'antologia \u00e8 divisa in tre parti, delle quali soprattutto la terza include alcuni gioielli di comicit\u00e0:\nLa pellicola, come si evince dal nome, raccoglie il materiale scartato da Chaplin al montaggio durante tutta la sua carriera, recuperato e rimontato dagli studiosi di storia del cinema Kevin Brownlow e David Gill, ai quali la vedova del grande regista, Oona O'Neil, ha messo a disposizione gli archivi personali del marito, ai quali nessuno aveva mai avuto accesso precedentemente. Da questo archivio emerge quanto Chaplin fosse un perfezionista nel suo lavoro.\nI miei anni pi\u00f9 felici \"(My happiest years)\".\nLa prima delle tre parti contiene numerosi tagli di montaggio, provini e giornalieri dei cortometraggi girati per la Mutual Film Corporation nel periodo 1916-1917, agli inizi della carriera di Chaplin, resi disponibili dal collezionista Raymond Rohauer, che aveva recuperato dagli archivi Chaplin circa 100.000 metri di pellicola inedita una volta che il regista fu costretto ad abbandonare gli Stati Uniti. Si riassume la lavorazione di corti come \"La cura miracolosa\", \"L'emigrante\" e \"L'evaso\".\nGrande regista \"(The great director)\".\nRiassume attraverso interviste a Jackie Coogan, Lita Grey, Georgia Hale, Robert Parrish e Virginia Cherrill le lavorazioni di tre capolavori del regista quali \"Il monello\", \"La febbre dell'oro\" e \"Luci della citt\u00e0\".\nTesori nascosti \"(Hidden treasures)\".\nInclude rari film amatoriali di Chaplin tra il 1923 e il 1929, un film mai montato da Chaplin stesso ma girato nel 1918: \"How to make movies\" una specie di film promozionale autocelebrativo realizzato nei suoi studi per raffigurare il suo lavoro e i suoi assistenti, visite di celebrit\u00e0 ai suoi studi tra il 1918 e il 1920, un film di propaganda del 1919 girato con il commediante Harry Lauder, sequenze di film abbandonati come l'enigmatico \"The professor\" del 1919, sequenze tagliate da \"Il circo\", \"Luci della citt\u00e0\", \"Tempi moderni\" e da altri corti come \"Charlot soldato\".\nTutto il documentario \u00e8 accompagnato dalle eccellenti musiche di Carl Davis, e dal commento di James Mason."}
{"id": "640937", "revid": "1272592", "url": "https://it.wikipedia.org/wiki?curid=640937", "title": "F3F", "text": ""}
{"id": "640940", "revid": "100929", "url": "https://it.wikipedia.org/wiki?curid=640940", "title": "Marella Caracciolo", "text": ""}
{"id": "640941", "revid": "599013", "url": "https://it.wikipedia.org/wiki?curid=640941", "title": "Snp", "text": ""}
{"id": "640942", "revid": "1573940", "url": "https://it.wikipedia.org/wiki?curid=640942", "title": "Ficedula hypoleuca", "text": "La balia nera (\"Ficedula hypoleuca\" ()) \u00e8 un uccello appartenente alla famiglia Muscicapidae.\nDescrizione.\nLa balia nera \u00e8 un uccello lungo 12-13 cm. Ha una apertura alare di 24 cm.\nPresenta dimorfismo sessuale. Il maschio \u00e8 nero sulla parte superiore e bianco sulla parte inferiore, presenta macchie bianche sulle ali, come i lati della coda e una macchia sulla fronte sopra il becco. In autunno il colore \u00e8 sostituito da sfumature pi\u00f9 grigie. I giovani maschi e le femmine presentano il nero sostituito da un leggero marroncino, leggermente pi\u00f9 rossicci sono i maschi, questo le rende molto simile alle altre specie del genere \"Ficedula\". \nDistribuzione e habitat.\nLa balia nera \u00e8 un uccello migratore svernante in Africa e nidificante in Europa da aprile e settembre. In Italia nidifica raramente ma \u00e8 un migratore regolare e non \u00e8 raro vederlo in primavera e autunno.\nTipico di boschi di conifere e latifoglie, vive nei boschi e nei parchi.\nBiologia.\nAlimentazione.\nSi nutre di insetti, altri invertebrati e frutti. \nRiproduzione.\nNidifica negli incavi di alberi ed edifici. Le uova, deposte in numero di 4 o 5, sono di colore azzurrino o verdastro, di colore uniforme o con sottili punteggiature.\nSistematica.\nLa balia nera ha tre sottospecie:\nConservazione.\nLe popolazioni sono in generale diminuzione ma per via dell'amplissimo areale questa specie \u00e8 classificata come \"a rischio minimo\"."}
{"id": "640944", "revid": "1610933", "url": "https://it.wikipedia.org/wiki?curid=640944", "title": "Balia nera", "text": ""}
{"id": "640952", "revid": "5087359", "url": "https://it.wikipedia.org/wiki?curid=640952", "title": "Freni", "text": ""}
{"id": "640954", "revid": "17351", "url": "https://it.wikipedia.org/wiki?curid=640954", "title": "F7F Tigercat", "text": ""}
{"id": "640955", "revid": "17351", "url": "https://it.wikipedia.org/wiki?curid=640955", "title": "Grumman F7F", "text": ""}
{"id": "640956", "revid": "17351", "url": "https://it.wikipedia.org/wiki?curid=640956", "title": "F7F", "text": ""}
{"id": "640957", "revid": "339392", "url": "https://it.wikipedia.org/wiki?curid=640957", "title": "Riserva Statale Le Cesine", "text": ""}
{"id": "640962", "revid": "5087505", "url": "https://it.wikipedia.org/wiki?curid=640962", "title": "Ammortizzatori", "text": ""}
{"id": "640967", "revid": "124153865", "url": "https://it.wikipedia.org/wiki?curid=640967", "title": "Ozymandias (DC Comics)", "text": "Ozymandias, il cui vero nome \u00e8 Adrian Alexander Veidt, \u00e8 un personaggio della serie a fumetti \"Watchmen\" di Alan Moore e Dave Gibbons. Il personaggio \u00e8 una versione modificata di Thunderbolt della Charlton Comics. Deve il suo nome a quello greco di Ramses II; in questo richiama il supereroe Hawkman della DC Comics, che nella versione Golden Age \u00e8 la reincarnazione di un principe egizio.\nOzymandias si \u00e8 classificato 21\u00ba posto nella \"classifica dei 100 pi\u00f9 grandi cattivi dei fumetti\" di \"IGN\"; secondo \"Wizard\", invece, Veidt si \u00e8 classificato 29\u00ba posto nella lista dei \"200 pi\u00f9 grandi personaggi fumettistici di sempre\" e al 25\u00ba in quella dei \"100 pi\u00f9 grandi cattivi di tutti i tempi\". La rivista \"Forbes\" pone Ozymandias al 10\u00ba posto nella classifica dei \"personaggi di fantasia pi\u00f9 ricchi del mondo\" con un patrimonio di 5.4 miliardi di dollari.\nBiografia del personaggio.\nNato Adrian Alexander Veidt da pi\u00f9 che benestanti genitori tedeschi, emigrati negli Stati Uniti, presto rimane orfano ed entra cos\u00ec in possesso della cospicua eredit\u00e0 famigliare. A 17 anni devolve tutto in beneficenza, convinto che non le ricchezze, ma la sua incredibile intelligenza e forza di volont\u00e0 siano tutto ci\u00f2 di cui ha bisogno per fare strada nella vita.\nOssessionato dalla figura di Alessandro Magno e dai faraoni, Veidt intraprende un viaggio di auto-scoperta sulle tracce del condottiero attraversando il mar Mediterraneo, l'Asia Minore e la Persia. Al termine del suo viaggio, dopo aver ingerito una palla di hashish, ha delle visioni e decide di mettere le sue potenzialit\u00e0 al servizio del bene: decide di diventare un supereroe con il nome di Ozymandias, che \u00e8 uno dei nomi con cui \u00e8 conosciuto il faraone Ramesse II.\nCarriera.\nA partire dalla fine degli anni cinquanta Ozymandias inizia la sua personale lotta contro il crimine organizzato.\nNel corso degli anni sessanta viene invitato da Capitan Metropolis, un esponente della prima generazione di \"vigilanti in costume\" (non si potevano ancora definire \"supereroi\"), a partecipare alla creazione de i \"Crimebusters\", un nuovo gruppo di eroi mascherati. Tutti gli eroi reclutati sono d'accordo, tranne il Comico: questi afferma sprezzante che \u00e8 inutile perdere tempo in sciocchezze quando il mondo \u00e8 sull'orlo di un conflitto atomico; infatti \"Watchmen\" \u00e8 ambientato comunque nel 1985, quattro anni prima della fine della Guerra fredda. La reazione del Comico \"apre gli occhi\" a Ozymandias che da quel momento perde interesse nella normale lotta alla malavita.\nNel 1975, proprio due anni prima della \"Legge Keene\" che sancisce l'illegalit\u00e0 dei supereroi, Ozymandias decide di abbandonare: rivela al mondo la sua vera identit\u00e0 e da quel momento si dedica all'imprenditoria. Presto diventa il capo di un impero commerciale che vende la sua immagine e produce qualunque cosa: nel corso della serie si vedono svariate pubblicit\u00e0 di prodotti e servizi usciti dalle industrie Veidt, dal profumo \"Nostalgia\" alle palestre, fino ad arrivare alla Fondazione Veidt contro la carestia e addirittura a una linea di giocattoli e action figure che riproducono lui stesso, gli altri vigilanti mascherati e i \"supercattivi\" da loro affrontati.\nIl piano per salvare il mondo.\nL'affermazione del Comico sulla guerra nucleare inizia a farsi strada nella mente di Ozymandias, che da quel momento sfrutta la sua intelligenza e i proventi della sua attivit\u00e0 da imprenditore per elaborare un piano che gli permetta di scongiurare l'esplosione di un conflitto atomico. Il piano da lui ideato \u00e8 riassumibile come \"colpirne dieci per salvarne mille\". Il suo modello \u00e8, ancora una volta, Alessandro Magno: colpito dalla storia del nodo gordiano, ovvero l'applicazione del \"pensiero laterale\" a un problema in apparenza non risolubile, Ozymandias decide di evitare lo scontro tra USA e URSS facendo entrare in scena un possibile terzo nemico che minacci tutti, costringendo le due superpotenze ad allearsi per scongiurare una catastrofe ancora maggiore.\nL'idea di Ozymandias \u00e8 inscenare una finta invasione aliena: egli fa sparire e convince con l'inganno numerosi artisti, scienziati e ingegneri e li porta su un'isola deserta, obbligandoli a progettare e costruire una mostruosa creatura aliena; i personaggi coinvolti non sono consapevoli dello scopo ultimo, credendo che il mostro sia un grandioso effetto speciale per qualche film. Il cervello del mostro \u00e8 stato creato per clonazione da quello di un uomo dotato di poteri psichici. Ozymandias ha programmato di far teleportare, usando una forma ancora primitiva di teletrasporto ideata da Dottor Manhattan, il mostro nel centro di New York, causando per\u00f2 la sua repentina morte e la quasi totale devastazione dell'area coinvolta: lo shock provato dal mostro prima del decesso ne avrebbe innescato i poteri psichici causando un'onda di \"shock psichico\" capace di generare visioni di morte e distruzione nelle menti dei sopravvissuti all'evento.\nNaturalmente il piano non avrebbe avuto successo se Ozymandias non avesse previsto il modo per eliminare i potenziali oppositori, ovvero gli ultimi due vigilanti ancora in attivit\u00e0: il Comico e il Dr. Manhattan. Il primo viene affrontato da Ozymandias stesso nel suo appartamento in uno scontro corpo a corpo, sorta di vendetta per un precedente scontro avvenuto decenni prima in cui il Comico ebbe la meglio. Per essere sicuro di averlo ucciso, Ozymandias ne getta il corpo dalla finestra del grattacielo in cui il Comico abitava e svolgeva la sua vita da diplomatico.\nPer il Dr. Manhattan la situazione \u00e8 differente: non potendo competere con lui, Ozymandias fa in modo che i pi\u00f9 stretti amici dell'eroe e anche il suo nemico Moloch trovino lavoro in una delle tante societ\u00e0 che fanno capo al suo impero economico e in segreto trova il modo di esporli a radiazioni che provocano loro il cancro. Fatto questo non risulta difficile convincere una certa parte della stampa a collegare il cancro al Dr. Manhattan che si trova costretto ad auto-esiliarsi dalla Terra.\nPoteri e abilit\u00e0.\nCome la maggior parte dei supereroi presenti in questa serie, Ozymandias non ha dei superpoteri, ma con un allenamento costante misto alla sua grande intelligenza (\u00e8 considerato l'uomo pi\u00f9 intelligente del mondo) \u00e8 comunque riuscito ad arrivare ad un impressionante livello di perfezione fisica.\nIn combattimento, tiene facilmente testa a Rorschach e Gufo Notturno II contemporaneamente, inoltre dimostra di avere raggiunto capacit\u00e0 al limite dell'umano quando riesce ad afferrare in volo una pallottola sparata da Spettro di Seta II, tuttavia nemmeno lui pu\u00f2 competere con i poteri semidivini del Dottor Manhattan.\nAltri media.\nCinema.\nOzymandias \u00e8 apparso nell'adattamento cinematografico del fumetto, interpretato dall'attore Matthew Goode e doppiato da Francesco Bulckaen, \u00e8 l'antagonista principale del film.\nTelevisione.\nNella miniserie televisiva, ambientata molti anni dopo rispetto agli avvenimenti della graphic novel, Jeremy Irons interpreta una versione pi\u00f9 anziana del personaggio."}
{"id": "640972", "revid": "287204", "url": "https://it.wikipedia.org/wiki?curid=640972", "title": "Peter Muller", "text": ""}
{"id": "640974", "revid": "17351", "url": "https://it.wikipedia.org/wiki?curid=640974", "title": "F8F Bearcat", "text": ""}
{"id": "640975", "revid": "17351", "url": "https://it.wikipedia.org/wiki?curid=640975", "title": "Grumman F8F", "text": ""}
{"id": "640978", "revid": "486946", "url": "https://it.wikipedia.org/wiki?curid=640978", "title": "Riserva Statale Lago di Campotosto", "text": ""}
{"id": "640979", "revid": "17351", "url": "https://it.wikipedia.org/wiki?curid=640979", "title": "F8F", "text": ""}
{"id": "640980", "revid": "37401", "url": "https://it.wikipedia.org/wiki?curid=640980", "title": "Tablas", "text": ""}
{"id": "640990", "revid": "228587", "url": "https://it.wikipedia.org/wiki?curid=640990", "title": "The Movement (album)", "text": " \nThe Movement \u00e8 il secondo album solista dell'MC newyorkese Inspectah Deck,membro del Wu-Tang Clan. Uscito nel 2003, presenta un distacco dal suono duro ed ispirato al soul del primo disco, \"Uncontrolled Substance\", e visita uno stile pi\u00f9 espressivo e sonoro. Secondo Inspectah Deck \"The Movement\" rappresenta il suo vero debutto: \u00ab\"Uncontrolled Substance\" era solo il frutto di un buon liricista desideroso di pubblicare un album. Volevo solo essere ascoltato. \"The Movement\" invece mostra Deck dietro le quinte, dietro ogni cosa, faccio...praticamente tutto. Inspectah Deck compare su tutti i credits questa volta. Sono stato abile a metterci del mio.\u00bb "}
{"id": "640992", "revid": "98077", "url": "https://it.wikipedia.org/wiki?curid=640992", "title": "Publitalia 80", "text": ""}
{"id": "640993", "revid": "287204", "url": "https://it.wikipedia.org/wiki?curid=640993", "title": "Bonfire (AC/DC)", "text": "Bonfire \u00e8 un box set del gruppo musicale australiano AC/DC, pubblicato nel 1997 dalla Elektra Records.\nIl disco.\nPubblicato in Europa, America e Giappone, il cofanetto \u00e8 dedicato interamente al cantante Bon Scott scomparso nel 1980 e contiene cinque CD:\nTutti i brani della raccolta sono eseguiti da Bon Scott, tranne ovviamente le canzoni di \"Back in Black\", cantate da Brian Johnson.\nInoltre i CD raccolti nel cofanetto, sono completati da un ricco booklet descrittivo e con immagini, e da alcuni accessori con logo del gruppo (adesivo, apribottiglie, poster, plettro, etc..)."}
{"id": "640996", "revid": "1082210", "url": "https://it.wikipedia.org/wiki?curid=640996", "title": "R0", "text": ""}
{"id": "640997", "revid": "7336", "url": "https://it.wikipedia.org/wiki?curid=640997", "title": "Particulate matter", "text": ""}
{"id": "640999", "revid": "10125", "url": "https://it.wikipedia.org/wiki?curid=640999", "title": "Tereftalato di polietilene", "text": ""}
{"id": "641002", "revid": "12760", "url": "https://it.wikipedia.org/wiki?curid=641002", "title": "Universit\u00e0 di Modena", "text": ""}
{"id": "641003", "revid": "599013", "url": "https://it.wikipedia.org/wiki?curid=641003", "title": "Fpu", "text": ""}
{"id": "641005", "revid": "1305772", "url": "https://it.wikipedia.org/wiki?curid=641005", "title": "R5", "text": ""}
{"id": "641006", "revid": "1305772", "url": "https://it.wikipedia.org/wiki?curid=641006", "title": "R6", "text": ""}
{"id": "641007", "revid": "1305772", "url": "https://it.wikipedia.org/wiki?curid=641007", "title": "R8", "text": ""}
{"id": "641009", "revid": "1305772", "url": "https://it.wikipedia.org/wiki?curid=641009", "title": "R9", "text": ""}
{"id": "641013", "revid": "729019", "url": "https://it.wikipedia.org/wiki?curid=641013", "title": "Panzerj\u00e4ger I", "text": "Il Panzerj\u00e4ger I era il tentativo di trasformare il vecchio Panzer I in un semovente cacciacarri di un certo valore, e per questo motivo venne privato della torretta per installarvi l'arma pi\u00f9 potente che fosse possibile adattare al suo scafo piuttosto piccolo e leggero, ovvero il temibile cannone cecoslovacco da 47\u00a0mm, una delle migliori armi della categoria, protetto da una scudatura in acciaio.\nSviluppo.\nAncorch\u00e9 largamente impiegato negli anni trenta e fino al 1941, il Panzer I era un carro nato solo come mezzo d'addestramento, che non permetteva in pratica l'ingaggio di altri mezzi corazzati. Infatti non solo era corazzato con un massimo di 13\u00a0mm di acciaio, ma le sue 2 mitragliatrici leggere erano pressoch\u00e9 inutili contro le corazze, anche leggere, dei veicoli avversari.\nAlmeno, il successivo carro Panzer II era triposto, meglio corazzato e con un cannone da 20\u00a0mm, ma entrambi vennero inizialmente considerati giustamente solo mezzi d'addestramento. L'esercito tedesco combatt\u00e9 in Polonia con tali veicoli, che poi costituirono il 60% delle forze corazzate che invasero la Francia.\nMa oramai il Panzer I era solo un mezzo buono per la ricognizione e poco altro. Lo scafo base non permetteva di installare armi pi\u00f9 pesanti in torretta e, bench\u00e9 si FOSSERO visti prototipi con 80\u00a0mm di corazza (come stavano facendo gli inglesi con i Mk I Matilda), l'utilit\u00e0 di tale veicolo venne messa in discussione e non se ne fece nulla. L'esigenza di rendere pi\u00f9 mobili i reparti anticarro, per\u00f2, fece s\u00ec che il Panzer I venisse preso in considerazione come piattaforma semovente per pezzi controcarri.\nTecnica.\nLo scafo base del Panzer I rimaste tale e quale: aveva un motore da 100\u00a0hp a benzina, 5 ruote principali, 4 reggicingolo, una di rinvio e una, anteriore, motrice. La corazza rest\u00f2 pure la stessa.\nQuello che cambi\u00f2 in questo minuscolo veicolo, grande pressappoco come un'utilitaria, era la parte superiore dello scafo, che aveva adesso una postazione scudata in maniera assai pesante, per un cannone controcarro da 47\u00a0mm. Era questo il 4,7 cm KP\u00daV vz. 36 (4,7\u00a0cm PaK 36(t) per i tedeschi), prescelto dopo una prova comparativa con un 3,7 cm PaK 36 da 37\u00a0mm in dotazione standard ai reparti controcarro tedeschi: ma quest'arma, bench\u00e9 capace di perforare 40\u00a0mm circa a 400\u00a0m era considerata, gi\u00e0 nel 1940, di valore quantomeno limitato.\nInvece, venne installato il pezzo cecoslovacco, capace di sparare un potente proiettile da circa 1,5\u00a0kg che perforava 51\u00a0mm a 640\u00a0m, ovvero con buone possibilit\u00e0 di distruggere i carri dell'epoca. Esso era facilmente riconoscibile per il lungo cilindro del freno di sparo (che sembrava una canna di mitragliatrice raffreddata ad acqua) e per il freno di bocca, che nell'insieme lo rendevano dall'aspetto assai goffo e superato, non rivelandone appieno la potenza distruttiva. La dotazione munizioni assumeva un valore molto rispettabile, di 74 colpi, di cui 64 AP (anticarro) 10 di munizioni HE (altamente esplosive), aumentabile senza gravi difficolt\u00e0 se necessario.\nLa trasformazione consistette nel rimuovere la torretta, sistemare sulla parte anteriore dell'anello di rotolamento la scudatura e creare sopra il comparto motore una piccola piattaforma di lavoro per il personale, nel frattempo salito a 3 uomini: capocarro, cannoniere e pilota. Lo scafo pi\u00f9 usato era quello del Pz I Ausf B., la seconda e pi\u00f9 numerosa delle serie. Il nuovo mezzo venne chiamato Panzejager I fur Pak(t) 4,7\u00a0cm (t) sta per cecoslovacco, l'origine del cannone.\nProduzione.\nLa produzione totale fu di 202 veicoli. Le industrie Alkett produssero la prima serie di 132 esemplari nel 1940. Dieci della seconda serie di 70 furono assemblati sempre dalla Alkett, mentre i rimanenti 60 furono assemblati dalle industrie Kl\u00f6ckner-Humboldt-Deutz fra il 1940 e il 1941.\nI veicoli della seconda serie sono riconoscibili dallo scudo superiore a sette facce, a differenza di quelli a cinque facce della prima serie.\nServizio.\nIl nuovo semovente controcarri si mise subito in luce, combattendo durante l'invasione della Francia, in Nord Africa e in URSS nel 1941.\nNovantanove veicoli armarono i Battaglioni Controcarro 521, 616, 643 e 670 durante l'invasione della Francia. Solo il Battaglione 521, per\u00f2, partecip\u00f2 dall'inizio della campagna, mentre gli altri tre erano ancora in fase di addestramento durante i primi giorni di battaglia. Solo successivamente furono mandati al fronte.\nVentisette Panzerj\u00e4ger I armarono il Battaglione Controcarro 605 in Nord Africa. Esso arriv\u00f2 a Tripoli tra il 18 e 21 marzo 1941. Cinque rimpiazzi furono spediti durante il settembre 1941, ma solo tre arrivarono poich\u00e9 gli altri due furono affondati insieme alla fregata che li stava trasportando. All'inizio dell'Operazione Crusader il Battaglione era a pieni ranghi, ma perse tredici veicoli durante i successivi scontri. Ulteriori quattro rimpiazzi furono spediti nel gennaio 1942, perci\u00f2 alla Battaglia di al Gazala ne erano presenti diciassette. Nonostante un ulteriore rinforzo di tre veicoli durante il settembre/ottobre 1942, il battaglione aveva solo undici mezzi funzionanti all'inizio della Seconda battaglia di El Alamein. Gli ultimi due rimpiazzi giunsero al Battaglione nel novembre 1942.\nI Battaglioni Controcarro 521, 529, 616, 643 e 670 furono equipaggiati con 135 \"Panzerj\u00e4ger I\" per l'Operazione Barbarossa. Per l'inizio delle operazioni essi erano dislocati nel seguente modo:\nAl 27 luglio 1941 il Battaglione 529 aveva perso 4 Panzerj\u00e4ger. Al 23 novembre 1941 risultavano ancora sedici veicoli, sebbene due non fossero in condizioni di operare.. La maggior parte dei mezzi sembrerebbe non essere sopravvissuta all'inverno 1941/42. Sempre il Battaglione 529, quando fu sciolto nel giugno 1942, aveva ancora solo due Panzerj\u00e4ger operativi. Solo il Battaglione 616 sembrerebbe fare eccezione, poich\u00e9 risulta che tutte e tre le compagnie che lo componevano, disponevano ancora di PanzerJager I durante l'autunno 1942.\nIl Panzerj\u00e4ger I ERA un espediente: la sua potenza di fuoco poteva mettere fuori uso molti dei carri dell'epoca e la mobilit\u00e0 era buona, ma il problema era che esso si dimostrava a sua volta un facile bersaglio, una volta che la sua sagoma assai alta fosse stata scoperta. Praticamente qualunque cannone di carro avrebbe potuto metterlo fuori gioco e a questo andava aggiunta l'artiglieria e gli attacchi aerei, specialmente contro l'equipaggio dietro il cannone. Cos\u00ec il veicolo venne via via messo fuori servizio appena arrivarono cacciacarri e semoventi migliori, basati sullo scafo dei vari PzKpfw II e III, oltre che mezzi cecoslovacchi. Molti dei veicoli rimpiazzati furono utilizzati nei Balcani."}
{"id": "641014", "revid": "33921", "url": "https://it.wikipedia.org/wiki?curid=641014", "title": "Pannocchia", "text": "La pannocchia o racemo composto o mazzocca \u00e8 un'infiorescenza composta, formata da un asse principale i cui rami formano racemi.\nPannocchia di mais.\nCon il termine \"pannocchia\" si indica comunemente, ma impropriamente, anche l'infiorescenza femminile di mais che in realt\u00e0 \u00e8 uno spadice. Tale infiorescenza femminile, oltre ad essere utilizzata come alimento, \u00e8 impiegata per la produzione di furfurale (un'aldeide aromatica) per idrolisi acida..\nL'infiorescenza maschile del mais invece, il cosiddetto \"pennacchio\", \u00e8 propriamente una pannocchia, in quanto le spighette sono peduncolate.\nCon gli spadici di mais vengono inoltre realizzate pipe."}
{"id": "641017", "revid": "1305772", "url": "https://it.wikipedia.org/wiki?curid=641017", "title": "Sierra Nevada", "text": "Sierra Nevada \u00e8 una catena montuosa"}
{"id": "641018", "revid": "729019", "url": "https://it.wikipedia.org/wiki?curid=641018", "title": "Marder II", "text": "Il Marder II Sd.Kfz.131 e Sd.Kfz.132 era un cacciacarri di costruzione tedesco impiegato dall'Heer, l'esercito della Wehrmacht, durante la seconda guerra mondiale.\nStoria.\nImpiego operativo.\nL'entrata in linea dei carri armati russi T-34 e KV-1, rese superati ed obsoleti tutti i pi\u00f9 leggeri carri tedeschi come il Panzer II, basti pensare che la sua entrata in servizio risaliva al lontano 1935. Per combattere questa nuova minaccia pur conservando l'ottimo scafo del Panzer II, si giunse cos\u00ec ad una soluzione di compromesso: il Marder II. Questo nuovo mezzo ebbe il suo battesimo di fuoco nel 1942 sul fronte orientale, dove la necessit\u00e0 di cacciacarri era massima. Successivamente prest\u00f2 servizio su tutti i fronti dando sempre grande prova di s\u00e9. Ben presto scomparso sul fronte occidentale quando la superiorit\u00e0 aerea alleata divenne indiscussa, il Marder, al contrario, sopravvisse sul fronte orientale ove gli ultimi esemplari furono dotati di visori all'infrarosso per i combattimenti notturni.\nL'ottimo rapporto potenza-peso gli garant\u00ec una produzione prolungata fino al 1944. In tutto vennero costruiti circa 1217 esemplari sugli scafi dei panzer II versioni A,B,C,F. L'insufficiente protezione data ai serventi dalla sottile piastra frontale era compensata dalla grande gittata e capacit\u00e0 di penetrazione del cannone, nonch\u00e9 dalla manovrabilit\u00e0 e dalla velocit\u00e0 del mezzo. Si trattava comunque di una soluzione di compromesso: il semovente a cielo aperto \u00e8 notoriamente vulnerabile agli attacchi della fanteria e dei cacciabombardieri; pass\u00f2 dunque in secondo piano con l'entrata in linea dei pi\u00f9 potenti e meglio protetti Panzerj\u00e4ger.\nDescrizione tecnica.\nIl Marder II (martora in lingua tedesca) \u00e8 un semovente cacciacarri che sfruttava lo scafo del Panzer II per montarvi un potente cannone anticarro da 75 mm. La cupola era sostituita da una sovrastruttura composta da lastre in acciaio leggermente inclinate, atte a garantire una minima protezione ai serventi. Nelle versioni successive il 7,5 cm PaK 40/2 (Sd.Kfz.131) venne sostituito dal 7,62 cm PaK 36(r) (Sd.Kfz.132), un pezzo da campagna russo ricamerato per il 75 mm. Rispetto al precedente, godeva di una maggiore velocit\u00e0 iniziale per far fronte ai carri pi\u00f9 pesantemente corazzati, specie sul fronte orientale. Era inoltre equipaggiato con una mitragliatrice MG 34 per contrastare la fanteria a breve distanza."}
{"id": "641023", "revid": "633110", "url": "https://it.wikipedia.org/wiki?curid=641023", "title": "Marder III", "text": "Il Marder III Sd.Kfz. 138 era un cacciacarri di produzione tedesca, basato sullo scafo del carro armato leggero ex-cecoslovacco Panzer 38(t).\nStoria.\nImpiego operativo.\nLa necessit\u00e0 di disporre in fretta di un cacciacarri in grado di opporsi ai potenti corazzati sovietici, spinse l'esercito tedesco a sfruttare vari scafi di vecchi carri, ormai obsoleti, per installarvi cannoni controcarro Pak. Il Panzer 38(t) era uno di questi. La torretta, armata con un 37\u00a0mm, era superata, mentre rimase in produzione l'ottimo scafo su cui veniva installato il cannone controcarro, il 7,62 cm PaK 36(r) (r=russisch=russo), derivato dal 76,2 mm M1936 di preda bellica o, successivamente, il 7,5 cm PaK 40/3, mantenendo la mitragliatrice di scafo ZB-53 cecoslovacca, MG 37(t) per i tedeschi. quando oramai la battaglia volgeva al termine. Nonostante la buona potenza del cannone questi veicoli erano spesso preda di agguati da parte della fanteria. Si trattava di una soluzione di compromesso e, una volta che tutti gli scafi del Panzer38(t) vennero dirottati alla costruzione del cacciacarri Hetzer, gli si prefer\u00ec il Marder II come modello similare. La produzione dei due tipi, armati con il PaK 36(r) o il PaK 40/3, iniziata nel 1942 cess\u00f2 nell'estate del 1944 dopo che la produzione aveva raggiunto circa i 1100 esemplari. Lo scafo del panzer 38(t) rimarr\u00e0 in produzione per il cacciacarri Hetzer.\nDescrizione tecnica.\nIl Marder III sfruttava lo scafo del Panzer 38(t), per montarvi cannoni Pak anticarro. Ne furono prodotte principalmente due versioni: 7.5\u00a0cm PaK40/3 auf PzKpfw 38(t) Ausf H e Panzerj\u00e4ger 38(t) mit 7.5\u00a0cm PaK40/3 Ausf M. Entrambe montavano un cannone PaK 36(r) o PaK 40/3, dietro una sovrastruttura a piastre inclinate elettrosaldate e potevano trasportare quattro uomini di equipaggio. Mentre la prima versione presentava il comparto di combattimento centrale ed il motore posteriore, il modello successivo spostava il motore in una posizione centrale ed indietro il comparto di combattimento. Se il Marder III Ausf H poteva vantare uno stivaggio di 38 colpi ed una protezione da 8 a 50 mm, l'Ausf M riduceva la disponibilit\u00e0 di proiettili a 27 colpi e la corazzatura fino ad un massimo di 20mm. Erano entrambe equipaggiate con una mitragliatrice MG 37(t) di scafo pi\u00f9 un'ulteriore mitragliatrice o pistola mitragliatrice per la protezione dei serventi dalla fanteria nemica."}
{"id": "641024", "revid": "100676", "url": "https://it.wikipedia.org/wiki?curid=641024", "title": "Armellini", "text": ""}
{"id": "641026", "revid": "118307196", "url": "https://it.wikipedia.org/wiki?curid=641026", "title": "Nomofilachia", "text": "La nomofilachia (o \"nomofilacia\" o \"funzione nomofilattica\") \u00e8, nel diritto, il compito di garantire l'osservanza della legge, la sua interpretazione uniforme e l'unit\u00e0 del diritto in uno Stato.\nL'aggettivo \"nomofilattico\" deriva dal greco \u03bd\u03cc\u03bc\u03bf\u03c2, che significa \"norma\", unito al verbo \u03c6\u03c5\u03bb\u03ac\u03c3\u03c3\u03c9, che indica l'azione del \"proteggere con lo sguardo\".\nLa funzione nomofilattica nella giurisprudenza italiana.\nTale funzione nell'ordinamento italiano \u00e8 descritta dall'art. 65 della legge sull'ordinamento giudiziario italiano (R.D. 30 gennaio 1941 n. 12):\nfunzione che il regio decreto del 1941 attribuisce alla Corte Suprema di Cassazione\nCome chiaramente indicato dal suindicato articolo, la funzione nomofilattica della Cassazione si articola in due sottofunzioni ben distinte: da un lato garantire l'attuazione della legge nel caso concreto, realizzando la giurisdizione in senso stretto, dall'altro fornire indirizzi interpretativi \u201cuniformi\u201d per mantenere, nei limiti del possibile, l'unit\u00e0 dell'ordinamento giuridico, attraverso una sostanziale uniformazione della giurisprudenza.\nIl controllo degli indirizzi interpretativi obbedisce all'elementare esigenza di garantire la certezza del diritto; tuttavia, stante la grande complessit\u00e0 della materia giuridica, la naturale mutazione dei tempi, delle idee e dei giudici persone fisiche chiamati a ricoprire incarichi nella magistratura di legittimit\u00e0, non \u00e8 infrequente osservare mutamenti nella giurisprudenza della Cassazione, che per la loro rapidit\u00e0 e drasticit\u00e0, potrebbero far pensare - volendo utilizzare un'espressione a effetto - che la nomofilachia non trovi adepti neppure fra le file dei suoi sacerdoti.\nSu queste premesse, \u00e8 da tempo in corso il dibattito sulla cosiddetta \"crisi della funzione nomofilattica\", cui si \u00e8 recentemente tentato di porre rimedio con il D. Lgs. n. 40/2006, che ha mirato sostanzialmente a dare maggiore peso alle pronunce a Sezioni Unite della Corte di Cassazione, impedendo alle sezioni semplici di discostarsi da esse, se non rimettendo motivatamente la questione problematica a una nuova pronuncia delle Sezioni Unite (cfr. art. 374 c.p.c.).\nCon il medesimo provvedimento citato, si \u00e8 anche dato ampio spazio al principio di diritto enunciato nella sentenza di legittimit\u00e0, attribuendo in tal modo un ruolo essenziale all'Ufficio del massimario che, in seno all'organizzazione della Corte di cassazione, si occupa della redazione delle massime delle pronunce emanate dalla Corte Suprema di cassazione.\nMalgrado tali importanti innovazioni, tuttavia, la funzione nomofilattica conserva un ruolo autorevole, ma non acquista alcuno spazio autoritativo.\nIl nostro ordinamento resta ispirato a una struttura di civil law e il valore giuridico delle sentenze resta quello di risolvere le controversie fra le parti, i loro eredi e aventi causa e non quello di fissare nuovi principi di diritto vincolanti, come avviene grazie al criterio dello stare decisis negli ordinamenti di common law.\nSi consideri tuttavia che la vera forza nomofillattica non sta tanto e solo nel ruolo istituzionale dell'autorit\u00e0 giurisdizionale che ha emanato la sentenza, ma risiede piuttosto nella capacit\u00e0 di quest'ultima di disegnare un percorso argomentativo solido e convincente e - quel che pi\u00f9 conta - in aderenza con le esigenze giuridiche del momento storico.\nSvolgono anche un'essenziale funzione nomofilattica le sezioni riunite della Corte dei conti e il Consiglio di Stato, in adunanza plenaria e adunanza generale.\nLa funzione nomofilattica nella giurisprudenza internazionale.\nLa funzione nomofilattica non opera soltanto nel diritto interno.\nTralasciando i profili di diritto comparato, si deve quantomeno tener presente che svolge una sostanziale funzione nomofilattica, per il settore di relativa competenza anche la Corte di giustizia dell'Unione europea.\nLa cosiddetta \"competenza a titolo pregiudiziale\", infatti non \u00e8 altro che l'esplicazione \"ante iudicium\" di una funzione nomofilattica collegata all'applicazione del diritto comunitario e centralizzata - come per la Corte di cassazione con le Sezioni Unite - in una particolare formazione operativa della Corte medesima, la Grande Camera.\nSi tenga presente peraltro che, sulla base delle pi\u00f9 recenti riforme della struttura della giustizia comunitaria anche il tribunale di primo grado, \u00e8 adesso competente a rendere pronunce a titolo pregiudiziale in taluni settori di materie.\nUna certa funzione nomofilattica \u00e8 svolta anche dalla Corte internazionale di giustizia dell'Aja nell'ambito del diritto internazionale pubblico (si rinvia sul punto all'art. 38 dello Statuto della Corte), mentre un crescente bisogno di \"costruire man mano una nomofilachia europea\" viene ravvisato dalla dottrina inerente alla CEDU.\nPer quel che concerne infine le organizzazioni internazionali al di fuori della galassia dell'ONU, si nota con sempre maggiore frequenza che, in presenza di un organo con funzioni giurisdizionali, si afferma contemporaneamente l'esercizio di una certa funzione nomofilattica, con la creazione di autonomi indirizzi giurisprudenziali e la cura per l'esatta osservanza e l'uniforme interpretazione del diritto \"interno\" prodotto dall'organizzazione.\nSi veda, in questo senso, il chiaro esempio del WTO e dell'organismo di risoluzione delle controversie costituito al suo interno il Dispute Settlement Body (DSB).\nLa funzione nomofilattica della dottrina.\nPoich\u00e9, in ultima analisi, la funzione nomofilattica dipende, come abbiamo visto, dalla solidit\u00e0 delle linee argomentative seguite per la risoluzione delle singole problematiche giuridiche di volta in volta sotto esame, non meraviglia che si possa riconoscere una funzione nomofilattica anche alla dottrina.\nL'autorevolezza del singolo giurista autore e fautore di una determinata tesi potr\u00e0 spingere a un graduale mutamento giurisprudenziale, che potr\u00e0 infine trovare il suo sbocco nelle sentenze della stessa Cassazione, chiudendo cos\u00ec il circolo del controllo giuridico collettivo sulle soluzioni adottate in relazione ai correnti problemi di diritto.\nLa funzione nomofilattica delle autorit\u00e0 indipendenti.\nSecondo parte della dottrina amministrativistica, anche talune autorit\u00e0 indipendenti svolgerebbero una funzione nomofilattica.\nPoich\u00e9 le \"authorities\" svolgono spesso un ruolo di elaborazione e controllo sull'applicazione di numerose normative di settore, si ritiene che esse possano svolgere, nell'ambito delle loro funzioni di vigilanza, anche un controllo di tipo nomofilattico sugli atti degli enti assoggettati al loro controllo, per verificarne l'effettiva corrispondenza con la normativa legale e regolamentare di settore."}
{"id": "641027", "revid": "729019", "url": "https://it.wikipedia.org/wiki?curid=641027", "title": "Hetzer", "text": "Lo Hetzer, nome famoso ma improprio per indicare lo Jagdpanzer 38(t), \u00e8 stato un cacciacarri leggero di concezione tedesca ed utilizzato principalmente dai reparti dello Heer durante le fasi finali della Seconda guerra mondiale. Basato sullo scafo del Panzer 38(t), fu realizzato, a partire dal 1944, in 2\u00a0584 unit\u00e0, prodotto nel Protettorato di Boemia e Moravia durante e in Cecoslovacchia dopo la conclusione del conflitto. Nel dopoguerra equipaggi\u00f2 la \u010ceskoslovensk\u00e1 lidov\u00e1 arm\u00e1da, l'esercito popolare cecoslovacco, e l'Esercito svizzero.\nStoria del progetto.\nNel marzo del 1943 Heinz Guderian, ispettore generale per le forze corazzate tedesche, richiese lo sviluppo di un nuovo mezzo cacciacarri leggero. Le principali caratteristiche dovevano essere: basso profilo, abitacolo chiuso, buona corazzatura. Il veicolo fu progettato utilizzando lo scafo del carro Panzer 38(t). A seguito dei test sostenuti con esito positivo nel dicembre del 1943, fu ordinato a tutte le strutture impegnate nell'allestimento dei Pz38(t) di passare al nuovo veicolo. Nell'aprile del 1944 la produzione inizi\u00f2 negli stabilimenti B\u00f6hmisch-M\u00e4hrische Maschinenfabrik (BMM), in Cecoslovacchia; nel settembre dello stesso anno subentrarono le fabbriche \u0160koda.\nTecnica.\nL'Hetzer era basato sullo scafo e sulla meccanica ampiamente collaudata del Pz38(t).\nMentre quasi tutti i semoventi controcarro tradivano la loro origine da mezzi adattati in vario modo e grado, ed erano in genere alti e goffi, spesso insufficientemente corazzati e mobili ancorch\u00e9 ben armati, il nuovo mezzo era assai diverso e meglio progettato. Esso aveva una struttura che, a differenza di quella del Marder, era totalmente chiusa sul tetto, con forma grossomodo tronco-piramidale. Se questa aveva un'abitabilit\u00e0 inferiore, in compenso consentiva maggiore sicurezza in azione.\nLa cingolatura era caratteristica perch\u00e9 si trattava di 4 ruote di grande diametro, gommate, che erano grandi quasi quanto l'altezza della cingolatura tra la terra e le 2 ruote superiori, quella posteriore di rinvio e quella anteriore motrice, dotate di fori di alleggerimento anzich\u00e9 struttura 'piena' come quella delle ruote principali.\nIl motore era sistemato posteriormente, mentre la trasmissione scorreva sotto il comparto di combattimento con gli ingranaggi e il cambio anteriori.\nLa sovrastruttura comprendeva una piastra anteriore da 60\u00a0mm inclinata di 60\u00b0(che portava lo spessore virtuale a 120\u00a0mm) e con piastre di buona durezza, 240 Brinell. Le piastre laterali erano inclinate di circa 30\u00b0e spesse 20\u00a0mm, con durezza di 195 Brinell. Questo spiega la differenza, perch\u00e9 esse erano capaci di incassare solo colpi da 20 o, al massimo, 37\u00a0mm. La parte posteriore era anche pi\u00f9 inclinata, ma spessa soltanto 8\u00a0mm.\nL'armamento principale, sistemato in casamatta, era un cannone 7,5 cm PaK 39 L/48. Uno dei principali problemi in combattimento era il ridotto angolo di brandeggio di quest'arma. Il cannone era sistemato in una struttura con scudo esterno ben elaborato, spesso 60\u00a0mm, spostato verso la destra del mezzo di circa 40\u00a0cm.\nL'arma secondaria era una mitragliatrice da 7,92 \u00d7 57 mm mm sistemata esternamente sul tettuccio ed utilizzabile anche dall'interno del mezzo.\nL'equipaggio era composto da 4 uomini: pilota, capocarro, cannoniere, servente.\nServizio.\nIl mezzo venne provato con vari armamenti, come l'obice da 149 mm, e ancora pi\u00f9 interessante, sistemando le armi direttamente sulla piastra dello scafo, senza congegno di recupero, cosa che semplific\u00f2 la produzione del veicolo e miglior\u00f2 lo spazio interno. Il mezzo base era stato sottoposto anche alle prove come mezzo da combattimento per una squadra di fanteria, totalmente cingolato, protetto, con una mitragliera da 20mm sistemata sulla sommit\u00e0. L'idea non fu realizzata per mancanza di risorse.\nDell'Hetzer vennero prodotte anche versioni speciali, come quella da recupero, senza cannone, e quella del tipo lanciafiamme. Essi erano rispettivamente il Bergepanzer 38(t) e il Flammpanzer 38(t).\nL'Hetzer combatt\u00e9 nell'ultimo anno e mezzo di guerra. Il mezzo era, nonostante la scomodit\u00e0 che aveva se comparato a veicoli con scafo aperto, molto temibile e molto temuto. La sagoma bassa e sfuggente era difficilmente visibile fino a quando non apriva il fuoco, mettendo entro 1\u00a0km di raggio in pericolo i carri nemici. Inoltre era dotato di una discreta mobilit\u00e0 (inclusa una notevole autonomia per essere un mezzo a benzina) e una meccanica affidabile.\nLa prima unit\u00e0 a ricevere degli esemplari di Hetzer furono i Panzerj\u00e4gerabteilungen 731 e 743 e la 15. e 76. Infanterie-Division. Di seguito fu affidato a tutte le formazioni di cacciacarri.\nL'Hetzer serv\u00ec, in seguito, nelle file dell'Esercito Cecoslovacco. Nel 1946 l'Esercito svizzero compr\u00f2 158 esemplari dalla Cecoslovacchia, sotto la denominazione di G13."}
{"id": "641029", "revid": "290948", "url": "https://it.wikipedia.org/wiki?curid=641029", "title": "Condensazione di Stobbe", "text": "La condensazione di Stobbe \u00e8 una reazione organica in cui classicamente un diestere di un acido bicarbossilico reagisce con un aril-chetone o aldeide aromatica producendo un nuovo estere monoacido che presenta doppio legame.\nUna base forte, quale litio t-butossido o idruro di sodio, reagisce inizialmente con un estere di un acido bicarbossilico strappando un \u03b1-idrogeno acido adiacente al gruppo estereo. In tal modo si forma un carbanione stabile che reagisce con un carbonio con carica parziale positiva, quale quello di un gruppo carbonilico o aldeidico. Si ottiene dapprima un intermedio anionico e successivamente, per un ulteriore attacco nucleofilo stavolta intermolecolare, un derivato estere ciclico (lattone). Per rottura di tale particolare legame estereo si ottiene il composto finale insaturo in cui il doppio legame presenta, stereoselettivamente, isomeria (E) indipendentemente dai sostituenti presenti nell'anello aromatico."}
{"id": "641036", "revid": "729019", "url": "https://it.wikipedia.org/wiki?curid=641036", "title": "Jagdpanzer IV", "text": "Lo Jagdpanzer IV, il cui numero d'identificazione era Sd.Kfz. 162, \u00e8 stato un cacciacarri utilizzato dall'esercito tedesco durante l'ultimo anno della seconda guerra mondiale.\nLo Jagdpanzer era stato ricavato dal carro armato medio Panzer IV per dotare i reparti anticarro delle divisioni corazzate e di fanteria meccanizzata di un'arma mobile e valida contro le forze blindate sempre pi\u00f9 numerose e potenti degli Alleati e dell'Armata Rossa sovietica. Armato con un cannone da 75\u00a0mm e fornito di una corazzatura frontale spessa 80\u00a0mm, lo Jagdpanzer IV venne prodotto in circa un migliaio e mezzo di esemplari, che combatterono principalmente sul fronte orientale rivelandosi eccellenti macchine.\nFu distribuito in due versioni, l'una armata con il cannone anticarro PaK 40 lungo 48 calibri (L/48) e l'altra equipaggiata con il potente KwK 42 da 75\u00a0mm L/70, che rappresent\u00f2 il modello pi\u00f9 diffuso. Dopo la fine del conflitto un piccolo gruppo di veicoli fu acquistato dalla Siria.\nStoria.\nSviluppo.\nIl cacciacarri Jagdpanzer IV fu realizzato per superare le limitazioni del Nashorn, mezzo della stessa categoria che aveva per\u00f2 la camera di combattimento aperta e una sagoma troppo alta. Primo vero cacciacarri tedesco progettato \"ad hoc\", le sue origini risalgono a una specifica inoltrata nel dicembre 1942 dal Waffenamt (\"ufficio per gli armamenti\"), che richiese un nuovo cacciacarri con corazzatura frontale spessa 100\u00a0mm e armato di un cannone da 75\u00a0mm in casamatta, con una sagoma laterale estremamente bassa: il nuovo veicolo s'ispir\u00f2 fortemente al cannone d'assalto, usato comunque in funzione anticarro, StuG III Ausf. G. La VOMAG di Plauen ne realizz\u00f2 un simulacro in legno in scala 1:1 che fu presentato ad Adolf Hitler il 14 maggio 1943; in ottobre segu\u00ec un prototipo in acciaio dolce che fu mostrato anch'esso al F\u00fchrer; in dicembre fu pronto il primo vero prototipo e la VOMAG ricevette l'ordine di avviarne la produzione in serie il pi\u00f9 presto possibile. Il Waffenamt aveva richiesto che sullo Jagdpanzer IV fosse montata una versione del cannone KwK 42 da 75\u00a0mm lungo ben 70 calibri (L/70), l'arma principale del carro Panzer V Panther); poich\u00e9 furono incontrate difficolt\u00e0 impreviste nella fabbricazione di tale pezzo modificato, la prima versione di serie del cacciacarri fu equipaggiata con il PaK 39 da 75\u00a0mm L/48, gi\u00e0 disponibile in una certa quantit\u00e0. Il nuovo mezzo venne designato \"Sturmgesch\u00fctz neuer Art mit 7,5\u00a0cm PaK L/48 auf Fahrgestell PzKpfw IV\" ed ebbe il numero identificativo Sd.Kfz. 162; tuttavia si diffuse presto la pi\u00f9 breve dizione Jagdpanzer IV.\nProduzione.\nUn primo lotto di Jagdpanzer IV (\"0-Serie\") cominci\u00f2 a essere prodotto nel gennaio 1944. Questi veicoli erano realizzati sulla base dello scafo del Panzer IV Ausf. F, del quale furono mantenuti la meccanica e l'impianto propulsore. Al posto della torretta venne implementata una casamatta con gli spigoli arrotondati: la versione fu designata \"(leichte) Jagdpanzer IV Ausf F\". Nel frattempo tra gennaio e aprile 1944 fu sviluppato lo Jagdpanzer con il cannone KwK 42 L/70, del quale un prototipo fu pronto a giugno. A luglio anche questo veicolo venne immatricolato ed entrambe le versioni del cacciacarri furono messe in produzione massiccia ad agosto.\nNel complesso la VOMAG tra gennaio e novembre 1944 fabbric\u00f2 769-784 esemplari (numeri di scafo compresi tra 320001 e 321000) dello Jagdpanzer IV/48, con una produzione mensile di circa settanta veicoli. A partire da agosto e fino al marzo-aprile 1945, l'azienda attese anche alla costruzione dello Jagdpanzer IV/70, totalizzando tra i 930 e i 940 esemplari con un ritmo di 103 veicoli al mese. Sempre da agosto 1944 e fino al marzo 1945, lo stabilimento Nibelungenwerke di Sankt Valentin in Austria consegn\u00f2 278 Jagdpanzer IV/70 ma con una cadenza mensile molto pi\u00f9 lenta, pari a trentaquattro veicoli.\nImpiego operativo.\nLo Jagdpanzer IV con il cannone PaK 39 fu distribuito ai reparti di prima linea dal marzo 1944, mentre lo Jagdpanzer IV armato del KwK 42 inizi\u00f2 a essere inviato alle unit\u00e0 combattenti da agosto. I mezzi furono tutti suddivisi tra i \"Panzerj\u00e4ger-Abteilung\" in forza alle divisioni corazzate e di fanteria meccanizzata. Il battesimo del fuoco avvenne con la Fallschirm-Panzer-Division 1 \"Hermann G\u00f6ring\" sul fronte italiano e poi con la 4. e 5.Panzer-Division, che combattevano sul fronte orientale.\nNel giugno 1944 i veicoli in servizio sul fronte occidentale ammontavano a sessantadue, distribuiti tra la 9. Panzer-Division, la 12. SS-Panzerdivision \"Hitlerjugend\" e la Panzer-Lehr-Division; in agosto entrarono in linea anche gli Jagdpanzer armati del cannone KwK 42 da 75\u00a0mm, dei quali ne erano disponibili 137 durante l'Offensiva delle Ardenne. Da settembre le perdite subite dai reparti cacciacarri furono ripianate con i veicoli prodotti dalla ditta Alkett, che nella grande maggioranza furono destinati al fronte orientale. Al 10 aprile 1945 l'esercito tedesco contava in servizio 285 Jagdpanzer IV con cannone L/70, dei quali 274 sul fronte orientale, otto in Italia e tre sul fronte occidentale: in quest'anno i cacciacarri cominciarono inoltre a sostituirsi ai carri armati, la cui produzione era scaduta a livelli minimi lasciando insoddisfatte le pressanti richieste da parte dell'esercito. Tuttavia gli stessi Jagdpanzer IV erano disponibili in quantit\u00e0 insufficiente.\nLo Jagdpanzer si rivel\u00f2 essere un cacciacarri efficace, sebbene nel corso della messa a punto e dell'impiego iniziale avesse presentato qualche problema: in particolare il cannone lungo quasi 3 metri poteva piantarsi in rilievi anche modesti a causa della contenuta altezza del semovente, riempiendosi cos\u00ec di terra. Questo inconveniente risultava aggravato dalle oscillazioni della canna, fino a quando non fu montato un ritegno al quale vincolarla durante la marcia. Inoltre la serie armata del cannone L/70 accus\u00f2 un certo sbilanciamento in avanti rendendo pi\u00f9 difficoltosa la guida. Si trattava per\u00f2 di manchevolezze tutto sommato minori, che non ne pregiudicarono l'efficacia.\nTecnica.\nLo Jagdpanzer IV si caratterizzava per un profilo appiattito, la presenza di una o due mitragliatrici MG 42 in calibro 7,92 \u00d7 57 mm e una corazzatura del tutto chiusa a protezione dell'equipaggio: le piastre erano piuttosto inclinate e lo spessore variava da un massimo di 60\u00a0mm a un minimo di 20\u00a0mm. L'equipaggio era composto da un pilota che sedeva a sinistra nello scafo, da un cannoniere seduto dietro e alla sinistra della culatta del cannone e dal comandante a sua volta seduto dietro il cannoniere; vi era poi un quarto membro che stava nella parte destra della camera di combattimento. Il motore era un Maybach HL 120TRM alimentato a benzina con 12 cilindri a V, in grado di erogare 300\u00a0hp a 3.000 giri al minuto; il serbatoio aveva una capacit\u00e0 di 470 litri. La trasmissione ZF SSG 76 era sincronizzata a un cambio dotato di preselettore, con sei marce in avanti e una retromarcia. Il treno di rotolamento aveva sospensioni a un quarto di balestra vincolate a quattro carrelli, che accoppiavano le otto ruote portanti; i rulli tendicingolo, quattro per lato, furono ridotti a due dopo il settembre 1944. Il peso complessivo era di circa 25 tonnellate e la velocit\u00e0 massima era pari a 40\u00a0km/h su strada.\nL'armamento principale del semovente era costituito dal cannone PaK 39 da 75\u00a0mm lungo 48 calibri (L/48), di produzione Rheinmetall-Borsig o Seitz. Il pezzo era alloggiato su un affusto decentrato a destra di 20\u00a0cm, con limitate possibilit\u00e0 di brandeggio e alzo compreso tra -8\u00b0 a +15\u00b0. A destra del cannone vi era uno snodo a sfera che poteva contenere una mitragliatrice MG 42, una MG 34 o un fucile d'assalto Sturmgewehr 44, fornito nella versione con canna ricurva e munizionamento speciale per la difesa ravvicinata; essa era inoltre garantita da un mortaio NbK 39 da 90\u00a0mm con bombe nebbiogene, esplosive, fumogene arancione e illuminanti. Per il cannone erano stivabili a bordo settantanove granate e per la mitragliatrice vi erano nastri per 600 cartucce.\nLe versioni.\nLo Jagdpanzer IV fu costruito in tre versioni, caratterizzate dal differente armamento: lo Jagdpanzer standard con il cannone L/48 calibri e quella con il cannone L/70 , della quale esisteva la variante \"ad interim\" progettata dalla Alkett con la casamatta di disegno differente. Nel corso del processo di fabbricazione ventisei scafi furono lasciati incompleti e vennero destinati a veicoli per impieghi particolari."}
{"id": "641039", "revid": "842", "url": "https://it.wikipedia.org/wiki?curid=641039", "title": "Intel i432", "text": ""}
{"id": "641045", "revid": "599013", "url": "https://it.wikipedia.org/wiki?curid=641045", "title": "Dcc", "text": ""}
{"id": "641047", "revid": "729019", "url": "https://it.wikipedia.org/wiki?curid=641047", "title": "Jagdpanzer VI Jagdtiger", "text": "Lo J\u00e4gdTiger Ausf. B (\"\"carro cacciatore\" Tigre\" in tedesco), conosciuto anche con la denominazione Sd.Kfz. 186, fu un mezzo cacciacarri utilizzato dalla Wehrmacht durante la seconda guerra mondiale.\nStoria.\nDescrizione tecnica.\nLo Jagdtiger era un semovente realizzato montando sullo scafo del carro armato prodotto dalla Henschel un poderoso cannone PaK 44 da 128/55\u00a0mm in grado di perforare la maggior parte delle corazze avversarie. Una possente casamatta costituita da piastre fortemente inclinate ospitava l'armamento primario mentre una mitragliatrice MG34 era posta in una blindosfera nella parte destra dello scafo. Il peso del veicolo fu portato a 76 tonnellate, il pi\u00f9 pesante della guerra fra quelli prodotti in serie, mentre si decise di mantenere il medesimo motore del Tiger II, il che port\u00f2 ad innumerevoli e frequenti noie alla trasmissione, ai cingoli ed al cambio. L'enorme mole del mezzo richiedeva inoltre cinque litri di benzina a chilometro, una quantit\u00e0 esorbitante per una Germania le cui scorte di carburante erano esigue, e spesso l'equipaggio abbandon\u00f2 il mezzo senza benzina; una fortuna per gli Alleati, i cui carri sarebbero stati polverizzati da una distanza di 2000\u00a0m.\nImpiego operativo.\nLa comparsa sul fronte orientale dei pesanti carri russi IS e IS-2, con le loro artiglierie da 122 millimetri, rendeva obsoleti i pezzi da 88 millimetri che, nelle loro varie incarnazioni, si erano mostrati affidabili in tutti i teatri. La Wehrmacht richiese perci\u00f2 un nuovo cannone. La possibilit\u00e0 fu offerta dal nuovo 12,8 cm PaK 44 da 128/55\u00a0mm, lo stesso con cui si pensava di armare il Maus. D'altronde l'esigua produzione ed il suo peso suggerirono l'impiego su un affusto semovente, quello del Tiger II. Con i mezzi in costruzione si armarono due unit\u00e0 nell'estate del 1944: lo schwere Panzerj\u00e4ger-Abteilung 653 e lo schwere Panzerj\u00e4ger-Abteilung 512.\nAlcuni mezzi presero parte all'operazione Nordwind, offensiva sussidiaria alla battaglia delle Ardenne, che doveva sfondare le linee statunitensi e delle Forze Francesi Libere in direzione della sacca tedesca di Colmar. Nonostante l'operazione Wacht am Rhein, di cui Nordwind doveva essere supporto e ampliamento, fosse gi\u00e0 in piena crisi, l'attacco fu comunque lanciato. I pesantissimi Jagdtiger si mostrarono particolarmente difficili da manovrare nel critico teatro invernale, dove i problemi da freddo si univano alle numerose magagne tecniche dovute al loro peso, ai loro consumi e alle difficolt\u00e0 logistiche di tenerli riforniti di proiettili e parti di ricambio, anch'essi ingombranti e pesanti.\nNonostante alcune fonti sovietiche affermino il contrario, non vi sono prove certe della partecipazione di questi mezzi alla battaglia di Budapest, in quanto gli esemplari caduti in mano russa possono essere stati catturati inermi in qualche deposito o snodo ferroviario. Nel 1945, a causa della grande carenza di materiali, si decise di armare molti Jagdtiger con il 8,8 PaK 43/3 da 88/71\u00a0mm, scartando l'adozione del cannone da 128/55\u00a0mm, chiudendone la produzione. In definitiva lo Jagdtiger non ebbe successo: il possente armamento e la corazza non poterono supplire alla scarsa manovrabilit\u00e0 ed affidabilit\u00e0, senza contare che per un veicolo cos\u00ec lento era praticamente impossibile sfuggire ai cacciabombardieri Alleati, che a partire dal 1944 spadroneggiavano sui cieli tedeschi, specialmente dopo l'inutile \"canto del cigno\" della Luftwaffe nell'Operazione Bodenplatte.\nEsemplari superstiti.\nSono attualmente conservati tre esemplari del semovente:"}
{"id": "641050", "revid": "1652635", "url": "https://it.wikipedia.org/wiki?curid=641050", "title": "Violetto", "text": "Il violetto \u00e8 uno dei colori dello spettro percepibile dall'occhio umano, classificato come \"colore freddo\". \u00c8 il colore dello spettro elettromagnetico visibile associato alla frequenza pi\u00f9 alta ed alla lunghezza d'onda pi\u00f9 corta (compresa nell'intervallo tra i 380 e i ).\nSi differenzia dal viola, che \u00e8 un colore secondario ottenuto da un misto di rosso e blu.\nEtimologia.\nIl colore \"violetto\" ha la stessa etimologia del colore \"viola\", che deriva a sua volta dal colore del fiore omonimo.\nIn natura.\nIl violetto (o sue sfumature) \u00e8 il colore dell'ametista, della lavanda e della violetta, il fiore da cui prende il nome. Oltre ai petali di molte specie di fiori, il colore violetto caratterizza anche l'aspetto di alcuni funghi, come ad esempio il \"Cortinarius porphyroideus\".\nAlcuni animali assumono un colore violetto che utilizzano, assieme alla loro forma, per imitare i fiori dello stesso colore, come le orchidee, e in questa maniera attirare gli insetti di cui si nutrono.\nIl violetto, spesso assieme ad altri colori, \u00e8 anche il colore delle ali di alcune farfalle.\nPercezione.\nNegli esseri umani.\nNegli esseri umani, il colore violetto viene percepito attraverso dei coni (che sono delle cellule fotorecettrici presenti sulla retina dell'occhio) appositamente deputati a distinguere i colori. Esistono tre tipi di coni nell'occhio umano: S, M e L. Ciascuno di questi tipi percepisce un particolare intervallo di colori e la percezione dei singoli colori nasce dalla combinazione dei diversi stimoli. In particolare il colore violetto \u00e8 associato ad una stimolazione dei coni S molto maggiore rispetto alla stimolazione dei coni M e L e maggiore della stimolazione dei coni S associata al colore blu.\nColorazione.\nPigmenti e coloranti.\nAlcuni esempi di pigmenti e coloranti che danno il colore violetto sono:\nCodifica.\nNell'ambito dell'elettronica, prima dell'avvento degli schermi a colore, il violetto non poteva essere visualizzato attraverso gli schermi in bianco e nero. A partire dall'introduzione delle tecniche di cinematografia a colori (come il processo Kinemacolor del 1908 e il successivo Technicolor del 1916), \u00e8 stato possibile visualizzare nello stesso schermo elettronico diverse sfumature di colori, tra cui anche il violetto, utilizzando diverse codifiche del colore, tra cui quelle indicate di seguito.\nRGB.\nNella codifica RGB, il violetto \u00e8 ottenuto dalla combinazione del blu e del rosso, che sono rispettivamente rappresentati dai codici (0; 0; 255) e (255; 0; 0). Il codice del violetto \u00e8 dato dalla terna (128; 0; 255), ovvero con il valore massimo (255) della componente blu, il valore medio (128) della componente rossa e un valore nullo (0) della componente verde. Tale combinazione nel sistema numerico esadecimale (HEX) corrisponde al valore #8000FF (utilizzato ad esempio nel linguaggio HTML per identificare il colore violetto). In realt\u00e0, la media tra i valori 0 e 255 \u00e8 127,5, ma siccome nella codifica RGB si usano solo interi, tale valore \u00e8 arrotondato convenzionalmente per eccesso a 128. A livello teorico, quindi, il violetto \"puro\" \u00e8 un colore intermedio tra il colore rappresentato dalla terna (127; 0; 255) e il colore rappresentato dalla terna (128; 0; 255), che dal punto di vista pratico sono due colori quasi indistinguibili dall'occhio umano, per cui non si commette un grosso errore a definire il violetto \"puro\" come il colore rappresentato dalla terna (128; 0; 255).\nGli schermi che si basano sulla codifica RGB hanno tre tipi di pixel: rossi, verdi e blu, aventi una forma e una disposizione differente a seconda dello specifico tipo di schermo (ad esempio TV CRT, PC CRT o LCD); la visualizzazione del colore \"violetto\" corrisponde dunque all'accensione dei pixel di colore blu al 100% e all'accensione dei pixel di colore rosso al 50%, mentre la visualizzazione di varianti del colore violetto corrisponde a una combinazione dei tre tipi di pixel con valori prossimi ai valori del violetto \"puro\".\nHSV.\nNella codifica HSV (tonalit\u00e0, saturazione e valore), la tonalit\u00e0 del colore violetto \u00e8 associata ad un angolo di 270\u00b0, per cui il colore violetto \u00e8 rappresentato dalla terna (270\u00b0; 100%; 100%), dove la saturazione e il valore del colore sono entrambi al loro valore massimo (100%).\nHSL.\nNella codifica HSL (tonalit\u00e0, saturazione e luminosit\u00e0), la tonalit\u00e0 del colore violetto \u00e8 associata ad un angolo di 270\u00b0, per cui il colore violetto \u00e8 rappresentato dalla terna (270\u00b0; 100%; 50%), dove la saturazione del colore \u00e8 al loro valore massimo (100%), mentre la luminosit\u00e0 \u00e8 al valore medio (50%).\nIn HTML.\nIn HTML, i colori possono essere rappresentati attraverso un codice esadecimale che corrisponde al codice RGB del colore. Inoltre ad alcuni di questi colori sono associati dei nomi che possono essere utilizzati in sostituzione del codice esadecimale, al fine di facilitarne la memorizzazione.\nNel caso del violetto, in HTML il nome \"Violet\" \u00e8 utilizzato per codificare un colore che non corrisponde al violetto \"puro\". Infatti il \"Violet\" in HTML \u00e8 associato al codice esadecimale #EE82EE e alla terna RGB (238; 130; 238), differenti dunque dai valori che corrispondono al violetto \"puro\", che \u00e8 rappresentato dal codice esadecimale #8000FF e dalla terna RGB (128; 0; 255).\nI seguenti nomi di \"colori violetti\" sono riconosciuti da tutti i browser moderni:\nSimbolismo.\n\u00c8 definito il colore della metamorfosi, della transizione, del mistero e della magia. Simboleggia la spiritualit\u00e0, la fascinazione erotica, l'unione degli opposti (in tal caso blu e rosso) e la suggestionabilit\u00e0."}
{"id": "641052", "revid": "125183547", "url": "https://it.wikipedia.org/wiki?curid=641052", "title": "Nashorn", "text": "Il Nashorn (rinoceronte) Sd.Kfz.164 era un cannone controcarro semovente tedesco, apparso nel 1943, durante la seconda guerra mondiale. Venne progettato per supplire alla mancanza di validi cacciacarri sul fronte orientale.\nCaratteristiche generali.\nIl semovente era realizzato montando sullo scafo del carro Panzer IV, con parte della meccanica del Panzer III, un potente cannone controcarro PaK 43 o PaK 43/41 entrambi da 88\u00a0mm L/71. Il pezzo era installato in una casamatta posta nella parte terminale dello scafo, costituita da lamiere inclinate ed elettrosaldate. Il motore da 300\u00a0hp venne dunque spostato al centro per bilanciare il mezzo. L'equipaggio disponeva di una mitragliatrice MG34 o MG42 per la difesa ravvicinata contro le squadre di fanteria.\nImpiego bellico.\nL'entrata in linea dei pi\u00f9 possenti carri sovietici spinse i tedeschi alla creazione di un certo numero di cacciacarri come soluzioni di compromesso in attesa di mezzi pi\u00f9 efficienti e meglio corazzati. Si decise di sfruttare un gran numero di carri, ormai obsoleti, per questo scopo; fra questi il Marder II sullo scafo del Panzer II, il Marder III sullo scafo del Panzer 38(t) ed infine il \"Nashorn\", inizialmente denominato \"Hornisse\", sullo scafo \"Gesch\u00fctzwagen III/IV\". Il progetto venne presentato ad Hitler nel 1942, ma solo nell'anno seguente se ne decise la produzione in serie con la denominazione \"Panzerj\u00e4ger Hornisse\", armato con il PaK 43, ribattezzato in seguito \"Nashorn\" con l'adozione del PaK 43/1.\nIl mezzo non poteva essere usato in prima linea in appoggio ai carri armati, perch\u00e9 la sua sagoma alta, la debole corazzatura e la casamatta a cielo scoperto lo rendevano un facile bersaglio non solo per i carri o i cacciabombardieri, ma anche per le armi controcarro pi\u00f9 leggere della fanteria (bombe a mano e fucili controcarro come i sovietici PTRS-41 e PTRD-41 in calibro 14,5mm).\nQuesta limitazione era comunque compensata dalle notevoli prestazioni del cannone, che poteva perforare la corazza di buona parte dei carri nemici fino 2000\u00a0m di distanza, consentendo cos\u00ec al mezzo di appoggiare le truppe ed i carri in prima linea restando su posizioni arretrate in relativa sicurezza.\nLa produzione venne interrotta nel 1944 dopo la realizzazione di 480 esemplari, quando il veicolo venne sostituito sulle catene di montaggio dal pi\u00f9 avanzato Jagdpanzer V Jagdpanther dotato di una versione aggiornata dello stesso cannone."}
{"id": "641059", "revid": "729019", "url": "https://it.wikipedia.org/wiki?curid=641059", "title": "M.41 da 90/53", "text": "Il Semovente 90/53 era un semovente d'artiglieria usato anche come cacciacarri, prodotto in Italia durante la seconda guerra mondiale. L'armamento consisteva in un cannone da 90/53 Mod. 1939 da 90\u00a0mm lungo 53 calibri (L/53). Furono prodotti tra i 30 ed i 48 esemplari nel corso del 1942.\nStoria.\nSviluppo.\nNel corso dell'Operazione Barbarossa comparvero i potenti e innovativi carri armati sovietici T-34 e KV-1, dotati di corazze e armamenti superiori agli standard dell'epoca: i primi presentavano corazzature spesse 45\u00a0mm inclinate a 60\u00b0, i pi\u00f9 massicci KV-1 fino a 110\u00a0mm; entrambi erano armati con cannoni da 76,2\u00a0mm lunghi 42,5 calibri (L/42,5). Tali macchine si rivelarono un avversario ostico anche per i carri tedeschi meglio equipaggiati, i Panzer IV Ausf. D dotati di un obice da 75\u00a0mm L/24 calibri.\nIl Corpo di Spedizione Italiano in Russia (CSIR), giunto sul fronte orientale nel luglio 1941, si trov\u00f2 presto in difficolt\u00e0 poich\u00e9 mancava di armi anticarro moderne; i rapporti sul campo evidenziarono tale grave deficienza e una volta giunti in Italia fu attivata una commissione per studiare un nuovo cannone in grado di affrontare con successo i carri nemici. Fu previsto di utilizzare una bocca da fuoco studiata inizialmente per il tiro contraerei: alcune armi antiaeree di grosso calibro avevano gittata e velocit\u00e0 iniziale del proiettile buone per essere usate anche in modalit\u00e0 anticarro. Come per il cannone KwK 36 L/56, ricavato dal FlaK 18 da 88\u00a0mm e montato sui carri Panzer VI Tiger I, venne scelto il cannone antiaereo 90/53 da 90\u00a0mm prodotto dall'Ansaldo. Esso aveva prestazioni simili, ed in alcuni campi superiori, a quelle della serie di FlaK da 88\u00a0mm.\nIl progetto si bas\u00f2 dall'inizio sullo scafo del carro M13/40 e nel novembre 1941 fu prodotto un modello in legno in scala 1:1 del pezzo su un simulacro dello scafo. Comunque nell'autunno 1941 non era stata ancora decisa la bocca da fuoco da utilizzare e la proposta risalente all'estate era quella di utilizzare come arma l'obice 75/18 Mod. 1934/1935 oppure il cannone da campagna 75/34 Mod. S.F.. Tuttavia nel dicembre 1941 furono pronti i progetti del cannone 90/53 Mod 39, per cui gi\u00e0 era previsto l'impiego su autocarri, quindi venne deciso di utilizzare questo come bocca da fuoco. Il progetto completo fu messo a punto nel gennaio 1942 e venne allestito un simulacro in scala naturale prevedendo come scafo il modello rivisto del carro M14/41. Il 5 marzo dello stesso anno un modello funzionante fu portato alle prove di tiro.\nImpiego operativo.\nCon i trenta semoventi iniziali furono costituiti tre gruppi, ciascuno su due batterie di quattro pezzi. Questi gruppi furono trasferiti a Nettuno dove completarono l'istruzione. Il 27 aprile 1942 i gruppi dotati di Semovente 90/53 furono costituiti e numerati: CLXI a Casale Monferrato, CLXII ad Acqui e CLXIII a Pietra Ligure. Le unit\u00e0 furono assegnate all'8\u00aa Armata e destinati a operare sul fronte orientale inquadrati nel 10\u00ba Raggruppamento, poi ridenominato 10\u00ba Reggimento controcarro da 90/53 semovente. La partenza per il fronte fu stabilita in data 16 ottobre 1942 per il CLXI e il CXVII Gruppo: tuttavia dopo poco la destinazione fu cambiata con la Sicilia e il reggimento fu posto alle dipendenze della 6\u00aa Armata incaricata della difesa dell'isola. Il raggruppamento giunse in Sicilia il 16 dicembre 1942, al comando del colonnello Bedogni e fu dislocato con il comando a Canicatt\u00ec e i gruppi a San Michele di Ganzaria (CLXI), Salemi (CLXII) e Patern\u00f2 (CLXIII).\nAll'atto dello sbarco (10 luglio 1943) il \"CLXI gruppo\", inviato in appoggio alla \"207\u00aa Divisione Costiera\", riusc\u00ec a stabilire una linea di difesa a Campobello di Licata, perdendo tre semoventi in un contrattacco il giorno successivo, quindi furono inviati in zona anche il CLXII ed il CXIII gruppo, con risultati negativi, tuttavia il \"Kampfgruppe Schreiber\" riusc\u00ec ad arrestare l'attacco alleato. Il 17 luglio al \"10\u00ba Reggimento\" restavano solo quattro semoventi efficienti, concentrati nel \"CLXIII gruppo\". Il gruppo venne spostato a Nicosia, alle dipendenze della \"divisione \"Aosta\"\"\ne successivamente una batteria fu aggregata alla \"15. Panzergrenadier-Division\", sotto il comando del capitano Verona, che cadde in combattimento e venne proposto dai tedeschi per la Croce di Ferro di 1\u00aa classe. I tre semoventi superstiti spararono gli ultimi colpi il 6 agosto, e due riuscirono a raggiungere Messina, senza tuttavia poter essere trasferiti sul continente. Si pu\u00f2 ritenere che il pezzo attualmente in mostra ad Aberdeen sia uno di quei due.\nDopo la campagna di Sicilia non risultano altri utilizzi dei mezzi, anche se risulta che i pezzi rimasti a Nettuno siano stati inseriti in organico dall'esercito tedesco come \"Gepanzerte Selbstfahrlafette 90/53 (i) 801\" (veicolo semovente corazzato da 90/53 italiano num. 801).\nTecnica.\nIl cannone fu montato sullo scafo dell'M14/41, allungato di 17\u00a0cm e con la sospensione posteriore spostata indietro, quindi la posizione del cannone pot\u00e9 essere sensibilmente arretrata: in questo modo esso aveva il vantaggio di non sporgere dalla parte anteriore del mezzo, inoltre questo facilitava notevolmente le operazioni di tiro. Questa soluzione tecnica tuttavia comport\u00f2 che sullo scafo del semovente non fosse possibile ricavare lo spazio per i serventi, che quindi dovevano viaggiare su un veicolo separato. L'equipaggio del semovente era quindi formato unicamente dal pilota e dal capocarro.\nL'affusto del cannone sub\u00ec diverse modifiche per essere adattato allo scafo dell'M14: fu riprogettata la culla allo scopo di spostare gli orecchioni in posizione baricentrica, furono soppressi gli equilibratori, il sottoaffusto e gli organi di manovra relativi, la scudatura. Il brandeggio arriv\u00f2 a corprire un arco di 40\u00b0 a destra e di 40\u00b0 a sinistra, mentre l'alzo andava da -5\u00b0 a +24\u00b0. Il pezzo si rivel\u00f2 un'efficace arma anticarro, capace di perforare anche i pesanti Mk VIII Churchill con corazzatura anteriore spessa pi\u00f9 di 100\u00a0mm, purch\u00e9 a una distanza inferiore a 500 metri. Il principale difetto del mezzo era lo scarso spazio per le munizioni: ogni semovente trasportava con s\u00e9 solo otto granate, ottantasei erano, invece, trasportate su di un carro armato leggero L6/40 opportunamente modificato come portamunizioni.\nIn quanto semovente d'artiglieria operante a distanza dalla prima linea, il veicolo mantenne una corazzatura modesta: per lo scafo era spessa 30\u00a0mm sul frontale, 25\u00a0mm su fianchi e retro, 15\u00a0mm per il tetto e 6\u00a0mm sul fondo; la piccola sovrastruttura facente anche funzione di mantelletto era spessa 41\u00a0mm e inclinata a 28\u00b0 (inclinazione rispetto a una corazza verticale).\nIl difetto basilare del semovente 90/53 era dovuto al fatto che prima di aprire il fuoco si rendevano necessarie operazioni lunghe e laboriose, quindi il suo uso poteva essere previsto solo in ambiente statico e non in condizioni di guerra mobile. Per questo motivo, constatate queste limitazioni, fu deciso di non inviarlo n\u00e9 in Africa n\u00e9 in Russia.\nInoltre non era previsto un impiego a ridosso delle linee del fronte, visto che (a differenza di mezzi similari sovietici e tedeschi, e pi\u00f9 tardi anche alleati) non disponeva nemmeno di una corazzatura parziale e leggera, ma solo di una (limitata) scudatura del pezzo principale, esponendo i serventi al tiro delle armi leggere e dei cecchini nemici, per non parlare della pericolosit\u00e0 (sottovalutata in sede di progetto dal Regio Esercito) delle mitragliatrici degli aerei operanti a bassa quota.\nInfine la necessit\u00e0 di dividere munizionamento e cannone esponeva il complesso a grossi rischi di affidabilit\u00e0, ben recepiti dai comandi italiani delle unit\u00e0 corazzate una volta che i loro superiori avevano gi\u00e0 iniziato a produrre questo semovente. In pratica fu sconsigliato l'impiego come mezzo contro carro e furono avanzate anche perplessit\u00e0 come cannone d'appoggio semovente (il 90\u00a0mm era un pezzo da tiro diretto,non da tiro indiretto come il 75/18, o diretto-indiretto come il 75/34 e il 105/28, usati dagli altri semoventi italiani). Per tale motivo, malgrado la grande necessit\u00e0 di carri armati moderni su tutti i fronti, l'impiego di questo semovente fu posticipato e furono a lungo lasciati in riserva, dopo numerosi ritardi si decise di impiegarli solo come arma d'emergenza, in difesa del territorio metropolitano, quando ormai venivano mandati in prima linea anche carri armati francesi di preda bellica e residuati della prima guerra mondiale. Ci si aspettava perdite spaventose (come puntualmente accadde), ma ormai era chiaro che non esistevano mezzi corazzati adeguati a quelli avversari.\nEsemplari superstiti.\nIl solo esemplare superstite del semovente \u00e8 attualmente conservato negli Stati Uniti presso l'U.S. Army Artillery Museum di Fort Sill nello stato americano dell'Oklahoma."}
{"id": "641065", "revid": "1543377", "url": "https://it.wikipedia.org/wiki?curid=641065", "title": "Jacques Sylla", "text": "\u00c8 stato il Primo ministro del Madagascar dal 26 febbraio 2002 al 20 gennaio 2007.\nIn precedenza \u00e8 stato ministro degli esteri (dal 1993 al 1996), durante il governo del presidente Albert Zafy.\nSuccessivamente \u00e8 stato presidente dell'Assemblea Nazionale, una delle due camere del Parlamento del Madagascar."}
{"id": "641076", "revid": "633110", "url": "https://it.wikipedia.org/wiki?curid=641076", "title": "Hummel (semovente)", "text": "Lo Hummel, il cui numero d'inventario era Sd.Kfz. 165, \u00e8 stato un semovente d'artiglieria pesante tedesco armato con un obice sFH 18 da 150\u00a0mm e utilizzato durante la seconda guerra mondiale. Ricavato su uno scafo ibrido, era stato pensato come un mezzo provvisorio per fornire maggior mobilit\u00e0 all'artiglieria trainata; tuttavia fu prodotto dal 1942 al giugno 1944 in varie centinaia d'esemplari, compresa una versione specializzata per il trasporto di munizioni. Lo Hummel continu\u00f2 a essere adoperato con successo fino alla conclusione della guerra.\nStoria.\nSviluppo.\nLa guerra in corso aveva evidenziato la necessit\u00e0 di rendere il pi\u00f9 mobile possibile l'artiglieria divisionale ed evitare cos\u00ec che venisse lasciata indietro dalle veloci punte motocorazzate dello Heer, una lacuna riscontrata soprattutto nei vasti territori dell'Unione Sovietica, invasa nella seconda met\u00e0 del giugno 1941. Verso la fine dell'anno l'Heereswaffenamt propose di montare un obice le FH 18 da 105\u00a0mm sullo scafo modificato di un Panzer III o di un Panzer IV; i progetti furono rapidamente conclusi e all'inizio del 1942 era stato costruito un prototipo basato sul Panzer III, con un freno di bocca a equipaggiare l'obice. Questa impostazione venne rifiutata in favore del modello sul telaio del Panzer IV, ma presto fu calcolato che era possibile installare un pezzo da 150\u00a0mm: il 25 luglio 1942 fu ufficialmente adottato un obice sFH 18 di quel calibro con freno di bocca.\nL'incarico di fabbricare il mezzo di prova and\u00f2 al gruppo industriale Alkett/Rheinmetall, che si dedic\u00f2 alla creazione di uno scafo ibrido utilizzando componenti dei due carri medi: il Panzer IV Ausf. F forn\u00ec il progetto basilare, il treno di rotolamento, il motore e il sistema di raffreddamento; del Panzer III Ausf. J vennero invece ripresi gli organi di guida, di trasmissione e anche i cingoli. Il nuovo telaio fu denominato \"Gesch\u00fctzwagen III/IV\" ma, all'inizio, era visto pi\u00f9 come una soluzione d'emergenza da adoperare in attesa di macchine migliori. Un esemplare in acciaio dolce completato dalla Alkett fu presentato a Adolf Hitler nell'ottobre 1942: dopo averlo visionato, il F\u00fchrer ordin\u00f2 che cento unit\u00e0 venissero prodotte entro il 12 maggio 1943, di modo che potessero partecipare all'offensiva su Kursk. Una fonte riporta che era stato richiesto un ordine di 200 mezzi gi\u00e0 alla fine dell'estate 1942, a causa dell'avanzato stadio raggiunto dalla progettazione, e prima ancora che Hitler avesse modo di vedere il semovente. Gli venne dato il nome \"Hummel\", \"calabrone\" in tedesco, ma il nomignolo non fu accettato da Hitler che il 27 febbraio 1944 lo proib\u00ec: a suo giudizio era inadatto ad un blindato da combattimento.\nIl 4 novembre 1944 fu proposto di dotare il mezzo di un mortaio lanciarazzi da 380\u00a0mm, ma il progetto rimase sulla carta e gli venne preferito lo Sturmtiger con lo stesso armamento.\nProduzione.\nI primi veicoli vennero costruiti dalla Alkett insieme alla Deutsche Eisenwerke alla fine del 1942. In seguito la linea di produzione venne spostata completamente nella seconda ditta, che assemblava sugli scafi le corazze fornite dalla Stahlindustrie-Deutsche R\u00f6hrenwerke (Ruhr) e dalla Deutsche Edelstahl (Hannover). All'inizio del 1944, nel pieno della fabbricazione, il comparto del pilota venne ampliato per tutta la larghezza dello scafo dando cos\u00ec pi\u00f9 spazio a questi e all'operatore radio seduto a destra; venne inoltre modificato lo scarico del motore. La produzione continu\u00f2 fino al giugno 1944 totalizzando tra i 666 e i 714 esemplari, oltre a 157 veicoli preposti al trasporto di munizioni. Un'altra fonte afferma che furono costruiti tra i 666 e i 724 mezzi e 150 portamunizioni; le stesse cifre sono fornite da una terza fonte che per\u00f2 indica nel 1945 la fine della produzione. C'\u00e8 inoltre l'ipotesi che possano essere stati completati dai 724 ai 930 Hummel armati. Altri dati parlano di 666 unit\u00e0 prodotte fino al termine del 1944, ma senza specificare se vi sono compresi anche 150 mezzi da rifornimento.\nImpiego operativo.\nI primi otto Hummel entrarono in servizio nel marzo 1943, seguiti da ulteriori quarantasei entro la fine di aprile. Sia le Panzer-Division dell'esercito regolare che quelle formate dalle Waffen-SS li ebbero in carico: erano distribuiti alle batterie pesanti semoventi in ragione di sei esemplari ciascuna pi\u00f9 un veicolo portamunizioni. Come accadde alla stragrande maggioranza dei veicoli tedeschi di nuova generazione, il battesimo del fuoco del semovente si verific\u00f2 a Kursk nel luglio 1943, dove combatterono cento unit\u00e0 dando buoni risultati. Nato come soluzione improvvisata, l'Hummel divenne un'arma stabile e apprezzata dell'inventario bellico tedesco, operando su tutti i fronti tenuti dalla Wehrmacht, ma non ve ne fu mai un numero sufficiente per rifornire tutte le unit\u00e0 in prima linea.\nLa Germania non fu l'unica utilizzatrice del semovente: infatti l'Armata Rossa cattur\u00f2 alcuni Hummel che reimpieg\u00f2 contro gli originali proprietari in Ungheria nel 1945. Dopo la fine della guerra sembra che qualche mezzo sia stato acquistato dalla Siria ma non esistono prove certe.\nCaratteristiche.\nLo scafo originale era stato leggermente allungato a 5,80 metri al fine d'installare agevolmente un grosso compartimento a cielo aperto nella parte posteriore; il motore fu spostato al centro. Le otto doppie ruote portanti gommate erano unite due a due mediante quattro carrelli, ognuno dotato di una sospensione a mezza balestra; come per il Panzer IV, la doppia ruota motrice a doppia corona con diciannove denti era anteriore, quella di rinvio addetta al controllo dei cingoli si trovava in fondo al treno di rotolamento e nella parte superiore erano fissati quattro doppi rulli. I cingoli adottati dal Panzer III, del tipo \"dry pin\", erano composti da 103 maglie con doppia guida a dente centrale e misuravano 400\u00a0mm di larghezza. In seguito i cingoli furono rimpiazziati con il modello \"Ostketten\", pi\u00f9 adatto alla trazione sui terreni del fronte orientale.\nNel vano posteriore dello scafo si trovava un motore a quattro tempi Maybach HL 120 TRM a 12 cilindri a V, erogante 300\u00a0hp a 3.000 giri al minuto: si poteva avviare a manovella oppure per mezzo del sistema elettrico (24 volt) coadiuvato dall'ignizione a magnete. La potenza raggiungeva la ruota motrice grazie alla trasmissione ZF SSG 76 Aphon sincronizzata a un cambio che contava sei marce avanti pi\u00f9 una retromarcia. Il serbatoio aveva una capienza massima di 470 litri di benzina: il consumo medio di carburante su strada era di 4 litri ogni 1,3 chilometri (220 litri per 100 chilometri), su terra 4 litri ogni 804 metri (360 litri per 100 chilometri). Nonostante il peso superiore alle 24 tonnellate la pressione al suolo di 0,76\u00a0kg/cm2 non era eccessiva e l'Hummel raggiungeva una velocit\u00e0 di 40\u00a0km/h su strada, dimezzata se marciava fuoristrada. Registrava prestazioni oggettivamente buone: guadava fino a 1 metro d'acqua, era capace di sormontare ostacoli alti 60 centimetri e superava trincee larghe 2,30 metri. La luce libera (distanza tra suolo e fondo dello scafo) era di 40\u00a0cm circa e il raggio di volta arrivava a 5,92 metri.\nIn quanto semovente d'artiglieria l'Hummel era predisposto per operare dalla seconda linea, fuori dalla portata di truppe o carri armati avversari: perci\u00f2 le protezioni erano piuttosto esigue e l'alto profilo di circa 3 metri, derivato dal compartimento dell'obice, non venne considerato un problema. La corazzatura dello scafo era spessa 30\u00a0mm sul frontale e inclinata di 20\u00b0 rispetto ad una linea verticale, 20\u00a0mm sui fianchi verticali, 20\u00a0mm sul retro (20\u00b0) e 15\u00a0mm sul tetto; la sovrastruttura sede dell'obice, aperta sul cielo e di forma quadrangolare, era fornita di corazzature spesse 10\u00a0mm su tutti i lati inclinata a 37\u00b0 sul frontale, a 16\u00b0 sui fianchi, a 10\u00b0 sul retro. Lo scudo dell'obice, infine, aveva gli stessi valori della casamatta anteriore.\nIn tale sovrastruttura era contenuto un obice sFH 18/1 da 150\u00a0mm lungo 28 calibri (L/28) e con una gittata massima di 13.325 metri. La canna non aveva freno di bocca perch\u00e9 durante i collaudi non era stato constatato nessun miglioramento tangibile; la canna lunga oltre 4 metri sporgeva oltre il bordo anteriore dello scafo per 1,37 metri. Il pezzo era dotato di un otturatore a scorrimento orizzontale e lo sparo avveniva per percussione: utilizzava granate ad alto esplosivo pesanti 43,50 chili che raggiungevano una velocit\u00e0 iniziale di 520\u00a0m/s; a bordo vi era spazio sufficiente per solo diciotto proietti. L'alzo manuale copriva da -3\u00b0 a +42\u00b0, il brandeggio manuale era limitato a un ristretto arco di 15\u00b0; il puntamento avveniva attraverso un mirino ottico Rblf. 36.L'equipaggio era composto da 5 o 6 elementi: il pilota sedeva a sinistra nello scafo in un compartimento personale, mentre a destra si trovava l'operatore radio. Il pilota guidava usando due leve direzionali e impiegando di concerto la frizione e i freni a disco meccanici (sistema Krupp/Wilson), in modo da imprimere una sterzata a destra o a sinistra. La radio di bordo era una FuG Spr f equipaggiata con un'antenna da 2 metri che garantiva le comunicazioni entro i 3 chilometri a veicolo fermo. La progettazione dello scafo non aveva previsto nessuna arma per la difesa sulle brevi distanze, tuttavia l'equipaggio era solito caricare una MG 34 o 42 da 7,92\u00a0mm con 600 cartucce per ogni eventualit\u00e0. Veniva altres\u00ec trasportato un telo da tenda per coprire la casamatta in caso di condizioni meteorologiche avverse (pioggia, neve e simili).\nVarianti.\nMunitionstr\u00e4ger.\nSubito dopo la consegna delle prime unit\u00e0, personale e progettisti s'avvidero che l'Hummel aveva un carico di granate insufficiente a sostenere un prolungato fuoco d'artiglieria. Nella prima met\u00e0 del 1943 venne concepito un carro portamunizioni: molto semplicemente dall'Hummel venne rimosso l'obice, la feritoia fu chiusa con una piastra da 10\u00a0mm e furono aggiunte delle rastrelliere nella sovrastruttura. In questo modo il mezzo poteva caricare quaranta granate. In caso di necessit\u00e0, comunque, era possibile montare nuovamente l'arma. Furono completati 150 esemplari di \"Munitionstr\u00e4ger\", ovvero \"portamunizioni\" in lingua tedesca.\nEsemplari attualmente esistenti.\nAd oggi sono conservati cinque esemplari, dei quali tre in Europa e i restanti due negli Stati Uniti. Il Muse\u00e9 des Blindes a Saumur possiede un modello con comparto pilota-operatore radio; in Germania il Panzermuseum a Munster e il BWB Wehrtechnische Studiensammlung a Coblenza ne esibiscono uno ciascuno: il primo, catturato dalle truppe statunitensi, fu ridato alla Germania Ovest nel 1976 e venne restaurato nel 1982 dalla Panzer Werkstatt 2; \u00e8 un esemplare della prima serie perfettamente funzionante. L'altro Hummel, acquistato da Saumur, versa invece in condizioni pessime mancando di buona parte del treno di rotolamento.\nIl museo a cielo aperto del terreno di prova ad Aberdeen, nello stato del Maryland, ha esposto un Hummel catturato poco dopo gli sbarchi in Francia: presenta il comparto allungato e protezioni alle griglie del motore. Il quinto Hummel manca di simili corazze aggiuntive ma presenta danni da proiettile alla volata; si trova al National Armor e Cavalry Museum di Fort Benning. Fu impiegato contro la 3\u00aa armata statunitense che se ne impadron\u00ec durante la campagna alleata in Europa occidentale."}
{"id": "641077", "revid": "791427", "url": "https://it.wikipedia.org/wiki?curid=641077", "title": "Giovanni Serodine", "text": "Biografia.\nGli esordi.\nA Roma, giovanissimo al seguito del padre Cristoforo e del fratello maggiore Giovanni Battista, stuccatore, si form\u00f2 sugli esempi del Caravaggio, del Borgianni e dei caravaggeschi olandesi, che egli seppe interpretare con altissima originalit\u00e0 divenendo \"la figura pi\u00f9 importante per la continuazione e l'accrescimento della tradizione caravaggesca\".\nNelle tele della \"Chiamata dei figli di Zebedeo\" e dell\"Invito a Emmaus\", che esegu\u00ec a Roma verso il 1618 per la chiesa parrocchiale di Ascona, \u00e8 infatti gi\u00e0 un principio di risoluzione del compatto luminismo caravaggesco in un pittoricismo pi\u00f9 sciolto che si paleser\u00e0 ancor meglio nell\"Elemosina di San Lorenzo\" (presso la Basilica di San Lorenzo fuori le mura, a Roma), databile intorno al 1625, nel \"Tributo della moneta\" della National Gallery of Scotland di Edimburgo e nell\"Incontro dei Santi Pietro e Paolo\" della Galleria Nazionale d'Arte Antica a Roma. In questi dipinti la pennellata, rapida e densa, tende quasi a realizzare una tecnica \"impressionistica\" per la quale la luce corrode la forma delle figure e le fonde con la vibrante mobilit\u00e0 dell'atmosfera.\nLa maturit\u00e0 artistica.\nIn un brevissimo volgere d'anni l'artista spinse il suo pittoricismo ad una drammaticit\u00e0 quasi visionaria (si veda per esempio il \"Ritratto del padre\" del Museo d'Arte di Lugano, del 1628 circa) che trascende oramai i termini dello stesso naturalismo da cui aveva preso le mosse e si indirizza piuttosto verso modi di espressione gi\u00e0 barocchi.\nLe sue tre tele \"La Vergine dei Mercedari\" (1620-1625), \"Ritratto di giovane disegnatore\" e \"San Pietro in meditazione\" sono conservate alla Pinacoteca cantonale Giovanni Z\u00fcst a Rancate."}
{"id": "641079", "revid": "47767", "url": "https://it.wikipedia.org/wiki?curid=641079", "title": "Waffentr\u00e4ger", "text": ""}
{"id": "641081", "revid": "1576978", "url": "https://it.wikipedia.org/wiki?curid=641081", "title": "Karl-Ger\u00e4t", "text": "I Karl-Ger\u00e4t erano una serie di mortai da assedio semoventi in forza all'esercito tedesco, concepiti durante la seconda met\u00e0 degli anni trenta per sfondare la linea difensiva francese Maginot. Entrati in servizio quando la Francia era gi\u00e0 stata conquistata, furono impiegati in poche occasioni e alla fine della guerra furono per lo pi\u00f9 distrutti dagli stessi tedeschi.\nSviluppo.\nIl progetto iniziale venne sottoposto all'Alto Comando tedesco nel 1936, in quanto un obice di grandi dimensioni era considerato utile per sfondare la linea Maginot che proteggeva quasi per intero il confine francese. La realizzazione di queste artiglierie da 60\u00a0cm fu posta sotto la direzione del generale Karl Beker, da cui poi presero il nome. La successiva capitolazione della Francia in tempi pi\u00f9 brevi del previsto fece slittare in secondo piano la realizzazione dei primi pezzi, i quali furono consegnati tra il novembre 1940 e l'agosto 1941.\nQuesti obici erano stati progettati per essere montati su diversi veicoli approntati in loco, ma le rilevazioni dimostrarono che tale procedimento era troppo lungo e coinvolgeva pi\u00f9 uomini del previsto. Per questo motivo si scelse di applicarli in maniera fissa su dei mezzi cingolati creati appositamente. Ad ogni pezzo di artiglieria venne dato in appoggio una squadra di 3 Panzer IV modificati (\"Munitionsschlepper\", ovvero \"portamunizioni\" in tedesco) con dei pianali per il trasporto munizioni e con delle gru al posto delle torrette per poter trasferire i proiettili d'artiglieria sui Karl-Ger\u00e4t.\nLa propulsione dei veicoli era affidata a dei motori benzina Daimler-Benz modello MB 503 A o diesel 507 C, entrambi a 12 cilindri; gli apparati potevano spingere il mezzo a una velocit\u00e0 massima di 10\u00a0km/h. Ci\u00f2 non garantiva tratti di percorrenza elevati, motivo per cui fu costruito uno speciale vagone ferroviario in grado di spostare il semovente smontato in tempi brevi sui vari teatri operativi. Quando si impiegava il mortaio, il telaio veniva fatto poggiare a terra per meglio distribuire il rinculo dopo lo sparo. Il terreno doveva essere per\u00f2 compatto, in quanto un suolo soffice avrebbe fatto affondare il mezzo a causa del peso eccessivo. La portata dell'obice equipaggiato sul semovente G040 con canna da 60 cm era di quasi 5 chilometri, mentre il G041, dopo un aggiornamento nel 1942, venne messo in condizione di sparare proiettili da 54\u00a0cm fino a un raggio di 11.000 metri. Le loro dimensioni e il peso di 124 tonnellate erano tali che divennero i pi\u00f9 grandi semoventi d'artiglieria costruiti nella storia militare. Le canne erano tra loro intercambiabili ed il veicolo II venne catturato dagli americani con una canna da 60 cm, mentre il V con una da 54.\nImpiego operativo.\nI semoventi furono integrati con i loro mezzi appoggio nell'833\u00ba battaglione di artiglieria pesante. Le loro dimensioni e le difficolt\u00e0 di spostamento che comportavano resero necessario il loro utilizzo in poche operazioni belliche, come l'assedio di Sebastopoli avvenuto tra il tardo 1941 e l'estate 1942 oppure nel corso della rivolta di Varsavia del 1944.\nDurante l'operazione Barbarossa, i Karl-Ger\u00e4t furono utilizzati per bombardare la fortezza di Br\u0117st, ma durante le operazioni di sparo ebbero diversi problemi tecnici che li misero fuori combattimento. I semoventi entrarono in azione per l'ultima volta durante la battaglia di Remagen senza molto successo: successivamente, diversi mezzi furono catturati dall'esercito statunitense e dall'Armata Rossa."}
{"id": "641082", "revid": "729019", "url": "https://it.wikipedia.org/wiki?curid=641082", "title": "Ry Tanindraza nay malala \u00f4", "text": "Ry Tanindrazanay malala \u00f4 \u00e8 l'inno nazionale del Madagascar. Le parole dell'inno sono in malgascio; il titolo significa \"O terra dei nostri amati padri\". Fu composto nel 1958; la musica da Norbert Raharisoa e il testo da Pasteur Rahajason."}
{"id": "641083", "revid": "767487", "url": "https://it.wikipedia.org/wiki?curid=641083", "title": "J\u00f6rg Michael", "text": "Biografia.\nDa adolescente le sue influenze maggiori furono Roger Taylor dei Queen, Ian Paice dei Deep Purple, Keith Moon dei The Who, John Bonham dei Led Zeppelin.\nFin dalle prime esibizioni J\u00f6rg ha mostrato nuovi sound e nuovi stili di esecuzione del suo strumento. Quando inizi\u00f2 con le prime band suonava con una sola cassa, successivamente cominci\u00f2 ad utilizzare la doppia cassa. Dopo aver avuto brevi storie discografiche con tante band trash/power metal viene notato dal chitarrista degli Stratovarius, Timo Tolkki, che lo assume nella band nel 1995.Il suo stile veloce e tecnico basato pressoch\u00e9 su un uso intenso della doppia cassa fu essenziale per il successo della band.\nIl 18 novembre 2010 gli fu diagnosticato un tumore alla tiroide e fu costretto ad interrompere qualsiasi attivit\u00e0 musicale per dedicarsi alle cure. Nel 2011 suon\u00f2 l'ultimo tour con gli Stratovarius,il \"Farewell Jorg Tour\",in seguito venne sostituito in un primo momento da Alex Landemburg, e poi definitivamente da Rolf Pilve.\nNel 2012, dopo essere guarito dal tumore, rimase negli Stratovarius come organizzatore di concerti; in seguito \u00e8 tornato a suonare con nuove band: \"Devil's Train e Heavatar.\"\nStile.\nIl suo stile \u00e8 molto veloce e tecnico. Le sue esecuzioni sono caratterizzate da continui cambi di tempo e da un uso intenso della doppia cassa."}
{"id": "641085", "revid": "729019", "url": "https://it.wikipedia.org/wiki?curid=641085", "title": "149/40 (semovente)", "text": "Il Semovente da 149/40 era un prototipo italiano di semovente propulso da un motore SPA da 183,44 kW (246 hp) e armato con un pezzo di artiglieria da 149 mm.\nStoria.\nL'Ansaldo, che produceva il cannone campale Mod. 1935 da 149/40 mm a traino meccanico, ritenne che una versione semovente su scafo cingolato sarebbe risultata meno costosa e di impiego pi\u00f9 pratico.\nNel 1942 la direzione dello Stabilimento Artiglierie decise di procedere alla costruzione di un prototipo da sottoporre al Regio Esercito. Lo scafo fu costruito ex novo, sul quale il pezzo da 149 mm sarebbe stato montato nella parte posteriore, unito al gruppo di sterzo tipo preso dall'M15/42, a sospensioni del modello P26/40 opportunamente irrobustite per sopportare il peso del cannone. e a un motore SPA 228 a benzina da 246 hp.\nLa progettazione fu avviata nell'aprile 1942 ed il prototipo fu pronto nell'agosto 1943 ed effettu\u00f2 alcune prove di tiro a Genova. Avrebbero dovute esserne preparate 20 unit\u00e0 entro il dicembre 1943, ma il particolare momento politico ne fece abbandonare la produzione.\nPochi giorni dopo le prove di tiro il prototipo fu requisito dai tedeschi, che lo designarono \"gepanzerte Selbstfahrlette M 43 mit 15 cm L/42 854(i)\", segno forse che il mezzo, informalmente, era citato dall'Ansaldo come \"M.43\". Il prototipo fu trasferito per ferrovia a Hillersleben in Germania, dove fu trovato dalle truppe statunitensi e trasferito negli Stati Uniti d'America all\"Aberdeen Proving Ground\" nella contea di Harford nello stato del Maryland. Nell'inverno 2010/2011, quando il museo dell'artiglieria dello U.S. Army \u00e8 stato trasferito a Fort Lee, presso Petersburg in Virginia, il semovente \u00e8 stato trasferito presso Fort Sill in Oklahoma.\nArmamento.\nL'armamento coincide con il solo obice Ansaldo 149/40 Mod. 1935: aveva una gittata massima di quasi 22 km, con una velocit\u00e0 iniziale di 800 m/s e una cadenza di tiro di circa un colpo al minuto come cadenza normale (pari a 60 colpi orari).\nLe prove di tiro, possibile solo con vomeri a terra, diedero un'ottima impressione sia per la stabilit\u00e0 che per la possibilit\u00e0 di operare su tutti i tipi di terreno. Inoltre rispetto al pezzo autotrainato da 149/40 presentava il vantaggio di poter essere messo velocemente in posizione, richiedeva una minore manodopera, era protetto negli organi di propulsione e pesava meno (24 tonnellate contro le 32 di cannone e due trattori per il trasporto)."}
{"id": "641086", "revid": "729019", "url": "https://it.wikipedia.org/wiki?curid=641086", "title": "Type 4 Ho-Ro", "text": "Il Type 4 Ho-Ro \u00e8 stato un semovente d'artiglieria progettato sullo scafo del carro armato medio Type 97 Chi-Ha dall'Impero giapponese. Le priorit\u00e0 di produzione bellica, le non elevate capacit\u00e0 industriali del paese e le difficolt\u00e0 indotte dal blocco sottomarino statunitense, per\u00f2, significarono una modesta produzione di una trentina di esemplari durante l'ultimo periodo della seconda guerra mondiale: erano mezzi abbastanza improvvisati che, per montare un vecchio obice Type 38 da 150\u00a0mm, avevano rinunciato alla mitragliatrice in casamatta nello scafo. I semoventi cominciarono a essere consegnati nella seconda met\u00e0 del 1944 e alcuni combatterono nelle Filippine e, poi, durante la feroce battaglia di Okinawa, dando prova di essere macchine nel complesso di modesto valore.\nStoria.\nSviluppo.\nLo scoppio della guerra nel Pacifico colse il Giappone con forze meccanizzate e corazzate decisamente non all'altezza degli standard degli altri belligeranti: i veicoli in dotazione alle truppe erano obsoleti e lo sviluppo di molti tipi di arma o sistema d'arma era stato trascurato. Questa negligenza era dovuta sia alla relativa facilit\u00e0 con cui l'Esercito imperiale aveva fino ad allora sconfitto i propri avversari (eccettuata l'Armata Rossa nella battaglia di Khalkhin Gol) con l'impiego pi\u00f9 o meno esclusivo dei carri armati leggeri, sia per l'inadeguata capacit\u00e0 delle industrie nipponiche. Nel corso del conflitto emerse una problematica gi\u00e0 riscontrata dai vertici militari con l'espandersi della seconda guerra sino-giapponese, vale a dire la deficienza dell'appoggio dell'artiglieria, poco mobile: venuti a conoscenza dei successi ottenuti dalla Germania nazista in Europa con l'installazione di obici (quali il sIG 33 da 150\u00a0mm) su scafi di svariati modelli di carri superati, nacque la proposta di costruire un mezzo simile. Per l'armamento furono nuovamente messi in servizio i vecchi obici campali Type 38 da 150\u00a0mm, ispirati al pari calibro Krupp e introdotti nel 1905. All'epoca erano stati considerati buoni pezzi d'artiglieria, ma il tipo di otturatore non permetteva un rateo di fuoco sufficientemente elevato, che unitamente all'usura era stata la causa del loro ritiro nel 1942. Scelta l'arma i progettisti ne trovarono l'ideale base semovente nel carro armato medio Type 97 Chi-Ha, mezzo risalente al 1937 ma ancora largamente utilizzato: la soluzione fu giudicata ottima e ci si aspettavano grandi risultati. Il prototipo fu accettato e la Mitsubishi firm\u00f2 un primo contratto per la produzione del semovente.\nProduzione.\nLa produzione inizi\u00f2 soltanto nel 1944 e la limitatezza produttiva dell'industria nipponica non permise una massiccia fabbricazione del veicolo, una deficienza aggravata sia dal blocco sottomarino statunitense, che provoc\u00f2 una crisi nel rifornimento di materie prime, sia dalle priorit\u00e0 assegnate alla fabbricazione di velivoli e alla riparazione delle navi da guerra. Due fonti concordano nel dire che furono completati circa venticinque esemplari da parte della Hitachi mentre una terza fonte parla con certezza di venticinque esemplari, costruiti per\u00f2 dalla Mitsubishi.\nImpiego operativo.\nEntrati in servizio alla fine del 1944, i Type 4 Ho-Ro furono organizzati in batterie di quattro veicoli ognuna. Furono utilizzati per la prima volta nei ranghi della 14\u00aa Armata stanziata nelle Filippine, che nell'ultimo anno di guerra stava combattendo le truppe statunitensi sbarcate in pi\u00f9 punti dell'arcipelago: alle dipendenze dell'armata vi era la 2\u00aa Divisione carri, un complesso di circa 200 mezzi corazzati, tra i quali due Type 4 della compagnia semoventi d'artiglieria indipendente agli ordini del capitano Sumi, gli unici sopravvissuti al trasporto via mare. Questo reparto dette battaglia attorno all'aeroporto di Clark Field con l'appoggio di una compagnia di otto Type 97 \"Shinhoto\" e del 2\u00ba Reggimento fanteria motorizzata. I combattimenti furono particolarmente violenti, tuttavia gli statunitensi riuscirono a piegare la resistenza delle truppe nipponiche che si ritirarono verso le montagne a ovest della pista aerea, lasciandosi dietro i blindati che erano stati completamente distrutti.\nIl Type 4 venne adoperato dai giapponesi come un veicolo da supporto ravvicinato (invece di mantenerlo dietro la prima linea) per controbattere la superiorit\u00e0 bellica degli Alleati e si confront\u00f2 anche con gli M4 Sherman quale improvvisata arma anticarro: un compito reso ancor pi\u00f9 difficile dalla cadenza di tiro particolarmente bassa dell'obice, dalla necessit\u00e0 di ruotare tutto il veicolo per puntare un bersaglio in movimento e dalla scarsa corazzatura. Altri fattori che rendevano inefficace il Type 4 in scontri ravvicinati erano la mancanza di una qualsiasi arma per la difesa a breve distanza e la postazione scoperta dell'obice. Successivamente altre unit\u00e0 parteciparono alla difesa di Okinawa (aprile-giugno 1945) e qualche altro semovente fu schierato su altre isole delle Ry\u016bky\u016b. Ancora una volta i Type 4, a Okinawa, ricoprirono ruoli che mal si adattavano a un semovente d'artiglieria e vennero per lo pi\u00f9 distrutti. Soltanto un paio di mezzi danneggiati furono catturati dagli statunitensi.\nCaratteristiche.\nIl Type 4 Ho-Ro era ottenuto con la rimozione della torretta originale del Type 97 Chi-Ha, la copertura dell'anello di rotolamento e l'aggiunta di una casamatta squadrata (di semplice fattura e costruita mediante saldatura) alla porzione anteriore dello scafo, portando l'altezza totale a 2,36 metri. La struttura era aperta posteriormente e sul cielo, ma sullo spessore della corazzatura le fonti si trovano in disaccordo: una indica che il frontale arrivava a 25\u00a0mm (65\u00b0 rispetto alla verticale) e i fianchi verticali a 20\u00a0mm; una seconda fonte concorda con il primo valore ma riporta una corazzatura laterale da 16\u00a0mm; altre informazioni danno una corazzatura anteriore da 16\u00a0mm e laterale da 12,7\u00a0mm. Nella casamatta era stato installato l'obice Type 38 da 150\u00a0mm lungo appena 12 calibri (L/12): l'alzo era stata limitato all'arco che andava da -5\u00b0 a +30\u00b0, il brandeggio] a veicolo fermo era stato del pari ridotto a 8\u00b0; una fonte afferma che l'alzo massimo fosse di +20\u00b0 e il brandeggio di 6\u00b0. La gittata massima era quindi inferiore a quella riscontrata su affusto ruotato e arrivava a circa metri. L'obice sparava granate ad alto esplosivo da 36,32 chili (trasportate in numero di diciotto) a un rateo di fuoco decisamente basso causato dal tipo di otturatore, obsoleto per la met\u00e0 degli anni quaranta. L'impostazione del mezzo garantiva scarsa protezione ai serventi durante il combattimento e non prevedeva un'apertura in basso a sinistra per la mitragliatrice Type 97 installata nello scafo, poich\u00e9 il Type 4 era stato progettato per sostenere le truppe appiedate da ben dietro il fronte. La postazione del pilota sulla destra obblig\u00f2 invece a ricavare uno sportello rettangolare e ribaltabile nello scudo, per permettergli la visione dell'esterno.\nLa corazzatura, composta da piastre unite con un misto di rivettatura e saldatura, non fu incrementata: per lo scafo era spessa 20\u00a0mm sul frontale (60\u00b0 rispetto alla verticale), 9\u00a0mm sui fianchi verticali e di nuovo 20\u00a0mm sul retro stondato; la sovrastruttura presentava protezioni da 25\u00a0mm sul lato anteriore (79\u00b0) e da 26\u00a0mm sui fianchi (75\u00b0). Sul cielo le corazzature orizzontali erano da 13\u00a0mm e sul fondo dello scafo da 8\u00a0mm. La lastra di congiunzione tra muso e sovrastruttura, a copertura degli organi di trasmissione, misurava 16\u00a0mm ed era quasi orizzontale (8\u00b0).\nIl treno di rotolamento rimase il medesimo del carro con sei doppie ruote portanti per lato: quelle centrali erano accoppiate con due carrelli, ognuno vincolato a un braccio oscillante longitudinale che condividevano una grossa molla elicoidale, parallela al terreno e protetta da una incamiciatura tubolare in acciaio. La prima e l'ultima ruote erano dotate ciascuna di un braccio oscillante, entrambi equipaggiati con una molla elicoidale; le due molle erano inclinate e poggiavano sui due bracci centrali, formando un sistema di sospensioni che convertiva i movimenti dovuti alla marcia in moti orizzontali, poi assorbiti dalle molle. Completavano il treno una ruota motrice anteriore a doppia corona dentata, una ruota di rinvio posteriore e tre rulli superiori, dei quali due doppi e quello centrale singolo: furono mantenuti i cingoli del tipo \"dry pin\", economici e leggeri, composti da 97 maglie e larghi 330\u00a0mm; erano forniti di guide a forma di dente perch\u00e9 rimanessero in asse. La superficie a contatto con il suolo misurava 3,66 metri e la pressione al suolo arrivava a 0,56\u00a0kg/cm\u00b2 oppure a 0,61\u00a0kg/cm\u00b2.\nIl motore situato nel retro era un Mitsubishi Type 97 a 12 cilindri a V, erogante 170\u00a0hp a 2.000 giri al minuto e dotato di sistema di raffreddamento ad aria. L'apparato era diesel con un rapporto di compressione di 17,8:1 ed era servito da due serbatoi contenenti un totale di 208 litri 235 litri di gasolio. L'accensione era demandata a un motorino di avviamento collegato al sistema elettrico del mezzo, che sviluppava 24 volt alla partenza e 12 volt a regime di marcia; la trasmissione anteriore era dotata di un gruppo di rinvio a pignone scorrevole, il cambio contava quattro marce avanti e una retromarcia. Il Type 4 era capace di raggiungere i 38\u00a0km/h su strada con un consumo medio di 1,12 litri a chilometro; su terreni accidentati la velocit\u00e0 massima scendeva a 14\u00a0km/h e il consumo medio saliva a 2,61 litri. Alla velocit\u00e0 di crociera di 15\u00a0km/h si registrava un consumo orario di 14,8 litri. L'autonomia risultava essere di 210 chilometri su strada asfaltata e di 90 chilometri su terra.\nPer il numero di componenti l'equipaggio le fonti rimangono sul vago, quasi tutte asserendo che fosse di quattro o cinque uomini, dei quali solo il pilota si trovava nello scafo: egli guidava mediante due leve direzionali da usare assieme alla frizione e al freno, per bloccare uno dei due cingoli e far sterzare il veicolo a sinistra o a destra. Il resto dell'equipaggio (comandante, due o tre serventi) doveva rimanere all'aperto dietro la casamatta per utilizzare l'obice. Solo una fonte afferma la presenza stabile di cinque elementi e riporta, unica, la presenza di una radio Type 96 versione IV modello E.\nIl Type 4 Ho-Ro era in grado di affrontare pendenze di 30\u00b0 rispetto l'orizzontale, guadi profondi fino a 1 metro, ostacoli verticali alti 0,80 metri e superare trincee o fossati larghi non oltre i 2,50 metri; la luce libera (distanza tra fondo dello scafo e terreno) misurava 36 centimetri. Il peso complessivo \u00e8 diversamente riportato a seconda della fonte considerata: due indicano 16,3 tonnellate, una seconda 15 tonnellate, una terza suppone infine 13,6 tonnellate."}
{"id": "641093", "revid": "729019", "url": "https://it.wikipedia.org/wiki?curid=641093", "title": "Sturmpanzer IV", "text": "Lo Sturmpanzer IV, il cui numero d'identificazione era Sd.Kfz. 166, noto anche come Brummb\u00e4r (rendibile in italiano come \"orso scontroso\", \"brontolone\") \u00e8 stato un cannone d'assalto prodotto dalla Germania nazista a partire dal 1943 e impiegato dall'Esercito tedesco sui fronti orientale, occidentale e italiano sino alla fine delle ostilit\u00e0 in Europa.\nFu creato per colmare la mancanza di un cannone d'assalto dedicato, dopo che i mezzi serie Sturmgesch\u00fctz III si erano specializzati nella lotta anticarro e dopo il fallimentare progetto dello Sturminfanteriegesch\u00fctz 33B: fu basato sul versatile carro armato medio Panzer IV, sul cui scafo fu aggiunta una massiccia casamatta ben corazzata ospitante un obice StuH 43 da 150\u00a0mm. Il veicolo esord\u00ec in circa 50 esemplari nella feroce battaglia di Kursk del luglio 1943 e, sebbene generalmente apprezzato, sub\u00ec perdite gravi. Ci\u00f2 convinse i vertici dell'esercito a richiederne una versione meglio progettata, seguita da due ulteriori varianti nel 1944, che si distinguevano soprattutto per interventi di rafforzamento al treno di rotolamento e l'aggiunta di una mitragliatrice. Una volta messo a punto dimostr\u00f2 di essere un corazzato di valore. Lo Sturmpanzer IV fu prodotto in poco pi\u00f9 di 300 unit\u00e0, compreso un modello comando.\nStoria.\nSviluppo.\nA poca distanza dallo scoppio del conflitto la Germania introdusse nelle file della sua arma corazzata gli Sturmgesch\u00fctz III per fornire supporto pesante alle truppe, seguiti poi dallo Sturmgesch\u00fctz IV. I due tipi di blindati dimostrarono che gli obici da 75\u00a0mm di cui erano dotati difettavano di sufficiente potenza per abbattere gli edifici pi\u00f9 grandi durante le lotte urbane. Perci\u00f2 fin dal 9 giugno 1941 era stato richiesto un semovente che impiegasse lo scafo del Panzer IV per montarvi un obice pesante da 150\u00a0mm e migliorare cos\u00ec le prestazioni dell'appoggio ravvicinato.\nI lavori iniziarono durante il 1942 suddivisi tra la Krupp, che si occup\u00f2 di ridisegnare lo scafo, e la Alkett, che si dedic\u00f2 alla progettazione della sovrastruttura: ciononostante l'elaborazione dei disegni di massima and\u00f2 a rilento per gli altri molteplici impegni delle due ditte. Dopo aver preso visione dei progetti in una conferenza del 2 ottobre 1942, Albert Speer li mostr\u00f2 ad Adolf Hitler il 14 ottobre, che ne rimase favorevolmente colpito: il F\u00fchrer ordin\u00f2 la produzione di 40 unit\u00e0 entro il 12 maggio 1943 e di ulteriori 20 veicoli subito dopo; Hitler richiese altres\u00ec che l'armamento fosse portato a un mortaio da 210\u00a0mm o 220\u00a0mm, ma un simile pezzo d'artiglieria non fu mai utilizzato. A febbraio la \u0160koda complet\u00f2 un simulacro in legno del nuovo semovente cui fu data la denominazione provvisoria di \"Sturmgesch\u00fctz IV mit 15\u00a0cm StuH 43\" che, nel gennaio 1944, fu definitivamente cambiata in \"Sturmpanzer IV\": nell'ambiente militare, tuttavia, era pi\u00f9 spesso indicato con la formula \"Sturmpanzer 43\" o anche soltanto \"Stupa\". Al contrario il soprannome \"Brummb\u00e4r\", con il quale questo mezzo divenne noto in seguito, non fu mai ufficializzato o formalmente usato all'interno della Wehrmacht. Sembra che sia stato dato dall'intelligence alleata negli anni del conflitto, che lo utilizz\u00f2 erroneamente come traduzione in tedesco di \"orso grizzly\". In realt\u00e0, nella lingua tedesca, \"Brummb\u00e4r\" \u00e8 una contrazione dell'espressione completa \"brummiger B\u00e4r\" e indica una persona scontrosa o ruvida, un brontolone.\nProduzione.\nIl primo lotto di 60 esemplari fu ordinato nel febbraio 1943: l'azienda Bismarckh\u00fctte forn\u00ec le sovrastrutture e le industrie Nibelungenwerke di Sankt Valentin si occuparono degli scafi. Furono consegnati 52 nuovi telai di Panzer IV Ausf. G e altri 8 di Ausf. E ed F opportunamente ricostruiti. L'assemblaggio avvenne allo \"Heereszeugamt\" (\"deposito dell'Esercito\") di Vienna con la partecipazione della Saurer e della Simmering-Graz-Pauker. Sei veicoli furono pronti entro marzo, 40 ad aprile e gli ultimi 14 furono costruiti a maggio completando l'ordinazione. Fu programmato di iniziare una produzione massiccia proprio a Vienna per la fine dello stesso maggio 1943, ma i ritardi nelle consegne degli scafi la fecero slittare fino a novembre: a dicembre riprese con la fabbricazione della seconda serie, conclusasi nel maggio 1944 con 80 unit\u00e0. A partire da giugno l'incarico pass\u00f2 alle Deutsche Eisenwerke di Duisburg dove furono assemblate la terza e quarta serie, composte rispettivamente da 24 e 142 unit\u00e0, queste ultime tutte sullo scafo dell'Ausf. J: la produzione in questa sede ebbe termine nel marzo 1945 totalizzando 166 veicoli. Complessivamente furono messi in campo 306 o 313 esemplari. Una fonte indica 298 veicoli distinguendo quelli provvisori su scafo Ausf. E ed F dai successivi modelli standard.\n\u00c8 interessante sottolineare come la prima parte del ciclo produttivo sia avvenuta in un impianto dell'Esercito invece che in stabilimenti di aziende specializzate, una pratica comune per i tedeschi quando si dovevano fabbricare cannoni d'assalto o comunque mezzi modificati.\nImpiego operativo.\nI primi Brummb\u00e4r furono presentati il 14 e il 15 maggio 1943 ai vertici del Terzo Reich e dell'Esercito sul terreno di prova di Arys, nella Prussia Orientale. La distribuzione alle truppe era comunque iniziata fin da aprile: gli Sturmpanzer IV sarebbero stati organizzati in \"Sturmpanzerabteilungen\", ognuno con una forza teorica di 45 veicoli, 85 altri mezzi blindati (ad esempio Sd.Kfz. 9) e 611 uomini. Il primo reparto a esserne dotato fu lo \"Sturmpanzerabteilung 216\" che, dopo un periodo d'addestramento ad Amiens, il 10 giugno si mise in viaggio per il fronte orientale: qui giunto fu integrato al \"656. schwere Panzerj\u00e4ger-Regiment\" nel Gruppo d'armate Centro, con il quale prese parte alla battaglia di Kursk (5-13 luglio). Durante i feroci scontri una buona parte dei 50 Brummb\u00e4r di prima serie and\u00f2 distrutta e altre perdite furono registrate nel mese di agosto nei combattimenti intorno Kharkhov e a Dneprstroy. La decimata unit\u00e0 fu ritirata e riorganizzata, per poi tornare in prima linea da settembre a dicembre 1943 operando presso Zapori\u017e\u017eja; fu dunque inviata in Germania, ove fu riequipaggiata. Dirottato in Italia nel febbraio 1944, il battaglione fu attivo nell'area di Anzio-Nettuno e rimase nella penisola fino alla fine della guerra, quando nell'aprile 1945 gli ultimi Brummb\u00e4r furono fatti saltare in aria dagli equipaggi sulle rive del Lago di Garda.\nTra aprile e giugno 1944 fu costituito lo \"Sturmpanzerabteilung 217\", che il mese successivo fu inviato a sud-est di Caen in Normandia. Ebbe il battesimo del fuoco in occasione delle battaglie per Falaise e a ottobre, menomato, contribu\u00ec alla difesa di Aquisgrana. Nel dicembre 1944 fu impegnato nell'offensiva delle Ardenne, ma in seguito al suo fallimento arretr\u00f2 insieme alle altre unit\u00e0 tedesche nella Ruhr dove si arrese nell'aprile 1945. Sempre nel 1944, a settembre, fu creato a D\u00f6llersheim lo \"Sturmpanzerabteilung 219\". A dicembre fu trasferito in Ungheria, presso il lago Velencei, e a gennaio 1945 fu inserito nella 23. Panzer-Division con la quale prese parte al disperato tentativo di salvare le divisioni rimaste accerchiate a Budapest: la battaglia provoc\u00f2 la distruzione di tutti i cannoni d'assalto e quel che rimaneva dell'unit\u00e0 si ritir\u00f2 in Cecoslovacchia, dove ricevette 10 Brummb\u00e4r di rimpiazzo e alcuni carri armati sovietici di preda bellica. Il reparto fu spostato a Waidhofen ad aprile senza l'equipaggiamento pesante e integrato nella neocostituita Panzer-Jagd-Brigade \"Trumpa\". Un terzo battaglione pesante, lo \"Sturmpanzerabteilung 218\", cominci\u00f2 a essere messo insieme durante il gennaio 1945 e due mesi pi\u00f9 tardi fu attivato con un organico di 43 Brummb\u00e4r; ad aprile fu convertito in \"Panzer-J\u00e4ger-Verband\" ma non si hanno informazioni circa il suo destino.\nNel mese di agosto del 1944 furono infine organizzate le due compagnie indipendenti \"Sturmpanzer-Kompanie z.b.V. 218\" e \"2/218\", ognuna con 10 Sturmpanzer. Il primo reparto fu assegnato al Kampfgruppe Reinefahrt e utilizzato per sopprimere la rivolta di Varsavia. Continu\u00f2 a operare in Polonia e al gennaio 1945 si pens\u00f2 di fonderlo assieme allo \"Sturmpanzerabteilung 218\": il progetto fu tuttavia frustrato dalla massiccia offensiva sovietica attraverso il fiume Oder, che caus\u00f2 la quasi totale perdita della compagnia. I resti confluirono nel Kampfgruppe Grossdeutschland. Riguardo alla seconda compagnia, si sa che fu inviata nella zona di Parigi ma non si conoscono i dettagli sul suo servizio.\nCaratteristiche.\nLo Sturmpanzer IV era il risultato dello sviluppo e continuo affinamento dell'idea di cannone d'assalto pesante, gi\u00e0 concretatasi con il predecessore Sturminfanteriegesch\u00fctz 33B. La squadrata sovrastruttura era dotata di piastre anteriori spesse 100\u00a0mm e inclinate a 40\u00b0 rispetto alla verticale; i fianchi erano protetti da corazzature variabili tra i 20 e i 60\u00a0mm con inclinazione da 65 a 88\u00b0 o da 50\u00a0mm a 15\u00ba secondo altre fonti. Il retro era stato coperto con un singolo pezzo da 30\u00a0mm modellato, con inclinazione compresa tra 64 e 90\u00b0, mentre il tetto orizzontale arrivava a 20\u00a0mm.\nUn poco decentrata sulla destra era stata ricavata un'apertura circolare con affusto a sfera per un obice 15 cm StuH 43 da 150\u00a0mm L/12, un derivato del sIG 33 progettato espressamente per l'uso su veicoli. I proiettili ad alto esplosivo adoperati pesavano ognuno 38 chili: potevano colpire i bersagli a una distanza massima di metri circa e raggiungevano una velocit\u00e0 iniziale pari a 240\u00a0m/s. Erano altres\u00ec disponibili granate anticarro del peso di 25 chili con carica separata, nell'eventualit\u00e0 piuttosto probabile di imbattersi in blindati avversari. Il brandeggio del pezzo, pesante chili, era limitato a 10\u00b0 a sinistra e a destra, l'alzo arrivava a +30\u00b0 e la depressione a -5\u00b0. Per la difesa sulle brevi distanze contro la fanteria era presente solo una pistola mitragliatrice MP 40, utilizzabile dall'interno della sovrastruttura grazie ad apposite feritoie ricavate sui fianchi e nel retro. L'equipaggio poteva contare su un sistema di intercomunicazione ed era composto da quattro elementi: il pilota sedeva nello scafo anteriore a sinistra, dove era stato inserito un visore con portellino scorrevole (\"Fahrersehklappe 80\") ripreso dal Panzer VI Tiger I; il comandante trovava posto pi\u00f9 dietro e usufruiva di un periscopio montato sul tetto per l'osservazione dell'esterno. Ai lati della culatta stavano il cannoniere e il servente, il quale era inoltre addetto all'impiego di un ricevitore USW FuG 2 coadiuvato da un trasmettitore FuG 5 da 10 watt. All'interno non c'era molto spazio libero e l'equipaggio riscontr\u00f2 difficolt\u00e0 nel manovrare le grosse munizioni dell'obice, disponibili in numero di trentotto, un problema che persistette lungo tutta la vita operativa del mezzo.\nLa casamatta era fissata allo scafo del Panzer IV Ausf. G, lasciato per lo pi\u00f9 invariato: la corazzatura frontale era spessa 80\u00a0mm ma sui fianchi erano solo 30\u00a0mm, un fattore di vulnerabilit\u00e0 che poteva essere facilmente sfruttato da squadre di fanteria equipaggiate con armi anticarro portatili. L'apparato motore era rimasto il Maybach HL 120 TRM con 12 cilindri a V erogante a giri al minuto e rapporto di compressione di 6,5:1; la trasmissione ZF SSG 76 era sincronizzata con un cambio a sei velocit\u00e0 pi\u00f9 una retromarcia. L'avviamento era inerziale oppure elettrico con 24 volt di potenza, ridotta a met\u00e0 una volta acceso il propulsore. Il Maybach era servito da un serbatoio contenente circa 500 litri e sviluppava una velocit\u00e0 massima di 40\u00a0km/h; il consumo di carburante si attestava sui 225 litri ogni 100 chilometri percorsi su strada, mentre su terreni sconnessi ogni chilometro circa richiedeva un litro aggiuntivo. Anche il treno di rotolamento non aveva subito modifiche: contava per lato otto ruote portanti con battistrada gommato, accoppiate mediante quattro carrelli ciascuno dei quali dotato di una sospensione a un quarto di balestra. Superiormente si trovavano quattro rulli e in fondo era posizionata la ruota di rinvio, mentre quella motrice a doppia corona dentata era anteriore. I cingoli adottati erano del tipo \"dry pin\", larghi 400\u00a0mm con guida a dente centrale: combinati con il peso di oltre 28 tonnellate del mezzo, davano come risultato una pressione al suolo di 1\u00a0kg/cm\u00b2 con ovvi svantaggi nelle manovre su terreni molli e per il raggio operativo fuoristrada, pari a 130 chilometri.\nLo Sturmpanzer IV aveva prestazioni nella media: era capace di sormontare ostacoli alti 60 centimetri, trincee larghe 2,20 metri e guadi di 90 centimetri. La luce libera misurava 40 centimetri.\nVersioni.\nSecondo modello di serie.\nLa prima serie di Brummb\u00e4r, al primo impiego sul campo, dimostr\u00f2 di essere attanagliata da alcuni difetti: la mancanza di un vero armamento secondario e le troppo sottili corazze laterali la rendeva un bersaglio appetibile per la fanteria, mentre il rinculo dell'obice StuH 43 provocava grandi sollecitazioni sullo scafo. Altri difetti erano l'inadeguatezza del motore Maybach, che richiedeva grandi quantit\u00e0 di carburante, e il surriscaldamento della trasmissione. Come prima misura fu adottato lo scafo del Panzer IV Ausf. H il cui treno di rotolamento ebbe le prime due coppie di ruote completamente in acciaio per meglio sopportare il peso dell'armamento e della casamatta; poi nell'ottobre 1943 fu approvata la modifica di sovrastruttura e obice: a dicembre ne fu perfezionata una versione pi\u00f9 leggera denominata StuH 43/1 con manicotto protettivo, subito immessa in servizio, ma i problemi legati alla mole del veicolo non furono del tutto risolti. Fu inoltre eliminato il visore del pilota, sostituito da un periscopio come per il capocarro.\nTerzo modello di serie.\nIn questa variante la sovrastruttura era stata ridisegnata e sbassata: in alto a sinistra fu installato uno snodo a sfera \"Kugelblende 80\", simile a quello del Tiger I, per una mitragliatrice leggera MG 34 da 7,92\u00a0mm, servita da una scorta di 600 cartucce. Anche il collare dell'obice venne leggermente modificato e la cupola originale fu sostituita dal modello usato sullo StuG III Ausf. G, equipaggiata con un supporto per usare una seconda MG 34 in configurazione contraerea. Infine il pilota fu alloggiato in un proprio compartimento a sinistra dell'obice e fu aggiunto un quinto membro all'equipaggio per velocizzare le operazioni di caricamento. Sempre con questa versione furono introdotte le \"Sch\u00fcrzen\" (\"gonnelle\" laterali) e la pasta antimagnetica \"Zimmerit\" quali deterrenti, rispettivamente, alle armi a carica cava e alle mine magnetiche. I cambiamenti divennero effettivi a partire dall'aprile 1944.\nQuarto modello di serie.\nDenominata anche \"Abschlusserie\", era basata sullo scafo del Panzer IV Ausf. J con treno di rotolamento dotato di sole ruote in acciaio: l'intento era di meglio distribuire i pesi, cosa che riusc\u00ec parzialmente. Fu mantenuto il nuovo motore, un Maybach HL 120 TRM 112 che rispetto al precedente sviluppava 300\u00a0hp a giri al minuto. Assieme agli esemplari del precedente gruppo dimostr\u00f2 che il Brummb\u00e4r, una volta messo a punto, era una macchina affidabile e dalle eccellenti prestazioni.\nDerivati.\nDello Sturmpanzer IV fu elaborata una versione carro comando sulla base delle ultime due serie, dotata di equipaggiamento radio potenziato e pi\u00f9 antenne: il mezzo era denominato \"Befehlsturmpanzer IV\" e fu fornito in piccole quantit\u00e0. Lo scafo e la casamatta del Brummb\u00e4r interessarono la Krupp per la realizzazione di uno Jagdpanzer IV armato di un cannone PaK 43 da 88\u00a0mm L/71, ma fu completato un solo prototipo prima dell'abbandono del progetto.\nEsemplari attualmente esistenti.\nAlla seconda guerra mondiale sono sopravvissuti alcuni Brummb\u00e4r: possono essere ammirati al Mus\u00e9e des blind\u00e9s a Saumur (Francia), al Deutsches Panzermuseum di Munster (Germania), al Museo dei mezzi corazzati di Kubinka vicino a Mosca e all'United States Army Ordnance Training and Heritage Center di Fort Lee in Virginia."}
{"id": "641095", "revid": "1494169", "url": "https://it.wikipedia.org/wiki?curid=641095", "title": "Tony Kaye", "text": ""}
{"id": "641097", "revid": "17351", "url": "https://it.wikipedia.org/wiki?curid=641097", "title": "S-2 Tracker", "text": ""}
{"id": "641098", "revid": "17351", "url": "https://it.wikipedia.org/wiki?curid=641098", "title": "Grumman S-2", "text": ""}
{"id": "641099", "revid": "834", "url": "https://it.wikipedia.org/wiki?curid=641099", "title": "S-2", "text": ""}
{"id": "641100", "revid": "767487", "url": "https://it.wikipedia.org/wiki?curid=641100", "title": "Lauri Porra", "text": "Biografia.\nLauri Porra nacque in una famiglia di musicisti da molte generazioni. Iscritto al conservatorio pop &amp; jazz di Helsinki fino al 1994, inizi\u00f2 a suonare il violoncello a sei anni, per poi passare al basso a sedici anni. Ha studiato anche canto, pianoforte, tromba e contrabbasso.\nDal 1997 Lauri ha lavorato con molte band tra cui i Sinergy, i Warmen, i Kotipelto, i Jonna's Problem, i Crazy World e i Ben Granfelt Band, accompagnandole anche in giro per il mondo. Nel 2005 \u00e8 diventato bassista degli Stratovarius con i quali ha prodotto \"Polaris\" e \"Elysium\"."}
{"id": "641101", "revid": "123704100", "url": "https://it.wikipedia.org/wiki?curid=641101", "title": "CAF S/300", "text": "Il CAF S/300 (noto anche come MA300 e MB400) \u00e8 un convoglio metropolitano in composizione semipermanente a scartamento ordinario realizzato da Construcciones y Auxiliar de Ferrocarriles (CAF) e in esercizio sulla metropolitana romana (linee A e B) e sulla ferrovia Roma-Lido.\nI treni sono stati acquistati in due serie: la prima nel 2005 da Met.Ro. (in seguito confluita in ATAC) e la seconda nel 2014 da ATAC.\nStoria.\nIl progetto nacque nel 1999 per poter prendere parte ad una gara bandita dal comune di Roma, finanziata al 40% dal comune stesso e al 60% dal Ministero dei trasporti, per l'acquisto di 45 convogli metropolitani da parte della municipalizzata Met.Ro.\nI primi esemplari arrivarono nel gennaio 2005 e dopo alcuni mesi presero servizio sulla linea A della metropolitana romana arrivando ad un totale di 53 treni. Alcuni di essi hanno successivamente preso servizio sulla linea B e a partire dal 2007, dopo alcuni adeguamenti tecnici, anche sulla ferrovia Roma-Lido adottando in alcuni casi la livrea Freccia del Mare.\nNel 2014 sono stati acquistati ulteriori 18 treni per la sola linea B e la diramazione B1. Questi ultimi si distinguono dai precedenti per alcuni particolari come gli allestimenti interni e i display di destinazione sulle due testate del treno, resi pi\u00f9 leggibili.\nIncidenti.\nIl 17 ottobre 2006 presso la stazione Vittorio Emanuele della linea A due convogli della prima generazione si sono tamponati causando la morte di una donna e il ferimento di 235 persone.\nCaratteristiche tecniche.\nGenerali.\nTutti i 71 convogli sono stati realizzati presso gli stabilimenti di Beasain e Saragozza, in Spagna, da Construcciones y Auxiliar de Ferrocarriles.\nI convogli sono costituiti da sei casse di cui due semipilota con pantografo (ma non motorizzate) e quattro intermedie dotate di carrelli motori. Le carrozze sono assemblate in due unit\u00e0 di trazione simmetriche, composte da due motrici e una testata ognuna, funzionanti in modo indipendente tra loro ed in grado di soccorrersi reciprocamente in caso di guasti. Tra le diverse carrozze sono posizionate delle capsule ammortizzanti antiurto oleoidrauliche, mentre sulle testate sono posti una coppia di ammortizzatori \"anti-climber\", che impediscono il sormonto tra casse in caso di incidente (lungo il treno la funzione \u00e8 realizzata da montanti rigidi).\nLa costruzione del convoglio \u00e8 semipermanente, per cui \u00e8 necessaria un'officina attrezzata per apportare modifiche alla composizione, e non vi sono suddivisioni tra le carrozze n\u00e9 stretti passaggi intercomunicanti. Sulle estremit\u00e0 sono presenti degli agganci semiautomatici per permettere l'accoppiamento di pi\u00f9 veicoli, con fissaggio meccanico e pneumatico.\nLa cassa \u00e8 in lega di alluminio autoportante in estrusi elettrosaldati. Il rivestimento interno \u00e8 in composito di poliestere rinforzato con fibra di vetro, arredato con sedili di tipo \"cantilever\" (senza piede d'appoggio) disposti a parete e realizzati da lastre di composito sagomate e termoformate (SMC) e raccolti in nove panche da 4 posti l'una. Le porte di accesso sono quattro per cassa, a scorrimento laterale, con apertura utile di , monitorate e con sistema dinamico di regolazione della forza di chiusura in grado di rilevare ostacoli sul percorso tramite la misura della resistenza elettrica offerta dagli attuatori.\nSolo le due testate non sono dotate di carrelli motori, e ogni carrello monta due motori trifase gemelli autoventilati a circuito chiuso. Ogni convoglio ha quindi in totale otto gruppi di propulsione composti da due motori l'uno, in grado di produrre un'accelerazione di .\nI motori sono posti longitudinalmente sul carrello, appesi sulla parte inferiore della struttura (al contrario rispetto ai normali carrelli ferroviari): i motori sono collegati tramite un sistema di trasmissione posto sull'asse e trasmettono il movimento alle ruote. Il raggio minimo di curvatura \u00e8 di soli . L'alimentazione \u00e8 delegata ad un inverter IGBT da e .\nI carrelli motori sono dotati di un singolo disco frenante autoventilante, calettato sull'asse: su questi carrelli il disco \u00e8 posto in posizione asimmetrica sull'asse e contrapposto tra i due assi del carrello. Al contrario, i carrelli delle testate portano una coppia di dischi per asse, in posizione simmetrica.\nIl freno \u00e8 elettrico a recupero di energia al di sopra degli 11 km/h grazie ai motori elettrici reversibili. A questo si aggiunge al di sotto degli 11km/h (in condizioni di carico normali) un freno elettropneumatico \"moderabile\" con controllo automatico delle morse. Questi due sistemi sono controllati da computer di bordo, in caso di guasto di uno o entrambi i sistemi la frenatura viene gestita esclusivamente con un sistema di \"soccorso\" di tipo esclusivamente pneumatico.\nInoltre gli S/300 sono dotati di frenatura di emergenza automatica di freno di stazionamento a molla ad accumulo di energia in grado di sostenere il convoglio su una pendenza massima del 4%.\nIn condizioni normali il sistema frenante pu\u00f2 produrre una decelerazione di , che arriva a 1,3\u00a0m/s\u00b2 con l'intervento del freno di emergenza.\nI carrelli di testa sono dotati di cacciapietre, mentre i carrelli motori portano sabbiere e ungibordo. Le ruote sono di tipo monoblocco, pensate per ridurre i rumori di rotolamento e le vibrazioni in marcia.\nLa sospensione \u00e8 pneumatica, con un sistema primario in molle in acciaio incapsulate da smorzatori in gomma e un sistema secondario realizzato tramite una coppia di molle sul supporto delle boccole dove sono alloggiati i cuscinetti a sfera. L'appoggio della cassa \u00e8 tramite ralla con perno verticale che insiste sulla trave ballerina.\nIl circuito pneumatico di bordo \u00e8 alimentato da una coppia di motocompressori da /min a , situati nel sottocassa.\nI treni sono alimentati a , secondo la tensione in uso sulla Metropolitana di Roma: ogni treno \u00e8 dotato di due convertitori statici a bassa tensione, rispettivamente da 400\u00a0Vca e 170\u00a0kVA e da 72 Vcc e , a cui si affianca una coppia di convertitori ausiliari da 11\u00a0kVA per la ventilazione e l'alimentazione d'emergenza.\nInoltre ogni treno \u00e8 dotato di due batterie di emergenza da , principalmente per l'assorbimento dei cali di tensione.\nI pantografi si trovano simmetricamente sulla parte posteriore delle due testate. Il treno \u00e8 dotato di autodiagnostica e comunicazione terra-treno full duplex, di sistema di sicurezza \"Train Stop\" (un sistema a ripetizione di segnale), di blocco automatico in caso di divisione involontaria del convoglio e del tradizionale dispositivo vigilante per il controllo dell'attenzione del macchinista.\nInoltre vi \u00e8 un sistema di rilevamento di fumi ed un circuito elettrico di diagnostica per incendi. Il banco di manovra \u00e8 di tipo unificato, adatto a singolo operatore.\nL'impianto di condizionamento a gas ecologico, composto da due unit\u00e0 posizionate sotto la cassa del veicolo per la parte meccanica e sull'imperiale per l'evaporatore, pu\u00f2 erogare di potenza: l'aria \u00e8 distribuita lungo un solo canale centrale.\nGli 8 convogli MA300 in servizio sulla linea B presentano alcune differenze rispetto a quelli in servizio sulla linea A quali l'altezza del pantografo e il gancio di tipo Scharfenberg.\nI primi 45 convogli sono stati immatricolati nella serie tra MA301 e MA390 (39 per la metro A e 6 per la RL) mentre i successivi 8 tra MA391 e MA406. I 18 treni della seconda serie sono invece stati immatricolati a partire da MB407/MB408, in continuit\u00e0 con la precedente serie.\nInterni.\nGli spazi passeggeri sono realizzati \"a salotto\" con corridoi ampi e pochi posti a sedere. I treni sono stati attrezzati con 44 monitor di informazione video, impianto audio, 8 display di indicazione della linea e delle fermate e citofono per il contatto col macchinista. Inoltre su ogni carrozza vi sono una coppia di telecamere di sorveglianza antivandalismo. Tutti gli arredi sono trattati con apposite pellicole antivandaliche ed antigraffito.\nOgni carrozza \u00e8 omologata per 38 passeggeri seduti e 168 in piedi, mentre le due testate possono alloggiare 160 passeggeri in piedi, 32 seduti e due disabili ognuna, per un totale di 1\u00a0212 posti vendibili sul convoglio.\nI sedili possono essere di colore arancione (linea A), blu (linea B) e azzurro (Roma-Lido)."}
{"id": "641102", "revid": "1817275", "url": "https://it.wikipedia.org/wiki?curid=641102", "title": "Unione Sportiva Folgore Caratese", "text": "L'Unione Sportiva Folgore Caratese A.S.D. (comunemente nota come Folgore Caratese o anche solo Caratese) \u00e8 una societ\u00e0 calcistica italiana con sede nella citt\u00e0 di Carate Brianza (MB).\nMilita in Serie D, quarta divisione del campionato italiano di calcio.\nFondata nel 1908 e attiva calcisticamente dal 1909, \u00e8 una delle societ\u00e0 sportive pi\u00f9 antiche della Brianza (preceduta dalle sole Pro Lissone - fondata nel 1901 - e Pro Victoria Monza - attiva dal 1906). Il corrente assetto societario \u00e8 stato raggiunto nel 2011, allorch\u00e9 la Caratese si \u00e8 fusa con la Folgore Verano, dando vita ad un unico soggetto adottante la summenzionata denominazione.\nNella sua storia la societ\u00e0 vanta quale massimo successo la partecipazione a 9 campionati di Serie C.\nStoria.\nPrimi anni.\nL'8 marzo 1908 viene fondata la polisportiva \"Unione Sportiva Caratese\", che avvia la propria attivit\u00e0 in ambito provinciale, dedicandosi inizialmente al ciclismo. Un anno dopo nasce la sezione calcistica, subito affiliata alla FIGC. Entro il 1913 le attivit\u00e0 della Caratese spaziano anche fino alla marcia e al tiro. L'attivit\u00e0 agonistica tuttavia s'interrompe nel 1915, allo scoppio del primo conflitto mondiale.\nAllorch\u00e9 gli atleti reduci dal conflitto rientrano in Brianza, la societ\u00e0 si ricompone e nel 1919 si dota di un campo sportivo, lo stadio dei Mulini di Agliate. Tale impianto viene perfezionato ed ingrandito onde renderlo conforme alle normative del Comitato Regionale Lombardo FIGC, che delibera l'ammissione dell'U.S. Caratese al campionato di Terza Categoria 1920-21.\nLa societ\u00e0 usufruisce del campo dei Mulini fino all'inizio della stagione 1923-24, allorch\u00e9 esso gli viene revocato: tale handicap infrastrutturale condiziona notevolmente l'attivit\u00e0 calcistica, che viene ridotta alle sole giovanili (basate al campetto dell'oratorio locale), mentre la maggior parte dei giocatori pi\u00f9 talentuosi si svincola e passa alla Vis Nova S.C. di Giussano.\nL'ascesa.\nL'attivit\u00e0 agonistica riprende a pieno regime nella stagione 1926-27, allorch\u00e9 la Caratese si piazza seconda nel torneo di Quarta Divisione e accede alla Terza Divisione. Frattanto viene avviata la costruzione di un nuovo campo sportivo, la cosiddetta \"Fossa\", che oltre al gioco del calcio viene adibito a velodromo: esso sar\u00e0 \"casa\" della societ\u00e0 azzurra fino al 1985.\nIl 1926 segna dunque l'inizio dell'ascesa del sodalizio brianzolo, che risale le graduatorie e raggiunge il campionato di Serie C nella stagione 1937-38. Durante questo periodo arriva in societ\u00e0 Angelo Farina, ex portiere dell'Atalanta: egli si trasferisce a Carate per ragioni di lavoro e viene ingaggiato dapprima come allenatore, poi ne viene nominato presidente. Tra i giocatori pi\u00f9 rappresentativi di questo periodo di successi si annoverano i difensori Carlo Vergani (detto \"Pirlin\"), Pierino Fumagalli, gli attaccanti Riccardo Pulici e Virginio Sala (detto \"Saleta\").\nLa permanenza nella terza serie dura nove anni - intervallati dalla seconda guerra mondiale - e termina nella stagione 1947-1948. Questo periodo rimarr\u00e0 nella storia come quello pi\u00f9 prolifico e ricco di successi per il club lambraiolo, che addirittura in due stagioni (nel 1939 e nel 1940) si qualifica per la Coppa Italia.\nAltalena tra i dilettanti.\nDal 1948, con la retrocessione nel campionato di Promozione, la squadra ridimensiona il proprio impegno: per i successivi vent'anni la Caratese milita in diverse categorie dilettantistiche a carattere regionale. Negli anni 1960 inoltre si conclude la lunga presidenza di Angelo Farina.\nUn segnale di ripresa arriva nel 1970, allorch\u00e9 i brianzoli raggiungono la promozione in Serie D e si piazzano terzi assoluti nel quadrangolare finale della Coppa Italia Dilettanti, giocato a Forte dei Marmi. \nDa l\u00ec in poi inizia un'altalena che vede la Caratese alternarsi tra i campionati di Interregionale e di Eccellenza: i maggiori risultati raggiunti in tali anni sono il 2\u00ba posto della stagione 1994-95 del CND e il 4\u00ba posto della stagione 2004-2005 di Serie D.\nNuovamente retrocesse in Eccellenza al termine della stagione 2005-2006, un anno dopo la Caratese vince il girone B dell'Eccellenza lombarda e risale immediatamente in Serie D.\nStabilizzatasi nella massima divisione dilettantistica, nella stagione di 2010-2011 la Caratese avvia una collaborazione con l'\"Unione Sportiva Folgore Verano\", che il 20 giugno 2011 sfocia nella fusione tra le due realt\u00e0: nasce cos\u00ec Folgore Caratese, che adotta congiuntamente i colori sociali delle due realt\u00e0 preesistenti (azzurro per le maglie interne, granata per le esterne).\nNel maggio 2016 l'assemblea dei soci del club delibera l'elezione a presidente del giornalista Michele Criscitiello.\nColori e simboli.\nColori.\nFin dalla fondazione la Caratese adotta quale colore sociale l'azzurro, che \u00e8 dunque la tinta dominante nelle maglie interne.\nA seguito della fusione del 2011 tra Caratese e Folgore Verano, il club che ne \u00e8 scaturito ha mantenuto la suddetta tinta come colore preponderante, optando tuttavia per preservare anche il granata (tinta peculiare della societ\u00e0 veranese) quale colore dedicato alle maglie da trasferta.\nSimboli.\nL'ultimo stemma conosciuto della Caratese era un doppio ancile bianco coi bordi azzurri, contenente al centro il monogramma \"USC\" (acronimo della ragione sociale, che appariva scritta per esteso nella corona).\nLa fusione del 2011 port\u00f2 ad un aggiornamento di detto stemma: all'interno dell'ancile il monogramma venne mutato in \"FC\" e sopra di esso venne posta la sigla \"US\" ricavata dal vecchio simbolo della Folgore Verano. Venne tuttavia mantenuto inalterato lo schema cromatico di base.\nSul finire del 2015 lo stemma sub\u00ec un ulteriore restyling: il monogramma \"FC\" assunse una sfumatura d'azzurro pi\u00f9 intensa e la sigla \"US\" fu ridisegnata in colore oro. Egualmente aurei divennero i bordi dello scudo, mentre la corona esterna venne a sua volta colorata d'azzurro, invertendo la tinta con la ragione sociale (il cui testo divenne bianco e adottante un differente carattere tipografico).\nStrutture.\nStadio.\nIl primo impianto adottato dalla Caratese per la pratica del calcio fu il cosiddetto \"Campo sportivo dei Mulini\", ubicato in frazione Agliate e poi smantellato negli anni 1920.\nNel 1926 esso venne sostituito dal \"Campo sportivo del Littorio\" di via Foppe, comunemente detto \"La Fossa\": si trattava di un impianto polisportivo, giacch\u00e9 attorno al terreno di gioco si sviluppava un velodromo (successivamente demolito).\nNel 1985, presso il confine comunale con Verano Brianza, venne infine inaugurato lo stadio XXV Aprile, che da allora divenne campo interno di Caratese e Folgore Verano, rimanendo la \"casa\" anche del club unificato sorto nel 2011. Tale stadio pu\u00f2 accogliere fino a spettatori in due tribune laterali; attorno al prato si sviluppa la pista di atletica leggera.\nCentro di allenamento.\nLa societ\u00e0 usufruisce per i propri allenamenti del \"centro sportivo Claudio Casati\", ubicato nelle pertinenze del suddetto stadio e fino al 2011 utilizzato congiuntamente da Caratese e Folgore Verano. Il centro (presso cui si trova anche la sede legale della societ\u00e0) dispone di un campo regolamentare da calcio e tre minori (da cinque o sette giocatori) in erba sintetica, nonch\u00e9 palestre e piscine aperte e scoperte.\nGiocatori.\nIl club ha fatto crescere numerosi atleti che poi hanno calcato i campi professionistici. Il giocatore della Caratese che ha poi raggiunto i massimi livelli \u00e8 stato Moreno Torricelli, difensore della nazionale italiana agli europei del 1996 e ai mondiali di Francia '98.\nUn altro giocatore che ha militato all'inizio della sua carriera nella Caratese (2004-2005-2006), per poi passare in Serie A nella stagione 2011-2012, \u00e8 Paolo Grossi."}
{"id": "641103", "revid": "729019", "url": "https://it.wikipedia.org/wiki?curid=641103", "title": "Sexton (semovente)", "text": "Il 25 pdr SP, Tracked, Sexton, conosciuto anche come Sexton, era un veicolo semovente d'artiglieria basato sul carro armato medio Ram (\"ariete\") canadese, peraltro esteticamente molto simile all'M4 Sherman, ma con una sovrastruttura aperta armata con un obice Ordnance QF 25 lb da 87,6 mm inglese a brandeggio limitato. Esso aveva una buona sistemazione complessiva, che era equivalente all'M7 Priest. Venne usato dalle forze del Commonwealth, specie canadesi e britanniche.\nStoria.\nLa necessit\u00e0 di disporre di semoventi d'artiglieria si fece sentire con il procedere del conflitto. La prima risposta della Gran Bretagna fu data dal Bishop che per\u00f2 non si rivel\u00f2 un mezzo soddisfacente. Gli Stati Uniti fornirono ai britannici il loro semovente M7 Priest che, pur rivelandosi un mezzo efficiente, era per\u00f2 dotato dell'obice statunitense da 105 mm M101. Si veniva cos\u00ec a creare un problema logistico in quanto le unit\u00e0 dotate del Priest erano le uniche, all'interno delle forze armate britanniche, ad utilizzare questo calibro mentre le altre erano dotate del cannone 25 pdr (88\u00a0mm). Si decise di dotare le unita di artiglieria semovente di un mezzo sul quale fosse montato questo cannone. La prima richiesta venne inviata agli USA. Questi pur dimostrandosi disponibili a contribuire alla progettazione del veicolo non volevano interrompere la produzione dei semoventi destinati all'U.S. Army per produrre un piccolo numero di veicoli per le forze armate del Regno Unito. Il governo britannico si rivolse allora al Canada, paese dal quale ottenne una risposta positiva.\nIl Priest era stato realizzato sullo scafo del carro M3 Lee/Grant che, a seguito all'introduzione del carro M4 Sherman, era stato dichiarato obsoleto. Sempre su scafo M3 era stato realizzato in Canada, nei primi anni del conflitto, il carro Ram. Con il proseguire del conflitto anche il Ram divenne superato ma il suo scafo serv\u00ec come base per il nuovo semovente.\nLa produzione avvenne presso la Montreal Locomotive Works che ne produsse un totale di 2.150 tra il 1943 e il 1945.\nImpiego.\nIl mezzo entr\u00f2 in servizio nel settembre del 1943 e gioc\u00f2 un ruolo attivo in tutte le campagne che seguirono lo sbarco in Normandia. Il veicolo fu molto apprezzato e rimase in servizio presso l'esercito inglese fino al 1956 e fino a pochi anni fa in qualche altro esercito. Dal suo progetto deriv\u00f2 anche il SP 25 Yeramba, veicolo semovente d'artiglieria australiano."}
{"id": "641104", "revid": "729019", "url": "https://it.wikipedia.org/wiki?curid=641104", "title": "Bishop (semovente)", "text": "Il Bishop era un semovente con artiglierie da \"25 libbre\" (88 mm) che era basato sul carro pesante da fanteria Mk III Valentine, che venne riarrangiato con una grossa casamatta anteriore armata di tale cannone-obice. Era pensato come soluzione di emergenza per dotare nel pi\u00f9 breve tempo possibile di un semovente armato con il cannone da Ordnance QF 25 lb le forze armate che operavano in Nordafrica. Il veicolo per\u00f2 si rivel\u00f2 afflitto da numerosi problemi e fu velocemente sostituito appena si resero disponibili mezzi migliori.\nStoria.\nIl tipo di combattimenti, caratterizzati da una elevata mobilit\u00e0, che si svolgevano in Nord Africa port\u00f2 alla necessit\u00e0 di disporre di un semovente che fosse armato con il cannone da 25 pdr. Nel giugno del 1941 venne incaricata dello sviluppo di questo veicolo la Birmingham Railway Carriage and Wagon Company. Il risultato fu un semovente che venne designato \"Ordnance QF 25-pdr\" o \"Carrier Valentine 25-pdr Mk. I\". Nonostante la designazione il veicolo era per\u00f2 universalmente conosciuto come \"Bishop\".\nIl semovente utilizzava lo scafo del carro Valentine Mk. II al quale era stata sostituita la torretta con un sovrastruttura fissa dotata di una grande porta posteriore. L'armamento principale era costituito dal cannone da 25 pdr mentre come armamento secondario il veicolo disponeva di una mitragliatrice Bren.\nLa configurazione del mezzo per\u00f2 si rivel\u00f2 subito problematica. Il cannone, inserito nella sovrastruttura, aveva una elevazione limitata a 15 gradi ed era inferiore a quella della stessa arma montata sul suo affusto. La capacit\u00e0 di movimento verso il basso e verso i lati era limitata a 8 gradi. Il Bishop era piuttosto angusto, ma ben protetto, tanto che si potrebbe definire una sorta di incrocio tra cannoni d'assalto e semoventi veri e propri.\nQuesti limiti, specialmente quello riguardante l'elevazione, ridussero a 5.800 metri la gittata del 25 pdr tanto da costringere gli equipaggi a realizzare sul campo di battaglia delle rampe sulle quali far salire il mezzo per aumentare di qualche grado l'inclinazione del pezzo. A questi limiti si aggiungeva poi la scarsa velocit\u00e0, caratteristica del carro Valentine, che rendeva lento il mezzo.\nI primi 100 veicoli furono consegnati nel 1942. In seguito ne furono ordinati altri 50 ma non si conosce se vennero effettivamente prodotti.\nImpiego.\nIl primo impiego operativo del Bishop avvenne in Nord Africa durante la cosiddetta seconda battaglia di El Alamein. Il veicolo rimase poi in servizio fino alla conclusione della campagna. Venne poi utilizzato nelle fasi iniziali della Campagna d'Italia ( in Sicilia fu utilizzato dai canadesi vicino a Siracusa per bombardare la fanteria italiana).Come divennero disponibili, in numero sufficiente, i semoventi M7 e soprattutto il Sexton venne ritirato dalla prima linea."}
{"id": "641111", "revid": "30610", "url": "https://it.wikipedia.org/wiki?curid=641111", "title": "Giuseppe Sergi", "text": "Biografia.\nIniziata la sua attivit\u00e0 come professore di filosofia nei licei nel 1880, approd\u00f2 all'ateneo bolognese con un insegnamento di antropologia presso la facolt\u00e0 di lettere. Negli anni seguenti, grazie all'attivit\u00e0 del suo laboratorio di antropologia e psicologia sperimentale presso l'Ateneo romano dove si era trasferito, svilupp\u00f2 un programma di ricerche scientifiche nell'ambito della psicologia e dell'antropologia.\nLa sua fama \u00e8 legata soprattutto allo studio dei tipi umani fossili e al grande lavoro di classificazione antropologica, nel quale, fra l'altro, si avvalse di un metodo di valutazione della morfologia del cranio da lui ideato e descritto, ad esempio, nell'opera \"L'uomo, secondo le origini, l'antichit\u00e0, le variazioni e la distribuzione geografica\" del 1911.\nSeguace delle teorie evoluzionistiche formul\u00f2 ipotesi originali che ebbero, ai suoi tempi, notevole risonanza (origine ed evoluzione dei popoli mediterranei; origine e sviluppo dei popoli italici; ecc..).\nSi occup\u00f2 anche di filosofia, di pedagogia (sua allieva fu Maria Montessori) e di psicologia sperimentale.\nA lui si deve l'istituzione della \"Societ\u00e0 Romana di Antropologia\" (ora Istituto Italiano di Antropologia) nel 1893 e la fondazione a Roma del primo laboratorio di psicologia sperimentale. Noto anche all'estero per i suoi contributi nelle scienze dell'uomo, riuscir\u00e0 a portare il V Congresso internazionale di psicologia a Roma, nel 1905, sotto la sua presidenza. Fu membro dell'Accademia Peloritana dei Pericolanti.\nNel 1913 fond\u00f2 il Comitato Italiano per gli Studi di Eugenica.\nSergi, insieme ad Ernst Haeckel, fu anche attivista nel Libero Pensiero, organizz\u00f2 il Congresso internazionale del Libero Pensiero presso il collegio Romano nel 1904 e fu difensore di Francisco Ferrer, partecipando attivamente a manifestazioni contro il suo arresto e proponendo una educazione laica e razionale come emancipatrice delle classi pi\u00f9 disagiate.\nBibliografia.\nLuca Tedesco, \"Latin and Nordic Eugenics in the Project of Racial Improvement Set Up by Giuseppe Sergi, Founder of the Comitato italiano per gli studi di Eugenica\". In Popolazione e storia, 2016, 1\nLuca Tedesco, Giuseppe Sergi e \"la morale fondata sulla scienza\". Degenerazione e perfezionamento razziale nel fondatore del Comitato Italiano per gli Studi di Eugenica. Milano, Unicopli, 2012\nLuca Tedesco, \"L'antropologia positivista italiana e la questione sarda: la peculiarit\u00e0 della riflessione di Giuseppe Sergi\". In \nGiampaolo Atzei - Tania Manca - Alessandra Orlandini Carcreff (a cura di), Paolo Mantegazza. Dalle Americhe al Mediterraneo, Monaco, Liberfaber, 2014"}
{"id": "641112", "revid": "110157", "url": "https://it.wikipedia.org/wiki?curid=641112", "title": "Best Before 1984", "text": "Best Before 1984 \u00e8 una raccolta di singoli ed altri brani dei Crass pubblicato nel 1986. L'album contiene un booklet, intitolato \"...In Which Crass Voluntarily 'Blow Their Own'\" contenente i testi delle canzoni ed una dettagliata storia del gruppo."}
{"id": "641113", "revid": "253269", "url": "https://it.wikipedia.org/wiki?curid=641113", "title": "Joaquin Phoenix", "text": "Nel 2000 ha interpretato l'imperatore Commodo nel film \"Il gladiatore\" di Ridley Scott, la cui interpretazione gli \u00e8 valsa la sua prima candidatura all'Oscar nella sezione miglior attore non protagonista.\nNel 2006 prende parte a \"Quando l'amore brucia l'anima - Walk the Line\", film drammatico incentrato sulla vita del cantautore Johnny Cash, dove ha mostrato anche doti canore, vincendo un Golden Globe come miglior attore, un Grammy Award e venendo candidato all'Oscar al miglior attore protagonista. Nel 2013 interpreta il reduce di guerra Freddie Quell in \"The Master\", pellicola di Paul Thomas Anderson, grazie alla quale vince la Coppa Volpi per la migliore interpretazione maschile alla 69\u00aa Mostra internazionale d'arte cinematografica di Venezia e ottiene una terza candidatura agli Oscar.\nNel 2020, per la sua interpretazione del Joker nell'omonimo film, Phoenix riceve l'Oscar al miglior attore protagonista, il Golden Globe per il miglior attore in un film drammatico, il BAFTA al miglior attore protagonista, un Critics' Choice Award e uno Screen Actors Guild Award.\nJoaquin Phoenix \u00e8 un attivista per i diritti degli animali, l'ambiente (proteste contro il cambiamento climatico promosse da Jane Fonda ogni venerd\u00ec davanti a Capitol Hill) e la pace.\nBiografia.\nPhoenix nasce a R\u00edo Piedras, una circoscrizione di San Juan (in Porto Rico), il 28 ottobre del 1974 da genitori statunitensi. Il padre, John Lee Bottom, nativo di Fontana (in California), era di religione cattolica e di origini inglesi, tedesche e francesi, mentre la madre, Arlyn Sharon Dunetz, era nata nel Bronx (New York) da una famiglia ebraica di origini russe ed ungheresi. \u00c8 il terzo di cinque figli, dopo River (1970-1993) e Rain (n. 1972) e prima di Liberty (n. 1976) e Summer (n. 1978). Joaquin \u00e8 l'unico che non porta un nome ispirato alla natura; sentendosi escluso, a quattro anni decise di farsi chiamare \"Leaf\" (in inglese \"foglia\"), nome che utilizz\u00f2 anche come attore fino all'et\u00e0 di 15 anni.\nI genitori si conobbero in California nel 1968: John diede un passaggio in auto ad Arlyn, che stava facendo l'autostop dopo aver abbandonato la famiglia a New York. Si sposarono l'anno seguente e vissero per qualche tempo presso varie comunit\u00e0 hippie sparse per gli States, divenendo poi missionari dell'organizzazione religiosa dei Bambini di Dio in America Latina. Delusi dai Bambini di Dio, i genitori di Joaquin rientrarono negli Stati Uniti nel 1978, stabilendosi a Winter Park, in Florida, dove in seguito cambiarono legalmente cognome in \"Phoenix\", in riferimento alla figura mitologica dell'araba fenice che risorge sempre dalle proprie ceneri, simboleggiando cos\u00ec un nuovo inizio per la loro famiglia.\nCarriera.\nTrasferitisi a Los Angeles, nel quartiere di North Hollywood, la madre cominci\u00f2 a lavorare come segretaria per l'emittente NBC e il padre come architetto di esterni. In ristrettezze economiche, i figli dei Phoenix cominciarono a esibirsi in strada ed in varie competizioni ad Hollywood, dove vennero notati dalla talent scout Iris Burton. Parteciparono ad una selezione di casting cinematografico, venendo scritturati dalla regista Penny Marshall per la Paramount.\nJoaquin esordir\u00e0 nel 1982 nella serie televisiva statunitense \"Sette spose per sette fratelli\", dove il fratello River era uno degli interpreti principali. Seguendo le orme dei fratelli maggiori River e Rain, debutter\u00e0 in una pellicola cinematografica nel 1986, \"Space Camp - Gravit\u00e0 zero\", diretto da Harry Winer. Dopo aver preso parte al film di Ron Howard \"Parenti, amici e tanti guai\" (\"Parenthood\") nel 1989, decise di abbandonare le scene, seguendo il padre, separatosi dalla moglie, in Messico. I genitori divorzieranno legalmente nel 1997.\nRientrato negli Stati Uniti, \u00e8 uno dei testimoni della morte del fratello River, avvenuta per un'overdose di droghe al Viper Room, un club alla moda in parte di propriet\u00e0 di Johnny Depp, la notte di Halloween del 1993. Johnny Depp era presente quella sera nel locale, cos\u00ec come la fidanzata di River Samantha Mathis e i musicisti Corey Taylor, Flea e John Frusciante, amici da tempo. Dopo essere stato visto a colloquio con alcuni spacciatori, River usc\u00ec dal locale in condizioni preoccupanti mentre Flea e Depp stavano suonando sul palco; i due si precipitarono fuori, mentre Joaquin chiamava il numero di soccorso pubblico 911.\nI soccorsi non arrivarono per\u00f2 in tempo: quando l'ambulanza giunse sul luogo River era gi\u00e0 morto sul marciapiede. La drammatica telefonata di Joaquin al 911, nella quale in preda alle lacrime cercava di notificare al centralino dei soccorsi se il fratello - in preda alle convulsioni - respirasse ancora, venne registrata per poi esser proposta su varie trasmissioni radio e TV in relazione alla divulgazione della tragica dipartita di River.\nA seguito del decesso di River e dell'atteggiamento invadente e irrispettoso dei media nella sua vita privata (un fotografo d'assalto fece addirittura irruzione nella camere ardente per poter immortalare il cadavere espostovi dell'attore, rivendendosi poi lo scatto al \"National Enquirer\"), Joaquin si allontan\u00f2 da Hollywood per la seconda volta, salvo rifar marcia indietro nel 1995, quando venne scritturato dal regista Gus Van Sant nella sua acclamata prova d'autore \"Da morire\" (\"To Die For\").\nLe favorevoli recensioni della critica lo porteranno ad interpretare ruoli sempre pi\u00f9 complessi e significativi in film come \"U Turn - Inversione di marcia\" (1997) di Oliver Stone, \"Innocenza infranta\" (\"Inventing the Abbotts\", 1997) di Pat O'Connor, \"8mm - Delitto a luci rosse\" (1998) di Joel Schumacher e \"The Yards\" (2000) di James Gray, fino alla consacrazione mondiale, nel 2000, con l'interpretazione dello spietato imperatore romano Commodo ne \"Il gladiatore\" (\"The Gladiator\") di Ridley Scott, ruolo per il quale riceve la sua prima candidatura al Premio Oscar. Nello stesso anno, si segnala per l'interpretazione dell'Abb\u00e9 de Coulmier, amico e \"protettore\" del Marchese de Sade (interpretato da Geoffrey Rush), nel film \"Quills - La penna dello scandalo\" di Philip Kaufman, mentre l'anno seguente \u00e8 protagonista del film satirico \"Buffalo Soldiers\" di Gregor Jordan, feroce critica all'esercito degli Stati Uniti.\nTra il 2002 ed il 2004 prende parte a film quali i thriller \"Signs\" e \"The Village\", entrambi di M. Night Shyamalan, ed i drammatici \"Squadra 49\" (\"Ladder 49\") di Jay Russell ed \"Hotel Rwanda\" di Terry George, mentre nel 2005 interpreta il musicista Johnny Cash nel biopic \"Quando l'amore brucia l'anima - Walk the Line\" di James Mangold, per il quale vince un Golden Globe per la migliore interpretazione da protagonista nella sezione comedy-musical ed una seconda \"nomination\" all'Oscar, che non riesce a vincere, battuto da Philip Seymour Hoffman con \"Capote\". Ha inoltre prestato la propria voce, nel 2003, al personaggio di Kenai nel film d'animazione \"Koda, fratello orso\" (\"Brother Bear\") e, nel 2005, in qualit\u00e0 di narratore, nel documentario anti-specista \"Earthlings\", incentrato sulla correlazione tra la natura, gli animali e gli interessi economici degli esseri umani. Nel 2007 torna a lavorare con il regista James Gray nel film \"I padroni della notte\" (\"We Own the Night\"), figurando poi, nello stesso anno, nel film \"Reservation Road\", dove lavora di nuovo per il regista Terry George, mentre l'anno seguente \u00e8 protagonista di \"Two Lovers\", nuovamente di Gray.\nAlla fine del 2008, l'attore colse del tutto impreparato l'ambiente hollywoodiano quando, di punto in bianco, dichiar\u00f2 pubblicamente che si sarebbe ritirato permanentemente dal mondo della recitazione per potersi dedicare bens\u00ec ad un'inedita carriera da rapper sotto la vigile supervisione artistica del celebre Sean \"Puff Daddy\" Combs, ed annunciando in contemporanea che si sarebbe fatto riprendere dall'amico ed allora cognato Casey Affleck in un documentario con il proposito di registrare questa sua transizione artistico-esistenziale. L'11 febbraio del 2009, l'attore fu ospite del \"David Letterman Show\" contestualmente alla campagna promozionale di \"Two Lovers\", che a quanto pare sarebbe stato il suo ultimo film. Phoenix, che portava una folta barba ed indossava dei grossi occhiali da sole ed un completo nero, rispose in modo confuso e svogliato a ogni singola domanda del presentatore con borbottii e mugugni, mostrandosi inoltre molto infastidito dalle continue risate del pubblico. Alla fine dell'intervista, Letterman ringrazi\u00f2 Joaquin, dicendo \u00abMi dispiace che tu non sia potuto essere qui stasera\u00bb. Soltanto successivamente, dopo l'uscita nelle sale del suo documentario a dir poco grottesco \"Joaquin Phoenix - Io sono qui!\" (\"I'm Still Here\"), l'attore, in una nuova intervista rilasciata al \"David Letterman Show\" il 22 settembre del 2010, rivel\u00f2 di come tutta la faccenda - a partire dalla sua bizzarra intervista da Letterman nell'anno scorso - fosse stata debitamente orchestrata assieme ad Affleck per girare un \"mockumentary\" che trattasse della celebrit\u00e0 e del suo rapporto intercorrente con i media ed il pubblico; la pellicola venne poi presentata fuori concorso alla 67\u00aa Mostra internazionale d'arte cinematografica di Venezia.\nNel 2012 \u00e8 protagonista del film di Paul Thomas Anderson \"The Master\", pellicola ispirata alla storia della fondazione del movimento di Scientology, per il quale riceve la Coppa Volpi per la migliore interpretazione maschile alla 69\u00aa Mostra internazionale d'arte cinematografica di Venezia (2012) e la sua terza candidatura come miglior attore protagonista agli Oscar (2013), dove \u00e8 per\u00f2 battuto da Daniel Day-Lewis con il film \"Lincoln\" di Steven Spielberg. Nel 2013 figura tra i protagonisti del film \"C'era una volta a New York\" (\"The Immigrant\") di James Gray (\u00e8 alla sua quarta collaborazione con Gray), mentre, lo stesso anno, \u00e8 protagonista del film di Spike Jonze \"Lei\" (\"Her\"), toccante e bizzarra storia d'amore, ambientata in un futuro prossimo, tra uno scrittore recentemente divorziato e Samantha, un sistema operativo (doppiato, nella versione originale, da Scarlett Johansson), che si aggiudica il premio Oscar per la miglior sceneggiatura originale.\nL'anno seguente, lavora nuovamente con Paul Thomas Anderson in \"Vizio di forma\" (\"Inherent Vice\"), trasposizione dell'omonimo romanzo di Thomas Pynchon, in cui interpreta il ruolo dell'investigatore privato Larry \"Doc\" Sportello. Nel 2015 \u00e8 invece protagonista della commedia drammatica realizzata da Woody Allen \"Irrational Man\", dove \u00e8 affiancato, come interpreti femminili, da Emma Stone e Parker Posey. Nel 2017 \u00e8 protagonista della pellicola \"A Beautiful Day - You Were Never Really Here\" di Lynne Ramsay, dove interpreta un veterano impegnato a salvare un gruppo di ragazze coinvolte in un pericoloso giro di prostituzione. Il film \u00e8 stato presentato al Festival di Cannes, dove l'attore ha vinto il premio alla migliore interpretazione maschile.\nIl 2018 lo vede impegnato nelle riprese del biopic \"Don't Worry\" (\"Don't Worry, He Won't Get Far on Foot\") di Gus Van Sant, dove veste i panni del fumettista paraplegico John Callahan, in vita conosciuto per le sue macabre e grottesche storie illustrate con spesso, per protagonisti, personaggi affetti da debilitanti \"handicap\" (ritornando cos\u00ec a lavorare con il regista dopo quasi vent'anni dai tempi di \"Da morire\"), del film \"Maria Maddalena\" (\"Mary Magdalene\") di Garth Davis, incentrato sulla figura della Maddalena (interpretata dalla compagna Rooney Mara), in cui veste i panni di Ges\u00f9 di Nazareth, e della commedia western \"I fratelli Sisters\" (\"The Sisters Brothers\") di Jacques Audiard (qui al suo esordio con un lungometraggio in lingua inglese), trasposizione dell'omonimo romanzo dello scrittore canadese Patrick deWitt, dove divide la scena con John C. Reilly nel ruolo degli eponimi protagonisti. Nel 2019 veste i panni del \"villain\" Joker nell'omonimo film incentrato sulla genesi della celebre nemesi di Batman, targato DC Comics. Grazie all'interpretazione nel film, diretto da Todd Phillips, riceve un Golden Globe nella sezione \"miglior attore in un film drammatico\", un Critics Choice Award come miglior attore e il premio Oscar come miglior attore protagonista.\nVita privata.\nPhoenix \u00e8 stato fidanzato con l'attrice Liv Tyler, con la quale ha condiviso la scena in \"Innocenza infranta\", dal 1995 al 1998, con la modella sudafricana Topaz Page-Green dal 2001 al 2005. Nel 2012 ha avuto una relazione, durata circa un anno, con la modella Heather Christie. A seguito, \u00e8 stato fidanzato con la disc jockey, modella e \"fashion designer\" Allie Teilz dal 2013 al 2015.\nNell'aprile del 2005, Phoenix si fece ricoverare per alcolismo presso una clinica di riabilitazione. L'attore fu protagonista anche d'un singolare episodio: il 26 gennaio del 2006, mentre percorreva una strada di montagna poco fuori dalla zona di Hollywood, Phoenix perse il controllo della propria auto, finendo fuori strada e ribaltando rovinosamente la propria vettura. Scosso e frastornato per l'incidente, sent\u00ec d'un tratto qualcuno che bussava al suo finestrino, che, dopo aver sfondato il vetro del bagagliaio, lo aiut\u00f2 ad uscire dalle lamiere della sua vettura; si trattava del regista tedesco Werner Herzog, che, una volta sopraggiunti i soccorsi, se ne and\u00f2 prima che Phoenix potesse ringraziarlo.\nJoaquin frequenta Rooney Mara dal 2016. I due convivono nelle Hollywood Hills dal settembre 2017. Nel settembre 2019 viene annunciato il fidanzamento. A settembre 2020 nasce il loro primo figlio, River, chiamato cos\u00ec in onore del fratello maggiore di Joaquin, morto per overdose nel 1993 a 23 anni.\nAttivismo.\nJoaquin \u00e8 vegano dall'et\u00e0 di tre anni ed \u00e8 un attivista sociale, oltre che per i diritti degli animali e per l'ambiente. Ha, infatti, supportato diverse organizzazioni ed associazioni umanitarie nel corso degli anni, come Amnesty International, The Art of Elysium, HEART e la Peace Alliance, quest'ultima impegnata nel promuovere la creazione di un \"Dipartimento della Pace\" negli Stati Uniti, ed \u00e8 membro del consiglio d'amministrazione del The Lunchbox Fund, un'organizzazione non-profit che provvede alla distribuzione di pasti pronti agli studenti pi\u00f9 indigenti di Soweto, in Sudafrica.\n\u00c8 inoltre membro della PETA e della In Defense of Animals, per le quali ha attivamente preso parte alle loro campagne di sensibilizzazione in materia di diritti degli animali e di promozione del veganismo. Nel 2005, in virt\u00f9 del lavoro svolto per il documentario anti-specista \"Earthlings\", \u00e8 stato insignito dalla PETA con l\"'Humanitarian Award\"; nel 2015 partecipa come narratore, assieme ad altre celebrit\u00e0 vegane, quali Jessica Chastain, Ellen DeGeneres e Pamela Anderson, al documentario \"Unity\", secondo capitolo di un'ideale trilogia comprendente il precedente \"Earthlings\".\nL'attore ha poi partecipato alle campagne di consapevolezza, promosse dalla PETA e dall'organizzazione Mercy for Animals, in merito al supporto mostrato dalla Walmart nei confronti della crudelt\u00e0 sui maiali d'allevamento ed alla brutale realt\u00e0 dell'industria manifatturiera della pelle di cane in Cina. Nel 2013, Phoenix ha inoltre preso parte ad un breve cortometraggio girato dalla PETA, dove \"affogando\" narrava: \u00abNell'acqua, gli umani affogano proprio come sulla terraferma soffocano i pesci. Mettiti nei loro panni. Cerca di relazionartici\u00bb. L'ABC si rifiut\u00f2 di mandare in onda il corto durante la serata degli Oscar, dove l'attore era candidato come miglior attore protagonista per \"The Master\", a causa della sua natura, a loro dire, \"controversa\". L'attore \u00e8 stato anche arrestato il 10 gennaio 2020 mentre era a Washington ad una manifestazione per il clima guidata dall'attrice Jane Fonda.\nDoppiatori italiani.\nNelle versioni in italiano dei suoi lavori, Joaquin Phoenix \u00e8 stato doppiato da:\nDa doppiatore \u00e8 sostituito da:"}
{"id": "641114", "revid": "22475", "url": "https://it.wikipedia.org/wiki?curid=641114", "title": "Hyaenodon", "text": "Lo ienodonte (gen. \"Hyaenodon\") \u00e8 un mammifero estinto, vissuto dal tardo Eocene al primo Miocene in Nordamerica, Africa, Asia ed Europa.\nUn predatore di grande successo.\nQuesto animale era un predatore molto specializzato e molto diffuso, facente parte di quel gruppo di mammiferi noti come creodonti (\"denti della carne\"), e d\u00e0 il nome che significa dente di iena. Appartiene alla famiglia degli ienodontidi. Questi predatori si svilupparono nell'Eocene superiore e prosperarono per tutto l'Oligocene, fino a estinguersi solo all'inizio del Miocene. Alcune specie erano tra i predatori pi\u00f9 grossi della loro epoca. Le mascelle dello ienodonte sono strette e allungate, munite di poderosi canini e molari adatti a tagliare la carne, forse perfino a spezzare ossa. Una caratteristica tipica dei mammiferi primitivi, per\u00f2, era il cervello piuttosto piccolo all'interno di un cranio possente. La struttura dei crani di ienodonte suggerisce che questi animali possedevano un acuto senso dell'olfatto; alcune specie potrebbero essersi specializzate nel cibarsi di carogne, ma molte altre erano senza dubbio attivi predatori. Queste specie, forse, cacciavano in gruppo mandrie di erbivori non particolarmente veloci (come gli oreodonti), visto che gli ienodonti non avevano zampe particolarmente allungate da corridore. \nUn gran numero di specie.\nSome species of this genus were among the largest terrestrial carnivorous mammals of their time; others were only of the size of a marten. Remains of many species are known from North America, Europe, and Asia.\nIl grande successo evolutivo di questo predatore \u00e8 testimoniato dalla vastit\u00e0 spazio - temporale in cui i suoi resti sono stati ritrovati. Dello ienodonte si conoscono molte specie, che variano per statura e corporatura. La specie pi\u00f9 grande, \"H. gigas\", era alta un metro e mezzo alla spalla, lunga tre metri e pesante mezza tonnellata. Al contrario, altre specie come \"H. mustelinus\" non superavano i 30 centimetri di altezza alla spalla e con ogni probabilit\u00e0 si nutrivano di piccoli animali. Specie di dimensioni medie, come \"H. crucians\", erano sicuramente cacciatrici e forse predavano in gruppo. La specie pi\u00f9 famosa \u00e8 per\u00f2 \"H. horridus\", un animale lungo circa 1,5 metri, diffuso nell'Oligocene degli Stati Uniti. Lo ienodonte fu un genere di gran successo e molto diversificato, ma alla fine i moderni mammiferi carnivori vinsero la competizione."}
{"id": "641115", "revid": "729019", "url": "https://it.wikipedia.org/wiki?curid=641115", "title": "Sentinel (carro armato)", "text": "Il progetto Sentinel AC1 era un avanzato carro armato incrociatore di progettazione in larga parte australiana che venne armato inizialmente con un cannone da 40\u00a0mm e infine addirittura con il 76,2\u00a0mm '17 libbre'.\nEra un progetto rimarchevole, ma non entr\u00f2 mai in servizio bellico, anche perch\u00e9 l'invasione giapponese dell'Australia non ebbe luogo."}
{"id": "641117", "revid": "729019", "url": "https://it.wikipedia.org/wiki?curid=641117", "title": "Ram (carro armato)", "text": "Il Ram (\"ariete\" in inglese) era un carro armato incrociatore canadese costruito su meccanica M3.\nLa versione originale del carro fu utilizzata per l'addestramento delle truppe, e non fu mai utilizzata in battaglia. Furono invece ampiamente utilizzate alcune versioni modificate, come il veicolo per trasporto truppe Kangaroo. \nAlcuni Ram avrebbero dovuto equipaggiare i battaglioni carri nell'operazione Overlord ma furono sostituiti poco prima dello sbarco dagli M4 Sherman.\nDal Ram fu derivato un semovente d'artiglieria da 87\u00a0mm, il Sexton.\nStoria.\nNel 1936 la situazione politica internazionale andava peggiorando, e la possibilit\u00e0 di una nuova guerra andava crescendo. Per questo motivo il Canada decise di dotarsi di unit\u00e0 corazzate, di cui era ancora sprovvisto. Fino a quella data si era ritenuto inutile dotarsi di tali mezzi, nella convinzione che, in caso di guerra, il Regno Unito avrebbe provveduto a fornire i carri armati alla eventuale forza di spedizione canadese. Inoltre, la possibilit\u00e0 di costruire localmente i carri fu subito scartata, data la ridotta dimensione degli arsenali canadesi.\nTuttavia, allo scoppio della seconda guerra mondiale la produzione di carri armati nel Regno Unito era ridotta, ed insufficiente persino a coprire il fabbisogno dei britannici. Inoltre risultava impossibile acquistare veicoli dagli Stati Uniti, poich\u00e9 le industrie statunitensi erano ancora impreparate a costruire grandi quantit\u00e0 di carri armati, e tutta la produzione era destinata principalmente agli inglesi. Per questo motivo il Canada decise di produrre localmente dei carri armati. La Montreal Locomotive Works, sussidiaria della statunitense American Locomotive Company, fu trasformata in arsenale di produzione di carri. Inizialmente furono prodotti i britannici Valentine, molti dei quali furono successivamente forniti all'Unione Sovietica. Anche se i Valentine utilizzavano molte componenti prodotte negli Stati Uniti, la limitata disponibilit\u00e0 di piastre di corazzatura rallentava la produzione.\nSviluppo e produzione.\nI canadesi si interessarono perci\u00f2 alla possibilit\u00e0 di produrre il carro americano M3 Lee. Il colonnello F.F. Worthington \u2014 comandante delle forze corazzate canadesi, e principale promotore del loro sviluppo \u2014 insieme ad altri ufficiali dell'esercito canadese, era convinto che il Canada avrebbe potuto produrre un carro armato migliore dell'M3. Si decise, quindi, di mantenere l'ottima meccanica dell'M3, ma di disegnare una nuova sovrastruttura da dotare di armamenti e configurazioni tipiche dei carri britannici, quali la guida a destra e una torretta per mitragliatrice.\nIl nuovo scafo, ottenuto per fusione, era meglio corazzato ed in grado di sostenere una torretta pi\u00f9 grande; inoltre era pi\u00f9 basso rispetto all'originale M3. Anche se fu suggerita l'installazione di un cannone 75\u00a0mm, la torretta fu costruita per ospitare un Ordnance QF 6 lb britannico. Siccome questo cannone non fu immediatamente disponibile, i primi esemplari di Ram, denominati Mk. I (55 in totale), furono equipaggiati con cannoni 2 libbre.\nIl primo prototipo fu completato nel giugno 1941. La produzione del Ram Mk. I inizi\u00f2 nel novembre dello stesso anno. Questo modello era provvisto di portelloni laterali e di una torretta supplementare, installata anteriormente, dotata di mitragliatrice. Queste caratteristiche furono abbandonate nei modelli successivi. Nel gennaio 1942 inizi\u00f2 la produzione del Ram Mk. II che prosegu\u00ec fino al luglio 1943. La produzione fu interrotta quando le truppe, sia canadesi che britanniche, decisero di adottare il carro M4 Sherman. La produzione totalizz\u00f2 1948 veicoli prodotti, compresi 84 nella versione di veicoli d'osservazione per artiglierie.\nImpiego operativo.\nLe prime due divisioni canadesi dotate di carri Ram, la 4\u00ba e la 5\u00ba \"Armoured Division\", furono dislocate in Gran Bretagna a met\u00e0 del 1942. Il Ram non fu mai utilizzato in combattimento nella versione originale. Fu utilizzato unicamente per l'addestramento truppe fino a met\u00e0 del 1944. Un certo numero di esemplari fu modificato in varie versioni (vedi sotto) ed utilizzato sui campi di battaglia europei; le modifiche venivano apportate direttamente dalle officine al fronte.\nNel 1945 l'Esercito dei Paesi Bassi ottenne dal Canada il permesso di entrare gratuitamente in possesso di tutti i Ram presenti nei magazzini militari in territorio olandese. I Ram non ancora convertiti in Kangaroo (versione trasporto truppe del Ram), furono utilizzati dalla prime unit\u00e0 corazzate olandesi, il 1\u00ba e il 2\u00ba Battaglione Carri (\"1e en 2e Bataljon Vechtwagens\"). L'organico nominale era di 53 carri per battaglione; in realt\u00e0 lo stato di manutenzione dei Ram era piuttosto basso e non fu possibile rimetterli tutti in condizione di operare.\nNel 1947 il Regno Unito forn\u00ec all'Esercito dei Paesi Bassi un altro gruppo di 44 Ram in discreta condizione. Di questi, 40 erano stati forniti del cannone britannico da 75\u00a0mm, 4 erano nella versione di veicolo d'osservazione per artiglieria. Il numero di Ram operativi nell'Esercito dei Paesi Bassi saliva a 73, inclusi 2 Ram Mk.I. Nel 1950 solo 50 di questi erano ancora operanti. Negli anni '50 alcuni Ram furono riutilizzati come torretta statica nel gruppo di fortificazioni della IJssel Line; i loro scafi furono sotterrati e ricoperti di cemento, lasciando emergere solo le torrette.\nTecnica.\nIl Ram fu progettato e costruito senza una grande esperienza operativa alle spalle; nonostante ci\u00f2, il carro si dimostr\u00f2 affidabile, di facile manutenzione e senza grandi difetti. Non fu quindi mai necessario apportare radicali cambiamenti. Tuttavia, durante il periodo di produzione furono apportate numerose modifiche, mano a mano che i primi esemplari entravano in servizio e i tecnici britannici suggerivano soluzioni basate sull'esperienza di combattimento dei loro carri.\nIl Ram era basato sul telaio del carro americano M3 Lee. Di questo conservava inoltre il motore radiale Wright R-975 (9 cilindri raffreddato ad aria ), la trasmissione (dotata di 5 marce pi\u00f9 la retro ) e le sospensioni a molloni verticali.\nDall'M3 eredit\u00f2 anche i portelloni laterali installati sulle fiancate. Essi garantivano una rapida via di fuga all'equipaggio e facilitavano il rifornimento di munizioni. Tuttavia indebolivano la corazzatura laterale, e complicavano la produzione. Perci\u00f2 furono eliminati nei Ram di tarda produzione.\nLo scafo e la torretta erano ottenuti per fusione e totalmente diversi dall'M3. La torretta era lievemente spostata verso destra rispetto all'asse centrale del carro; il meccanismo di rotazione, sia manuale che idraulico, era copiato dall'M3.\nNei primi 55 veicoli, denominati Ram Mk. I, il cannone installato era un 2 libbre; successivamente fu installato il pi\u00f9 potente 6 libbre Mk. III. Nei Ram di produzione tarda questo fu sostituito dal 6 libbre Mk. V, distinguibile per la presenza del contrappeso di volata. La riserva di munizioni era pari a 92 proiettili. L'arma era dotata del medesimo girostabilizzatore gi\u00e0 usato dall'M3 , funzionante solo in elevazione. Il meccanismo di elevazione ed installazione nel carro del 6 libbre fu riprogettato dalla Montreal Locomotive Works; in definitiva il Ram aveva una capacit\u00e0 di controllo dell'arma superiore ai carri britannici dell'epoca.\nNel 1943 si prese in considerazione la possibilit\u00e0 di dotare il Ram del cannone 75\u00a0mm; l'arma venne installata a titolo di prova su di un Ram. I test diedero esito positivo; nonostante ci\u00f2 non si prosegu\u00ec nell'opera di sostituzione del 6 libbre. Non vi sono informazioni ufficiali sul perch\u00e9 di questa interruzione, ma \u00e8 probabile che il 75\u00a0mm fosse troppo grande per la piccola torretta del Ram, all'interno della quale gi\u00e0 il cannone 6 libbre risultava molto ingombrante.\nIl Ram era dotato di due mitragliatrici: una coassiale ed una installata in una torretta situata nella parte anteriore sinistra del veicolo. Quest'ultima era maneggiabile solo in direzione verticale, mentre era possibile ruotare tutta la torretta fra 120\u00ba a sinistra e 50\u00ba a destra. Il mitragliere che maneggiava l'arma era seduto su di un appoggio rotante, incernierato al fondo del carro. La torretta fu rimossa nei Ram di tarda produzione, e sostituita con una mitragliatrice calibro .30 installata in sfera. \nEra anche possibile installare una mitragliatrice per la difesa antiaerea al di sopra della torretta; questa soluzione fu raramente adottata.\nRispetto all'M3, sul Ram la posizione del guidatore venne spostata a destra, per conformarsi con le abitudini delle truppe britanniche e del Commonwealth.\nIl progetto del Ram conteneva alcune caratteristiche avanzate rispetto ai carri armati britannici dell'epoca. Una di queste era l'inserimento del cannone su una piastra frontale, saldata alla torretta: ci\u00f2 rendeva molto facile l'eventuale sostituzione del cannone. Su altri carri armati dell'epoca l'installazione di un nuovo tipo di cannone richiedeva la completa riprogettazione della torretta.\nNel Ram I vi erano due periscopi: uno a disposizione del capocarro e un altro a disposizione dell'artigliere. Nel Ram II il periscopio dell'artigliere fu rimosso e sostituito con un ventilatore a fungo.\nI primi esemplari di Ram utilizzavano cingoli di progettazione americana, gli stessi utilizzati dal carro M4 Sherman. Successivamente questi furono sostituiti con i \"Canadian Dry Pin\", cingoli di progettazione canadese, pi\u00f9 leggeri, meno costosi e che dimostrarono di essere molto efficaci.\nEsemplari esistenti.\nIn Canada esemplari di carri armati Ram sono in esposizione al Canadian War Museum, al Worthington Park (base militare canadese di Borden - Ontario) e di fronte al Beatty Street Drill Hall a Vancouver.\nAltri esemplari di Ram, anche nella versione Kangaroo, sono nella collezione del Bovington Tank Museum.\nUn Ram olandese, versione veicolo d'osservazione per artiglieria, \u00e8 esposto nel Dutch Cavalry Museum in Amersfoort.\nVersioni e varianti.\nVersioni di produzione.\nVersioni in cui \u00e8 stato prodotto il Ram:\nVersioni modificate.\nVeicoli ottenuti modificando le versioni originali del Ram:\nVersioni sperimentali.\nVersioni modificate del Ram rimaste ferme allo stadio di prototipo:\nVarianti.\nVeicoli basati su scafo e meccanica Ram:"}
{"id": "641128", "revid": "17351", "url": "https://it.wikipedia.org/wiki?curid=641128", "title": "Lockheed F-117A Nighthawk", "text": ""}
{"id": "641130", "revid": "1718925", "url": "https://it.wikipedia.org/wiki?curid=641130", "title": "Panzer VIII Maus", "text": "Il Panzer VIII Maus (in tedesco letteralmente \"topo\") indicato dall'Ispettorato Armamenti come \"Sonderkraftfahrzeug 205\" (Sd. Kfz. 205) era un carro armato superpesante tedesco della seconda guerra mondiale, spesso indicato anche come \"Panzer VIII\", sebbene nel 1945 non venisse pi\u00f9 usata ufficialmente la numerazione progressiva dei carri.\nLo sviluppo.\nPresentato come progetto preliminare da Ferdinand Porsche ad Adolf Hitler nel giugno 1942, dopo l'approvazione da parte del \"F\u00fchrer\" e del ministro degli armamenti Albert Speer, venne costruito nel 1943 un prototipo (a cui se ne aggiunse successivamente un secondo) che ricevette inizialmente il nome di \"Mammut\". Venne ridenominato \"M\u00e4uschen\" (\"topolino\") nel dicembre del 1942, per assumere la denominazione finale di \"Maus\" (\"topo\") nel febbraio 1943.\nIl prototipo fu completato nel novembre 1943 e venne provato utilizzando una torretta simulata e opportunamente zavorrata. Il secondo esemplare venne provato a partire dal giugno 1944 nell'area di prove della Krupp. La costruzione venne praticamente abbandonata nell'ultimo anno di guerra, dopo che ne erano stati ordinati sei esemplari.\nLa tecnica.\nSi trattava di un carro superpesante da 188 tonnellate; dato il peso, i cingoli dovevano essere larghi 1 metro per muovere una tale massa sul campo di battaglia: sacrificando la mobilit\u00e0, si puntava quindi su enormi spessori della corazzatura e sull'installazione di un armamento di calibro elevatissimo per un carro armato dell'epoca. In particolare, l'armamento principale avrebbe dovuto essere il 12,8 cm KwK 44 di origine antiaerea (montato anche sullo Jagdpanzer VI Jagdtiger) accoppiato con un 7,5 cm KwK 44 per l'ingaggio dei bersagli meno cospicui. L'architettura del mezzo era quella usuale dei mezzi progettati da Porsche, con il motore centrale, il vano da combattimento anteriore e la torretta arretrata.\nIl motore era un Daimler-Benz da 1200 CV, Diesel nel prototipo e a benzina nel secondo. La trasmissione, secondo i criteri di progettazione di Porsche, era elettrica: il motore termico azionava due generatori elettrici la cui potenza alimentava due motori elettrici collegati ai due assi motori dei cingoli. In questo modo si poteva comandare il movimento semplicemente regolando la velocit\u00e0 dei due motori elettrici. Il motore era fornito di un dispositivo di guado (snorkel) che ne permetteva il movimento sotto il livello dell'acqua (fino a una profondit\u00e0 di 8 m) senza preparazione. Questo dispositivo serviva soprattutto per il guado dei fiumi, considerando che i ponti in grado di sostenere il peso di questo mezzo erano in numero estremamente limitato, soprattutto dopo i bombardamenti subiti dalla rete di comunicazioni tedesca.\nLe sospensioni erano su barre di torsione che gestivano gruppi di quattro ruote folli che appoggiavano sui cingoli. In totale le ruote folli erano 48, su posizioni differenti (come nel treno di rotolamento del Panzer V Panther e del Panzer VI Tiger I).\nLa corazzatura, spessa fino a 240\u00a0mm (fronte della torretta) era di piastre laminate e saldate. La protezione frontale della torretta era assicurata da una singola piastra di 240\u00a0mm di spessore, calandrata come quella della torretta del Tiger I, mentre la protezione posteriore era assicurata da una piastra di spessore minore, ma leggermente inclinata. Il peso totale della torretta, che era la stessa montata sul prototipo del Panzer E-100, era previsto in 50 t: essa, quindi, aveva una massa di poco inferiore a quella di un intero Panzer VI Tiger I (57 t). La prima torretta non venne completata prima della met\u00e0 del 1944.\nOsservazioni sull'impiego.\nNon \u00e8 noto se abbia partecipato a combattimenti; vennero trovati alcuni esemplari gravemente danneggiati nel poligono di Kummersdorf, non si sa se distrutti dai sovietici o dai tedeschi: c'\u00e8 la possibilit\u00e0 che potessero essere stati usati a difesa del poligono, ma non vi sono prove. Sulla base delle sue caratteristiche, \u00e8 possibile farsi un'idea dei problemi di impiego di questo veicolo assolutamente fuori dagli standard.\nIl \"Maus\" era certamente superiore a tutti i carri alleati, compresi quelli sovietici delle serie JS-1, JS-2 e JS-3; d'altra parte la corazzatura di 240\u00a0mm gli permetteva di accettare il combattimento con qualsiasi carro. L\u2019unico in grado di tenergli testa era il prototipo pesante russo Object 260, con un cannone anticarro da 130 mm in grado di perforargli le corazze laterale e posteriore .Ma l\u2019Object 260 o JS-7 era solo un prototipo costruito in parte, mai usato in battaglia.\nIl suo tallone di Achille era la scarsa mobilit\u00e0: considerando sia la pressione al suolo (circa 1\u00a0kg/cm2) sia il rapporto peso/potenza, il movimento rimaneva estremamente difficoltoso, soprattutto su terreno morbido. Doveva fare affidamento sul sistema viario tedesco, che nel 1944 era a rotoli. Se si aggiungevano l'eccessivo consumo di carburante (3000/4000 litri per 100 km) e la scarsa maneggevolezza in terreno aperto, se messo in produzione non avrebbe avuto nessuna influenza.\nUn esemplare, ricostruito recuperando pezzi di almeno un paio di prototipi, \u00e8 visibile al museo di mezzi corazzati di Kubinka, in Russia."}
{"id": "641133", "revid": "838137", "url": "https://it.wikipedia.org/wiki?curid=641133", "title": "Arrighi", "text": ""}
{"id": "641135", "revid": "117838549", "url": "https://it.wikipedia.org/wiki?curid=641135", "title": "Eterotermia", "text": "L'eterotermia (dal greco: \"heteros\" = altra; \"thermos\" = calore) indica la capacit\u00e0 di un animale di passare da una condizione di omeotermia a una di pecilotermia o viceversa.\nQueste variazioni possono avvenire sia temporalmente che spazialmente.\nVariazioni di condizione temporali.\nMolti piccoli mammiferi come pipistrelli o roditori possiedono un metabolismo molto elevato quando sono attivi, cosa che permette loro di mantenere una condizione di omeotermia. Quando sono a riposo per\u00f2, il loro metabolismo pu\u00f2 abbassarsi velocemente e la temperatura interna non \u00e8 pi\u00f9 regolata dall'organismo manifestando le caratteristiche della temperatura esterna. A scala temporale pi\u00f9 lunga, lo stesso discorso vale per quegli animali omeotermi che vanno in letargo, condizione in cui, non controllando pi\u00f9 la temperatura interna, questa si avvicina sempre pi\u00f9 ai valori esterni.\nVariazioni di condizione spaziali.\nAlcuni animali invece sono in grado di mantenere condizioni omeoterme in alcune parti del corpo, ed essere pecilotermi in altre.\nPer esempio gli insetti volatori possono riscaldare in pochi minuti il proprio torace e durante il volo mantenere temperature elevate in quella zona del corpo, mentre addome e capo rimangono pi\u00f9 freddi per evitare shock termici dannosi per il sistema nervoso o per gli altri organi.\nIl tonno invece \u00e8 in grado di regolare la temperatura interna di alcune zone centrali del suo corpo, mentre man mano che ci si sposta in periferia, si possono osservare condizioni tipicamente pecilotermiche con temperature in equilibrio con quelle ambientali."}
{"id": "641138", "revid": "17351", "url": "https://it.wikipedia.org/wiki?curid=641138", "title": "F-117 Nighthawk", "text": ""}
{"id": "641139", "revid": "124532323", "url": "https://it.wikipedia.org/wiki?curid=641139", "title": "Nordkapp", "text": "Nordkapp \u00e8 un comune norvegese della contea di Troms og Finnmark.\n\u00c8 il secondo comune pi\u00f9 a nord della Norvegia, dopo Longyearbyen, sulle isole Svalbard, perch\u00e9 comprende il famoso Capo Nord e capo Knivskjellodden, i promontori pi\u00f9 settentrionali."}
{"id": "641140", "revid": "17351", "url": "https://it.wikipedia.org/wiki?curid=641140", "title": "F-117", "text": ""}
{"id": "641141", "revid": "80794", "url": "https://it.wikipedia.org/wiki?curid=641141", "title": "Eterotermi", "text": ""}
{"id": "641142", "revid": "14691", "url": "https://it.wikipedia.org/wiki?curid=641142", "title": "Ombiasy", "text": ""}
{"id": "641144", "revid": "1048993", "url": "https://it.wikipedia.org/wiki?curid=641144", "title": "L'uomo duplicato", "text": "L'uomo duplicato \u00e8 un romanzo dello scrittore portoghese Jos\u00e9 Saramago, pubblicato nel 2002 tradotto da Rita Desti in lingua italiana per la casa editrice Einaudi.\nTrama.\nTertuliano M\u00e1ximo Afonso \u00e8 un professore di storia nelle scuole medie piuttosto depresso anche a causa di un matrimonio fallito alle spalle. Dietro consiglio di un proprio collega noleggia un film dal titolo \"Chi cerca trova\". Mentre guarda la pellicola, l'uomo si accorge che uno dei personaggi secondari, che ha il ruolo di receptionist di un hotel, \u00e8 interpretato da un uomo identico a lui. Tertuliano si reca al negozio di videonoleggio per prelevare sei film della stessa casa di produzione del film e passa le notti a controllare se compare il suo sosia e a trascrivere i nomi degli interpreti secondari per identificarlo.\nIn una di queste giornate passa a trovarlo Maria da Paz, la sua amante, con la quale il professore vorrebbe troncare la relazione, ma non riesce a trovare il coraggio per farlo. Tertuliano sfrutta l'amore della ragazza per farsi aiutare a scoprire l'identit\u00e0 del suo sosia mantenendo l'anonimato. Scoperto il nome d'arte del suo sosia, Daniel Santa-Clara, durante la visione del film \"La dea del palcoscenico\" e riuscendo poi a risalire alla vera identit\u00e0 dell'attore (Antonio Claro), finisce per telefonargli e stabilire un contatto. I due si incontrano, si rendono conto di essere effettivamente identici in tutto e le loro vite non saranno pi\u00f9 le stesse, anzi diventeranno quasi una vita sola.\nI problemi iniziano quando i due si trovano faccia a faccia, cosa che sconvolge la vita di tutte le persone coinvolte affettivamente con i due. Rientrato a casa inquieto dopo l'incontro con Tertuliano, Antonio racconta alla moglie dello strano casa e la donna non riesce quasi pi\u00f9 a dormire. Tertuliano invece non fa cenno della questione n\u00e9 alla madre n\u00e9 a Maria da Paz. Turbato dalla reazione della moglie, Antonio ne incolpa il professore e decide di vendicarsi umiliandolo: sfruttando la loro incredibile somiglianza, egli passa una notte d'amore con l'amante di Tertuliano, certo che questi non potr\u00e0 far altro che assecondarlo. Recatosi, camuffato, alla casa del professore, lo costringe quindi a dargli i suoi vestiti, la sua auto e i suoi documenti; quindi passa a prendere Maria e la porta nella propria casa di campagna, proprio dove si era incontrato la prima volta con il professore. Tertuliano, spintosi ormai troppo in l\u00e0 con la segretezza, non osa dire nulla n\u00e9 a sua madre n\u00e9 all'amata e lascia che il sosia approfitti della donna. Mentre rimugina sulle vicende che stanno accadendogli escogita per\u00f2 un piano: va a casa di Antonio presentandosi alla moglie come il marito. Cos\u00ec, per una notte i due uomini si scambiano le rispettive donne. Tertuliano, una volta tanto, mostra del coraggio e attende in casa di Antonio che il rientro dell'attore faccia scoppiare lo scandalo, ma Antonio non si presenta.\nSolo pi\u00f9 tardi viene a sapere il motivo: nella notte d'amore Maria si era accorta dell'impronta lasciata dalla fede sul dito dell'uomo di fianco a lei e aveva realizzato di non essere l\u00ec col suo amato ma con un truffatore. Nel burrascoso rientro a casa con l'utilitaria di Tertuliano, litigando, hanno un incidente e muoiono scontrandosi con un tir. La polizia identifica i corpi, dai documenti, come quelli di Maria da Paz e del suo fidanzato Tertuliano Maximo Afonso.\nTertuliano riesce a far sapere a sua madre che in verit\u00e0 non \u00e8 lui a essere morto e la moglie del defunto gli fa un'ultima proposta: mantenere per sempre l'usurpata identit\u00e0 di Antonio e restare a vivere con lei, sperando che nel futuro possa nascere un sentimento tra i due: Tertuliano accetta.\nTrasposizioni.\nIl romanzo \u00e8 stato liberamente adattato nel 2013 per il grande schermo dal regista Denis Villeneuve, con il ruolo del protagonista affidato a Jake Gyllenhaal. Il film si intitola Enemy, e oltre al titolo presenta alcune differenze col romanzo."}
{"id": "641147", "revid": "767487", "url": "https://it.wikipedia.org/wiki?curid=641147", "title": "Pete Wright", "text": "Occasionalmente venne accreditato come Pete Wrong sulle copertine degli album della band.\nDopo lo scioglimento dei Crass ha formato il duo artistico/musicale \"Judas 2\"."}
{"id": "641148", "revid": "17351", "url": "https://it.wikipedia.org/wiki?curid=641148", "title": "Lockheed F-117", "text": ""}
{"id": "641149", "revid": "767487", "url": "https://it.wikipedia.org/wiki?curid=641149", "title": "Conn O'Neill", "text": "Conn O'Neill primo Conte di Tyrone (c. 1480 - 1559), soprannominato Bacach (lo Zoppo), figlio di Conn M\u00f3r, re di Tir E\u00f3ghan, nipote di Henry O'Neill, re di T\u00edr E\u00f3gain, fu il primo degli O'Neills che dovette fronteggiare il tentativo inglese di soggiogare l'Irlanda nel XVI secolo. Suo padre, sovrano di T\u00edr E\u00f3gan, venne ucciso nel 1493 da suo fratello.\nConn, che era nipote, per parte di madre, di Thomas FitzGerald settimo Conte di Kildare, divenne capo del ramo di Tyrone degli O'Neill (Cinel Eoghain) c. 1519 dopo la morte di suo zio. A quel tempo, per assumere il titolo di \"The O'Neill M\u00f3r\", occorreva assumere il comando di tutto il clan degli O'Neill. Quando Kildare divenne vicer\u00e9 nel 1524, O'Neill acconsent\u00ec ad essere suo attendente nelle cerimonie di stato; ma la sua obbedienza non fu mai garantita, poich\u00e9, pur se disposto ad assicurare verbalmente fedelt\u00e0, non acconsent\u00ec mai a dare degli ostaggi come garanzia della sua condotta. Dopo l'invasione di Tyrone nel 1541 da parte di Sir Anthony St Leger \"Lord Deputy of Ireland\", Conn consegn\u00f2 suo figlio Phelim Coach come ostaggio, partecip\u00f2 al parlamento tenutosi a Trim, e, lasciata l'isola per dirigersi in Inghilterra, si sottomise a re Enrico VIII d'Inghilterra presso Greenwich. Il re lo nomin\u00f2 conte di Tyrone, e gli fece dono di denaro e di una preziosa catena d'oro. Venne anche eletto consigliere in Irlanda e ricevette in dono dei territori nel Pale.\nQuesto evento crea\u00f2 un grosso scompiglio in Irlanda, poich\u00e9 la sottomissione di O'Neil al re inglese e la sua accettazione delle onorificenze inglesi vennero considerate dai suoi familiari e dai suoi seguaci come un affronto. Il conte spese il resto della sua esistenza nel tentativo di riaffermare la propria autorit\u00e0, a causa di una infinita contesa con il suo figlio pi\u00f9 giovane Shane. Questo perch\u00e9 egli aveva nominato suo successore alla guida degli O'Neill suo figlio Matthew, facendolo anche erede del titolo di barone di Dungannon contrariamente all'usanza irlandese della \"tanistry\" ovvero il costume di eleggere il nuovo capoclan tramite un'assemblea elettiva di tutti i membri. Oltre a ci\u00f2 Matthew, anche se membro della casata O'Neill a tutti gli effetti, era un figlio illegittimo. Ma Shane, primo figlio legittimo di Conn, non era uomo da sottomettersi passivamente ad una simile soppressione dei suoi diritti. La lotta dinastica fu feroce ed ebbe termine con l'assassinio di Matthew da parte di sicari di Shane nel 1558. Conn mor\u00ec un anno dopo. \nConn si spos\u00f2 due volte ed ebbe numerosi figli. La sua prima moglie fu Lady Alice Fitzgerald, figlia e sorella del settimo e dell'ottavo Conte di Kildare. Tra i suoi figli spiccano Phelim Caoch O'Neill. \"Caoch\" era il soprannome dato ai miopi. Il principe Phelim Caoch venne ucciso in un raid contro i MacDonald, prima della sottomissione del padre a Enrico VIII d'Inghilterra. \nAnche Shane O'Neill fu figlio della prima moglie. La seconda moglie era figlia di Hugh Boy O'Neill di Clanaboy. Ed una figlia illegittima di Conn si un\u00ec in matrimonio con il celebre Sorley Boy MacDonnell. La sua famiglia si diffuse in tutta l'Irlanda, la Scozia e in Europa e persino nel Nuovo Mondo dopo la caduta dell'Irlanda gaelica e ancora oggi esistono famiglie di discendenti diretti di Conn.\nAlla sua morte, le terre di Conn e la sua famiglia entrarono in subbuglio, tuttavia, all'apice del suo lungo regno, egli fu il pi\u00f9 eminente dei sovrani irlandesi. Noto in tutta Europa come un forte ed abile guerriero, e considerato dalla Chiesa Cattolica come un potente baluardo contro il potere della corona inglese."}
{"id": "641150", "revid": "84184", "url": "https://it.wikipedia.org/wiki?curid=641150", "title": "Tempesta (disambigua)", "text": ""}
{"id": "641162", "revid": "124123", "url": "https://it.wikipedia.org/wiki?curid=641162", "title": "Tony Kaye (regista)", "text": "Biografia.\nNato in Inghilterra in una famiglia di ebrei ortodossi, entra molto presto nel mondo dell'arte. Tra i suoi spot pi\u00f9 famosi, quelli per Adidas, Volvo, Tiscali e Guinness. Ha inoltre diretto video musicali, tra cui \"Dani California\" dei Red Hot Chili Peppers, e \"What God Wants\" di Roger Waters. In campo cinematografico si segnala per aver diretto i film \"American History X\" (1998) con Edward Norton e \"Detachment - Il distacco\" con Adrien Brody."}
{"id": "641166", "revid": "1305772", "url": "https://it.wikipedia.org/wiki?curid=641166", "title": "Caterinetta", "text": "Una caterinetta (o anche tricottino) \u00e8 un piccolo attrezzo utilizzato nei lavori a maglia per creare delle cordelle tubolari (in lana o altri filati).\nL'etimologia del termine si deve probabilmente all'appellativo \"caterinetta\" (vezzeggiativo di Caterina) utilizzato in Francia (\"catherinette\") ed in Piemonte come sinonimo di sartina e giovane donna da marito (derivato da santa Caterina di Alessandria, protettrice delle apprendiste sarte ).\nL'attrezzo \u00e8 costituito da un rocchetto, solitamente in legno, sormontato da quattro ganci o chiodini, che servono per fissare il filo, che viene lavorato con un grosso ago.\nGeneralmente lo strumento \u00e8 manuale, ma ne esistono anche versioni meccanizzate provviste di manovella . La differenza principale fra la caterinetta manuale e quella a manovella \u00e8 che con quest'ultima si riesce a creare un tubolare molto pi\u00f9 velocemente. \nLa caterinetta, in numerosi varianti con fattezze umane, \u00e8 utilizzata anche come gioco e passatempo per bambini.\nIstruzioni di utilizzo.\nPer utilizzarlo, si pu\u00f2 iniziare passando il filo dall'alto facendolo uscire in basso, poi si arrotola il filo ad ogni gancetto e si gira ancora per formare la maglia attorno a ciascun gancio e poi si spinge la maglia formata all'interno della caterinetta . \nLa caterinetta automatica \u00e8 differente nel funzionamento. Ha 4 uncini al posto dei chiodini, che si muovono dall'alto verso il basso attraverso l'utilizzo di una manovella. Prima di iniziare \u00e8 necessario controllare che gli uncini siano aperti, altrimenti va fatto manualmente. Per utilizzarlo si fa passare il filo nell'apposita guida e lo si fa scorrere al centro del mulinetto da maglia. A questo punto si inizia a girare lentamente la manovella facendo passare il filo sotto i ganci in modo alternato (un gancio s\u00ec ed uno no). Alla fine del primo giro si crea un cappio al capo del filo e si applica il pesetto in dotazione. Si continua a girare la manovella facendo agganciare il filo sotto tutti gli uncini. Dopo 3-4 giri si pu\u00f2 girare la manovella pi\u00f9 velocemente. Quando si raggiunge la lunghezza del tubolare desiderata si ruota la manovella all'inverso per far uscire la lana dagli uncini e si chiude aiutandosi con un uncinetto. Per il mulinetto automatico \u00e8 molto importante la scelta del filato, che deve essere poco ritorto e non pi\u00f9 spesso di 3,5 mm altrimenti non scorrerebbe correttamente e rimarrebbe facilmente impigliato fra gli uncini.\nLa cordella pu\u00f2 essere usata in molte applicazioni creative , come collane, bracciali e manici di borse. La lunghezza del tubolare \u00e8 illimitata perch\u00e9 alla fine del gomitolo se ne pu\u00f2 unire un altro con un nodo e proseguire."}
{"id": "641169", "revid": "585241", "url": "https://it.wikipedia.org/wiki?curid=641169", "title": "IT architect", "text": "Nell'ambito di un progetto informatico l'IT Architect (o Solution Architect) ha il ruolo di definire l'architettura del sistema informativo che deve essere realizzato.\nI compiti che deve svolgere un \"IT Architect\" sono:"}
{"id": "641173", "revid": "1305772", "url": "https://it.wikipedia.org/wiki?curid=641173", "title": "Manuele I", "text": ""}
{"id": "641174", "revid": "78273", "url": "https://it.wikipedia.org/wiki?curid=641174", "title": "Campionato Mondiale Rally", "text": ""}
{"id": "641176", "revid": "599013", "url": "https://it.wikipedia.org/wiki?curid=641176", "title": "Wrc", "text": ""}
{"id": "641177", "revid": "767487", "url": "https://it.wikipedia.org/wiki?curid=641177", "title": "Howard Sounes", "text": "Autore di una famosa biografia di Bob Dylan, vive attualmente a Londra."}
{"id": "641178", "revid": "599013", "url": "https://it.wikipedia.org/wiki?curid=641178", "title": "Dcf", "text": ""}
{"id": "641179", "revid": "78273", "url": "https://it.wikipedia.org/wiki?curid=641179", "title": "Campionato Mondiale di Rally", "text": ""}
{"id": "641183", "revid": "1543377", "url": "https://it.wikipedia.org/wiki?curid=641183", "title": "Fratello Cadfael", "text": "Fratello Cadfael, in lingua inglese \"Brother Cadfael\", nato Cadfael ap Meilyr ap Dafydd, (Trefriw, Galles, maggio 1080 - dopo il 1145) \u00e8 un personaggio letterario ideato da Ellis Peters e protagonista di una fortunata serie di romanzi gialli ambientati tra il 1137 e il 1145 in Inghilterra.\nBiografia.\nCadfael ap Meilyr ap Dafydd nasce a Trefriw, in Galles, nel maggio del 1080. A quattordici anni si trasferisce a Shrewsbury dove conosce e si innamora di Richildis Vaughan promettendole di sposarla al ritorno dalla Prima Crociata, per la quale parte nell'esercito di Roberto II di Normandia. In seguito, rimane in Oriente, dove ad Antiochia conosce Miriam, dalla quale, a sua insaputa, ha un figlio, Olivier de Bretagne. Nei suoi viaggi, Cadfael ha delle relazioni anche con altre donne, tra le quali la veneziana Bianca e la greca Arianna.\nNel 1114 Cadfael torna in Inghilterra, dove scopre che Richildis si \u00e8 nel frattempo sposata con Eward Gurney, ed intraprende la carriera militare. Al servizio del nobile Roger Mauduit, nel 1120 comprende che questi ha organizzato il rapimento dell'abate Heribert dell'abbazia dei Santi Pietro e Paolo in Shrewsbury nel tentativo di sventare una causa legale; libera lui stesso l'abate ed entra nella sua abbazia come novizio e poi monaco, senza per\u00f2 diventare sacerdote, n\u00e9 diacono.\nAll'interno dell'abbazia di Shrewsbury, svolge il ruolo di erborista, avendo allestito un proprio laboratorio nei pressi dell'orto. Esperto della sua arte e uomo di cultura, spesso per questi motivi viene incaricato di ruoli particolari dall'abate Heribert e dal suo successore Radulfus. Nel 1137 partecipa insieme al priore Robert Pennant all'ambasceria in Galles per ottenere la custodia delle reliquie di Santa Winifred e l\u00ec svolge la sua prima indagine sull'omicidio di un importante signore del luogo che si era opposto al loro intento. In seguito, si occupa di risolvere altri misteri aiutando l'amico Hugh Beringar, vicesceriffo, e poi sceriffo, dello Shropshire; la sua ultima indagine si svolge nell'autunno del 1145.\nTelevisione.\nNella serie televisiva \"Cadfael - I misteri dell'abbazia\", la parte del protagonista \u00e8 stata magistralmente ricoperta da Derek Jacobi."}
{"id": "641187", "revid": "1543377", "url": "https://it.wikipedia.org/wiki?curid=641187", "title": "In the Flat Field", "text": "In The Flat Field \u00e8 il primo album in studio del gruppo musicale britannico Bauhaus, pubblicato il 3 novembre 1980.\nDescrizione.\nRegistrato tra il dicembre del 1979 e il luglio del 1980, il disco viene considerato uno dei primi album del genere gothic rock.\nRegistrazione.\nDopo un tour di 30 date, i Bauhaus si recarono ai Southern Studios di Londra per registrare il loro album di debutto. Poich\u00e9 la band aveva gi\u00e0 bene in mente il tipo di sound che voleva, decise di prodursi da sola. Mentre la maggior parte dell'album venne completata entro i tempi stabiliti (settembre 1980), il gruppo trov\u00f2 difficolt\u00e0 nell'incidere una versione di \"Double Dare\" buona quanto quella registrata durante un'esibizione nel programma radiofonico del disc jockey John Peel. Quindi, i Bauhaus chiesero alla BBC il permesso di utilizzare i nastri di Peel, ma a causa delle difficolt\u00e0 burocratiche e dell'ostruzionismo del sindacato dei musicisti, il processo richiese pi\u00f9 di un mese.\nPubblicazione.\n\"In the Flat Field\" venne pubblicato il 3 novembre del 1980, come prima uscita della nascente etichetta discografica 4AD. L'album non venne ben accolto dalla critica, ma conquist\u00f2 la vetta delle classifiche indipendenti ed entr\u00f2 nella UK Albums Chart, raggiungendo la posizione numero 72 durante la sua unica settimana di permanenza.\nL'album usc\u00ec in formato CD nell'aprile 1988, con l'aggiunta di otto tracce bonus inclusi i singoli \"Dark Entries\", \"Terror Couple Kill Colonel\" e una cover di \"Telegram Sam\" dei T. Rex. Cinque di queste bonus track erano gi\u00e0 state pubblicate in precedenza sull'EP \"4AD\" nel 1983.\nIl 19 ottobre 2009, la 4AD/Beggars Banquet ristamp\u00f2 l'album in edizione speciale \"Omnibus\", con le nove tracce dell'album originale rimasterizzate in digitale a 24-bit, pi\u00f9 un bonus disc di 16 brani relativo a singoli, outtakes, versioni alternative, ecc... A coronare il tutto, un libretto di 48 pagine corredato di foto, commenti da parte dei membri del gruppo, testi, e un racconto di Kevin Brooksbank sulla nascita dei Bauhaus, dei singoli e dell'album.\nContenuti.\nL'album contiene un'ampia gamma di ispirazioni e di idee, declinati attraverso diversi generi musicali e un sound del tutto innovativo. La prima canzone \u00e8 \"Double Dare\" che diverr\u00e0 una delle pi\u00f9 famose; poi segue la traccia che d\u00e0 il nome all'album, pi\u00f9 cupa e viscerale. \"God In an Alcove\" si inoltra nel glam, mentre \"Dive\" nel punk. In \"Stigmata Martyr\" Peter Murphy declama versi in latino. Nella versione \"espansa\" del 1988 troviamo anche le cover di \"Telegram Sam\" (T. Rex) e di \"Rosegarden Funeral of Sores\" (John Cale), e a completare l'album abbiamo \"Scopes\" e \"Untitled\", e infine \"Crowds\", suonata interamente al pianoforte, accompagnato dalla voce di Murphy. L'album contiene anche un rifacimento di \"God In an Alcove\" e di \"Spy in The Cab\"."}
{"id": "641188", "revid": "1305772", "url": "https://it.wikipedia.org/wiki?curid=641188", "title": "DEB", "text": ""}
{"id": "641196", "revid": "39900", "url": "https://it.wikipedia.org/wiki?curid=641196", "title": "In the flat field", "text": ""}
{"id": "641201", "revid": "124995160", "url": "https://it.wikipedia.org/wiki?curid=641201", "title": "Aeroporto di Pantelleria", "text": "L'Aeroporto di Pantelleria (IATA: PNL, ICAO: LICG) \u00e8 un aeroporto civile italiano (fino al 2016 aveva lo status di aeroporto militare) aperto al traffico aereo commerciale nazionale ed internazionale, situato nella parte nord ovest dell'isola di Pantelleria, nel territorio del comune omonimo. La struttura \u00e8 dotata di due piste in asfalto, la pi\u00f9 lunga delle quali misura 2\u00a0030 m totali, la pi\u00f9 corta 1\u00a0300 m totali. L'orientamento delle piste \u00e8: RWY 03/21 la pi\u00f9 corta; 08/26 la pi\u00f9 lunga.\nL'aeroporto \u00e8 intitolato al Capitano pilota Italo D'Amico (MOVM) ed \u00e8 gestito dalla societ\u00e0 GAP, con sede sull'isola. Grazie alla normativa sulla continuit\u00e0 territoriale i residenti dell'isola hanno dei collegamenti aerei assicurati tutto l'anno. Durante i mesi estivi l'aeroporto civile viene usato anche per facilitare il movimento turistico.\nStoria.\nL'aeroporto militare.\nNacque nella seconda met\u00e0 degli anni '30 con una pista con orientamento 03/21. Il 9 maggio 1943, durante l'Operazione Corkscrew, l'aeroporto fu praticamente distrutto da un violento bombardamento alleato. Dopo la resa della guarnigione italiana, la pista fu ripristinata dagli alleati che occuparono l'aeroporto per coadiuvare le loro truppe durante lo sbarco in Sicilia. Nel dopoguerra, alla \ufb01ne degli anni quaranta, l'aeroporto fu dotato di una seconda pista con orientamento 08/26 tutt'oggi usata come pista principale dello scalo.\nL'hangar Nervi.\nNel 1939 fu completato lo storico hangar sotterraneo ricavato nel vulcano spento (Kuddia Glindo) che si erge a sud-ovest dalla pista. La struttura, lunga 340 mt, larga 26 e alta 18, fu progettato da Pier Luigi Nervi ed a lui intitolata. Sopravvissuto alla seconda guerra mondiale, l'hangar continu\u00f2 ad essere usato per diversi anni, ed oggi \u00e8 occasionalmente utilizzato per attivit\u00e0 non militari come esposizioni.\nIl distaccamento aeroportuale.\nDal 1986 \u00e8 sede anche del Distaccamento Aeroportuale di Pantelleria dell'Aeronautica Militare, alle dipendenze del 37\u00ba Stormo di Trapani Birgi, per assicurare l\u2019assistenza ai velivoli militari in transito o rischierati, garantire il funzionamento dell\u2019aeroporto militare aperto al traffico civile e il servizio meteorologico.\nCon Decreto Interministeriale del 7 settembre 2016, l'aeroporto ha perso lo status di aeroporto militare, assumendo lo stato giuridico di aeroporto civile appartenente allo Stato, aperto al traffico civile, restando per\u00f2 operativo il Distaccamento dell'Aeronautica militare. Dal 21 ottobre 2021 \u00e8 comandante il Colonnello Franco LINZALONE . Tra i velivoli dell'Aeronautica Militare Italiana che sono stati rischierati sulla base avanzata di Pantelleria in particolari periodi di crisi o per addestramento ci sono i cacciabombardieri medi AMX, gli addestratori/attacco leggero MB 339A/C e recentemente i nuovi addestratori/attacco leggero M 346.\nL'aerostazione civile.\nL'aeroporto militare \u00e8 stato aperto al traffico civile gi\u00e0 nel 1948 con voli effettuali dalla LAI con i DC3. Nel 1957 i voli furono affidati alla Societ\u00e0 aerea mediterranea, e dal 1964 all'ATI, con il Fokker F27. Nel 1976 iniziarono i lavori per la costruzione della precedente aerostazione, rifatta nel 1989. Dal 1984 iniziarono i voli con i DC9. L'11 agosto 2012 \u00e8 stato inaugurato un nuovo terminal passeggeri.\nStatistiche.\nDati Enac."}
{"id": "641209", "revid": "399", "url": "https://it.wikipedia.org/wiki?curid=641209", "title": "Allegra Caracciolo", "text": "Biografia.\nNata al castello di Grazzano Visconti di Vigolzone, \u00e8 figlia di Don Adolfo Caracciolo di Castagneto, nobile napoletano, e di Anna Visconti di Modrone, famiglia che in passato godette nobilt\u00e0 a Milano. \u00c8 nipote del regista Luchino Visconti.\nSi \u00e8 sposata nel 1975 con Umberto Agnelli, divorziato da Antonella Bechi Piaggio e cognato della cugina Marella Agnelli. Dal matrimonio sono nati i due figli Andrea (1975) e Anna (1977).\nIl 27 maggio 2004 rimane vedova di Umberto. Nel 2005 lei e i figli si spartiscono l'eredit\u00e0 azionaria del gruppo FIAT: ad Allegra spetta l'1,14%.\nLa laurea \"honoris causa\".\nIl 26 aprile 2004, presso l'Aula Magna del rettorato dell'Universit\u00e0 di Torino, il rettore Prof. Rinaldo Bertolino le ha conferito una laurea \"honoris causa\" in medicina veterinaria per l'attivit\u00e0 svolta a favore della tutela del benessere degli animali, tra le motivazioni della laurea, per \u00abessersi dedicata a comprendere e valutare i problemi relativi al benessere animale attraverso numerose iniziative\u00bb.\nLa medaglia d'oro al merito della Repubblica italiana.\nIl 7 aprile 2004 il Presidente della repubblica Carlo Azeglio Ciampi l'ha premiata con la Medaglia d'Oro al Merito della Sanit\u00e0 Pubblica in occasione della Giornata Mondiale della Sanit\u00e0.\nIl 10 maggio 2005 Ciampi le ha conferito, presso il Palazzo del Quirinale, anche il Premio della Pace 2005."}
{"id": "641211", "revid": "57342", "url": "https://it.wikipedia.org/wiki?curid=641211", "title": "Benigni (disambigua)", "text": ""}
{"id": "641216", "revid": "767487", "url": "https://it.wikipedia.org/wiki?curid=641216", "title": "Red Dragon", "text": "Red Dragon \u00e8 un film del 2002 diretto da Brett Ratner con protagonisti Edward Norton, Anthony Hopkins e Ralph Fiennes tratto dal romanzo \"Il delitto della terza luna\" di Thomas Harris.\nSi tratta del \"prequel\" del pluripremiato \"Il silenzio degli innocenti\" di Jonathan Demme nonch\u00e9 del \"remake\" di \"Manhunter - Frammenti di un omicidio\" di Michael Mann.\nTrama.\nNel 1988 Will Graham riesce a catturare il terribile serial killer cannibale Hannibal Lecter dopo una durissima colluttazione che lascia profondi segni non solo nel corpo ma anche nella sua psiche, tanto da indurlo a lasciare tutto e a trasferirsi in Florida con la moglie e il figlio.\nLa sua straordinaria capacit\u00e0 di immedesimarsi nell'assassino sulla scena del crimine e la sua sensibilit\u00e0 nel rilevare particolari per tutti gli altri insignificanti vengono tuttavia di nuovo richieste tre anni dopo da un suo ex compagno nell'FBI per fermare un serial killer soprannominato \"Lupo mannaro\" poich\u00e9 agisce durante il periodo di luna piena: due intere famiglie sono gi\u00e0 state orribilmente uccise e manca poco alla prossima luna piena e ad una possibile nuova tragedia.\nIl \"Lupo\" \u00e8 Francis Dolarhyde, un tecnico di una ditta di materiale audiovisivo disturbato da profondi complessi psicologici creatigli un tempo dalla tirannica nonna e dall'essere stato affetto da cheiloschisi; la sua follia lo porta addirittura a venerare una figura astratta e mostruosa chiamata \"Drago Rosso\" (nata dal dipinto di William Blake \"The Great Red Dragon and the Woman clothed by the Sun\"), alla quale obbedisce dedicandole i suoi terribili misfatti.\nWill questa volta ha bisogno dell'aiuto di Lecter, con cui aveva gi\u00e0 collaborato prima di catturarlo, e questi accetta ma al contempo progetta la sua vendetta personale rivelando al killer - che prova per lui grande ammirazione, tanto da intrattenere una fitta corrispondenza - l'indirizzo dell'ex poliziotto. Dolarhyde, braccato dalla polizia grazie alle indagini di Graham e al fatto di aver abbassato la guardia essendosi innamorato ricambiato di una ragazza cieca, mette in atto un piano per far credere di essersi suicidato e quindi, credendo che il caso sia chiuso, Graham torna a casa dalla sua famiglia.\nUna sera suo figlio rientra in casa e il serial killer lo rapisce; Will, con un astuto gioco psicologico, riesce a liberare il figlio e ingaggia una sparatoria con Dolarhyde: i due rimangono a terra e la moglie di Will, rientrata in casa, uccide il lupo.\nNella scena finale il dottor Chilton, direttore del manicomio criminale, informa Lecter che una giovane agente dell'FBI desidera incontrarlo.\nDifferenze.\nLa differenza principale tra il film e il romanzo sta nel finale: nel primo l'assassino viene ucciso e Graham pu\u00f2 vivere felice con la sua famiglia, mentre nel romanzo Graham rimane pesantemente sfigurato in volto (\"ridotto come un quadro di Picasso\", commenter\u00e0 Lecter) e verr\u00e0 lasciato dalla moglie; addirittura, ne \"Il Silenzio degli Innocenti\", si viene a sapere che Graham ha perso la ragione ed \u00e8 diventato anche un alcolista."}
{"id": "641220", "revid": "100929", "url": "https://it.wikipedia.org/wiki?curid=641220", "title": "Allegra Caracciolo di Castagneto", "text": ""}
{"id": "641224", "revid": "6923", "url": "https://it.wikipedia.org/wiki?curid=641224", "title": "Deinocheirus mirificus", "text": "Deinocheirus (il cui nome significa \"terribili braccia\" o \"braccia mostruose\") \u00e8 un genere estinto di grande dinosauro ornithomimosauro vissuto nel Cretaceo superiore, circa 71-69 milioni di anni fa (Maastrichtiano), in quella che oggi \u00e8 l'attuale Formazione Nemegt, in Mongolia. Il genere \"Deinocheirus\" contiene una singola specie, ossia \"D. mirificus\". Il nome dell'animale deriva dai primi fossili, rinvenuti nel 1965, che comprendevano un paio di arti anteriori provvisti di mani e scapole. Nel 1970, questi fossili divennero l'olotipo dell'unica specie ascritta al genere \"Deinocheirus\": \"D. mirificus\"; il nome, dal greco antico, significa letteralmente \"mano orribile\", in riferimento alle gigantesche dimensioni delle braccia dell'animale. Nei successivi 50 anni, non fu ritrovato nessun altro resto fossili ascrivibile al genere e l'anatomia dell'animale rimase un mistero per anni, finch\u00e9 nel 2014, non vennero rinvenuti altri due esemplari pi\u00f9 completi che gettarono nuova luce sull'anatomia dell'animale.\nIl \"Deinocheirus\" era un ornithomimosauro piuttosto insolito: era il pi\u00f9 grande rappresentante del suo clade con i suoi 11 metri (36 piedi) di lunghezza e un peso di 6,36 tonnellate. Nonostante fosse un animale imponente le sue ossa cave, simili a quelle degli uccelli, alleggerivano il peso dell'animale. Le braccia erano tra le pi\u00f9 lunghe tra tutti i dinosauri teropodi bipedi, misurando da sole ben 2,4 metri (7,9 piedi), provviste, inoltre, di grandi artigli smussati. Le gambe in compenso erano relativamente brevi e provviste di tre dita dotate di artigli smussati. Una sua particolare caratteristiche era un curioso prolungamento delle vertebre neurali, che formavano una sorta di vela o di gobba, simile a quella degli attuali cammelli e dromedari. La coda finiva in un pigostilo (vertebre fuse all'estremit\u00e0 della coda, simile a quelle presenti negli uccelli), il che suggerisce la possibile presenza di un ventaglio di piume, alla fine della coda. Il cranio, invece, era del tutto diverso da quello degli altri ornithomimosauri, misurando circa 1,024 metri (3,36 ft) di lunghezza, con un'anatomia simile al cranio di un adrosauro.\nLa classificazione di \"Deinocheirus\" \u00e8 stata a lungo dibattuta e incerta: inizialmente l'animale era stato interpretato come un teropode carnivoro del gruppo dei carnosauria, tuttavia le somiglianze con la famiglia degli ornithomimosauri vennero subito notate dai paleontologi. In seguito a ci\u00f2 il \"Deinocheirus\" fu classificato come un ornithomimosauro primitivo, strettamente imparentato con i generi pi\u00f9 piccoli \"Garudimimus\" e \"Beishanlong\", con cui fu raggruppato nella nuova famiglia dei Deinocheiridae. A differenza degli altri ornithomimosauri, i membri di questa famiglia non sono adatti alla corsa. Dopo essere stato riclassificato come un ornithomimosauro il \"Deinocheirus\" fu pensato come un animale onnivoro. Tuttavia la sua dieta \u00e8 ancora un mistero: la forma della testa suggerisce una dieta erbivora, ma all'interno dello stomaco di un esemplare sono state ritrovate delle scaglie di pesce insieme a dei gastroliti, il che rafforza l'idea che fosse onnivoro e che probabilmente usasse i gastroliti come mezzo per macinare il cibo all'interno dello stomaco. I grandi artigli delle mani, quindi, potrebbe essere stati utilizzati per scavare i fondali dei fiumi e raccogliere piante. Tuttavia il suo arsenale di armi e la sua stazza non lo rendevano invulnerabile, infatti sono stati scoperti dei segni di morsi sulle ossa di un esemplare di \"Deinocheirus\" riconducibili al contemporaneo tirannosauride \"Tarbosaurus\".\nDescrizione.\nIl \"Deinocheirus\" \u00e8 il pi\u00f9 grande ornithomimosauro mai scoperto, e uno dei pi\u00f9 grandi teropodi conosciuti nonch\u00e9 uno dei pi\u00f9 alti; l'esemplare pi\u00f9 grande conosciuto misura fino a 11 metri (36 ft) di lunghezza, con un peso stimato di 6,36 tonnellate. Gli altri due esemplari sono pi\u00f9 piccoli, con l'olotipo che \u00e8 circa il 6% in meno dell'esemplare pi\u00f9 grande, e il pi\u00f9 piccolo, un subadulto, del 74%. Quando ancora si conoscevano solo le braccia dell'animale, sono state proposte varie dimensioni, ricavate da diversi metodi di calcolo. Uno studio del 2010 ha stimato che l'altezza all'anca del \"Deinocheirus\" doveva aggirarsi tra i 3,3 e i 3,6 metri (11-12 ft). Il peso invece era gi\u00e0 stato stimato dalle 2 (4.400 lb) alle 12 tonnellate (26.000 lb). Queste enormi dimensioni furono effettuate prendendo a modello i tirannosauridi, famiglia di dinosauri dalla corporatura diversa e dotati di braccia minuscole, in proporzione alle dimensioni corporee.\nSia il \"Deinocheirus\" sia il therizinosauride \"Therizinosaurus\" possedevano gli arti anteriori pi\u00f9 lunghi tra tutti i teropodi noti. Gli arti anteriori dell'esemplare olotipico misurano da sole ben 2,4 metri (7,9 piedi); l'omero (l'osso superiore del braccio) \u00e8 lungo circa 93,8 cm (36,9 pollici), l'ulna circa 68,8 cm (27,1 in ), mentre l'intera mano dell'animale era lunga circa 77 cm (30 in), con in aggiunta ben 19,6 cm (7,7 pollici) di artigli ricurvi. Ogni scapulocoracoide del cingolo scapolare ha una lunghezza di 1,53 metri (5,0 ft). Ogni met\u00e0 degli accoppiati ceratobranchialia misurano circa 42 cm (17 pollici). La scapola \u00e8 lunga e stretta, e lo stemma deltopectorale \u00e8 pronunciato e triangolare. L'omero era relativamente sottile e leggermente pi\u00f9 lungo della mano. Il ulna e il radio erano allungate e non collegate saldamente tra loro in una sindesmosi. Il metacarpo era piuttosto allungato rispetto alle dita. Le tre dita sono di grossomodo di uguale lunghezza tra loro, di cui il primo \u00e8 il pi\u00f9 robusto ed il secondo \u00e8 il pi\u00f9 lungo. Diverse zone ruvide e impressioni sugli arti anteriori indicano la presenza di grandi muscoli. La maggior parte delle superfici articolari delle ossa del braccio erano profondamente solcate, indicando che l'animale aveva spesse pastiglie di cartilagine tra le articolazioni. Sebbene le braccia del \"Deinocheirus\" fossero enormemente sviluppate, il loro rapporto con il resto del corpo era inferiore a quella dell'ornithomimosauro \"Ornithomimus\", mentre erano simili in proporzione a quelle del piccolo teropode \"Compsognathus\". La forcula (o osso dei desideri), elemento non molto noto negli ornitomimosauri, era a forma di U. Gli arti posteriori erano relativamente brevi, e l'osso della coscia (femore) \u00e8 pi\u00f9 lungo della tibia, come \u00e8 comune negli animali di grossa taglia. Il metatarso era pi\u00f9 breve e presentava l'arctometatarso, come nella maggior parte degli altri teropodi. Gli artigli dei piedi erano smussati e a punta larga, invece che conici come quelli della maggior parte dei teropodi. Le proporzioni delle ossa delle gambe, somigliavano molto a quelle dei tirannosauri, a causa del grande peso che dovevano sostenere.\nNonostante il \"Deinocheirus\" fosse un animale gigantesco ed ingombrante, le sue costole dorsali erano alte e relativamente semplici, il che indica che il corpo era relativamente stretto. Le dieci vertebre del collo erano basse e lunghe, diventando sempre pi\u00f9 corte andando verso il cranio, conferendo al collo la classica curvatura ad S tipica degli ornitomimosauri, dovuta alle proporzioni del cranio. Le spine neurali delle dodici vertebre posteriori diventavano sempre pi\u00f9 alte, l'ultima delle quali era circa 8,5 volte l'altezza della parte centrale. Tale rapporto \u00e8 uguale a quello delle spine neurali presenti nel gigantesco teropode \"Spinosaurus\". Le spine neurali avevano un sistema di legamenti, che sono stati probabilmente utilizzati per sostenere l'addome collegando ai fianchi e le gambe posteriori. In generale, le spine neurali formavano una sorta di \"vela\" o una gobba adiposa, che partiva a met\u00e0 della schiena fino alla base della coda, alquanto simile a quelle ritrovate in \"Spinosaurus\".\nTutte le vertebre erano ampiamente pneumatizzate da sacche d'aria, fatta eccezione per l'osso atlante e la vertebra pi\u00f9 arretrata della coda, ed erano collegati al sistema respiratorio. Le vertebre della schiena erano pneumatizzate come quelle dei sauropodi, con un ampio sistema di depressioni. Questi adattamenti possono essere correlati al gigantismo, in quanto riducono il peso dell'animale. Le sei vertebre dell'osso sacro erano alte e unite tra loro sia alla base sia in cima ai prolungamenti ossei (vedi immagine in alto a sinistra), formando una compatta piastra neurale. Anche l'ileo, era parzialmente pneomatizzato vicino alla vertebra sacrale. Parte del bacino \u00e8 ipertrofico, rispetto ad altri Ornitomimosauri, per sostenere il peso dell'animale con forti inserzioni muscolari. Le ossa anteriori dell'anca erano inclinate verso l'alto in vita. La punta della coda del \"Deinocheirus\" si concludeva con almeno due vertebre fuse, che insieme formavano un pigostilo, simile a quello ritrovato in altri dinosauri teropodi come gli oviraptorosauri e i therizinosauroidi. Inoltre, gli Ornitomimosauri sono ritenuti possedere piume pennacee, quindi tale caratteristica conforterebbe l'ipotesi che l'animale in vita avesse un ventaglio di piume alla fine della coda.\nL'unico cranio noto, appartenente all'esemplare pi\u00f9 grande e misurava circa 1.024 metri (3.36 ft) dalla premascella, nella parte anteriore, alla parte posteriore del condilo occipitale. La parte pi\u00f9 larga del cranio si trovava dietro gli occhi ed era larga solamente 23 cm (9,1 pollici). Per certi versi il cranio era simile a quello degli altri Ornitomimosauri, a causa della sua forma stretta e bassa, ma ne differiva nel fatto che il muso era pi\u00f9 allungato. Le pareti ossee del cranio erano piuttosto sottili, di circa 6 mm (0,24 in). Alla fine del muso aveva una sorta di becco appiattito e arrotondato, che in vita doveva essere ricoperto di cheratina. Le narici erano rivolte verso l'alto, e l'osso nasale era una cinghia stretta che si estendeva sopra le orbite. Il diametro esterno degli anelli sclerali era piccola, di circa 8,4 cm (3,3 in), rispetto alle dimensioni del cranio. La pi\u00f9 bassa finestra temporale, era vicino all'apertura degli occhi, che era parzialmente chiusa dall'osso giugale, in modo simile a \"Gallimimus\". Le ganasce erano senza denti, la mandibola era alta e massiccia mentre la mascella era piuttosto allungata e assottigliata e leggermente curvata verso il basso. Le proporzioni mascella-mandibola era pi\u00f9 simile a quella dei tirannosauridi, rispetto a quelli degli ornitomimosauri. Il muso era a forma di spatola (svasato verso l'esterno ai lati) e largo circa 25 cm (9,8 in), pi\u00f9 ampia rispetto alla larghezza del cranio. L'anatomia era simile al cranio degli adrosauri.\nClassificazione.\nOriginariamente, quando il \"Deinocheirus\" era conosciuto per i suoi arti anteriori, la sua classificazione era piuttosto difficile da determinare e furono proposte diverse ipotesi. Osm\u00f3lska e Roniewicz inizialmente ipotizzarono che il \"Deinocheirus\" non appartenesse a nessuna famiglia di teropodi gi\u00e0 nota, cos\u00ec crearono una nuova famiglia monospecifica, i Deinocheiridae, posta nell'infraordine Carnosauria. Ci\u00f2 fu dovuto alle grandi e spesse ossa degli arti anteriori, sebbene i due paleontologi ritrovarono delle somiglianze con \"Ornithomimus\" e, in misura minore, con \"Allosaurus\". Nel 1971, John Ostrom fu il primo ad ipotizzare che il \"Deinocheirus\" facesse parte di ornitomimosauria, notando che l'animale presentava caratteristiche analoghe e non con gli ornithomimosauri. Nel 1976, Rhinchen Barsbold nomin\u00f2 l'ordine Deinocheirosauria, che includeva i generi apparentemente correlati \"Deinocheirus\" e \"Therizinosaurus\". Una relazione tra \"Deinocheirus\" e i therizinosauri, anch'essi dotati di lunghe braccia, fu sostenuta da alcuni scrittori successivi, ma oggi questa ipotesi \u00e8 stata completamente scartata.\nNel 2004, Peter Makovicky, Kobayashi e Currie affermarono che il \"Deinocheirus\" era probabilmente un ornithomimosauro primitivo, poich\u00e9 mancava di alcune delle caratteristiche tipiche della famiglia Ornithomimidae. I tratti primitivi includono i suoi artigli ricurvi, il basso rapporto tra omero e scapola e la mancanza di una sindesmosi. Uno studio del 2006 di Kobayashi e Barsbold ha scoperto che il \"Deinocheirus\" \u00e8 forse l'ornithomimosauro pi\u00f9 primitivo, sebbene non siano stati in grado di risolvere ulteriormente le sue affinit\u00e0, a causa della mancanza di elementi del cranio e degli arti posteriori. Un'analisi cladistica che accompagna la descrizione del 2014 dei due esemplari molto pi\u00f9 completi ha scoperto che il \"Deinocheirus\" formava un clade con \"Garudimimus\" e \"Beishanlong\", che furono quindi inclusi in Deinocheiridae.\nIl seguente cladogramma mostra la posizione di \"Deinocheirus\" in Ornithomimosauria:\nLo studio del 2014 ha definito Deinocheiridae come un clade che include \"tutti i taxa con un antenato comune pi\u00f9 recente con \"Deinocheirus mirificus\" che con \"Ornithomimus velox\"\". I tre membri condividono varie caratteristiche anatomiche negli arti. Il cladogramma del 2014 suggeriva che gli ornitomimosauri durante il Cretaceo inferiore si divisero in due stirpi principali; Deinocheiridae e Ornithomimidae. A differenza degli altri ornithomimosauri, i deinocheiridi non specializzati nella corsa. Le peculiarit\u00e0 anatomiche di \"Deinocheirus\" rispetto ad altri ornitomimosauri molto pi\u00f9 piccoli, possono essere ampiamente spiegate dalle sue dimensioni e dall'elevato peso. I deinocheiridi e gli ornitomimidi pi\u00f9 piccoli non avevano denti, a differenza degli ornitomimosauri primitivi.\nStoria della scoperta.\nI primi resti fossili conosciuti di \"Deinocheirus\" furono scoperti dal paleontologo polacco Zofia Kielan-Jaworowska il 9 luglio 1965, nel sito di Altan Ula III (coordinate: 43\u00b0 33.987'N 100\u00b0 28.959'E) nel bacino Nemegt del deserto del Gobi. Zofia faceva parte di una spedizione paleontologica polacco-mongola, accompagnata dal paleontologo mongolo Rinchen Barsbold, durante i 1963-1965, organizzata dall'Accademia polacca delle scienze e dall'Accademia mongola delle scienze. La spedizione impieg\u00f2 tre giorni, dal 9-11 luglio, a scavare l'esemplare e caricarlo su un veicolo. Un rapporto del 1968 di Kielan-Jaworowska e Naydin Dovchin, che riassumeva i risultati delle spedizioni, annunci\u00f2 che i resti rappresentavano una nuova famiglia di dinosauri teropodi. L'esemplare \u00e8 stato scoperto in una piccola collina in pietra arenaria e consiste in uno scheletro parziale disarticolato, la maggior parte delle quali probabilmente si \u00e8 erosa al momento della scoperta. L'esemplare consisteva in entrambi gli arti anteriori, esclusi gli artigli della mano destra, l'intera cintura scapolare, il centro di tre vertebre dorsali, cinque costole, gastralia (costole del ventre) e due ceratobranchialia. L'esemplare \u00e8 stato reso l'olotipo di \"Deinocheirus mirificus\", nominato da Halszka Osm\u00f3lska e Ewa Roniewicz nel 1970. Il nome generico, \"Deinocheirus\" deriva dal greco antico \"deinos\" (\u03b4\u03b5\u03b9\u03bd\u03cc\u03c2), che significa \"terribile\" e \"cheir\" (\u03c7\u03b5\u03af\u03c1), che significa \"mano\", a causa delle dimensioni e dei forti artigli degli arti anteriori. Il nome specifico, \"mirificus\", deriva dal latino e significa \"insolito\" o \"meraviglioso\", scelto per l'insolita struttura degli arti anteriori. Le spedizioni polacco-mongole furono notevoli per essere guidate da donne, tra le prime a nominare nuovi dinosauri. Il numero di catalogo dell'esemplare originale olotipo era ZPal MgD-I / 6, ma da allora \u00e8 stato ricatalogato come MPC-D 100/18.\nLa scarsit\u00e0 dei resti noti di \"Deinocheirus\" ha inibito una comprensione approfondita dell'animale per quasi mezzo secolo in poi, e la letteratura scientifica spesso lo ha descritto come uno dei pi\u00f9 \"enigmatici\", \"misteriosi\" e \"bizzarri\" dinosauri mai rinvenuti. Le braccia olotipiche continuarono a diventare parte di un'esibizione itinerante di fossili di dinosauro mongoli, visitando vari paesi. Nel 2012, Phil R. Bell, Philip J. Currie e Yuong-Nam Lee hanno annunciato la scoperta di ulteriori elementi del campione olotipico, inclusi frammenti di gastralia, trovati da una squadra mongolo-coreana che ha riposizionato l'originale cava nel 2008. I segni di morsi rinvenuti sulle due gastralia sono stati assegnati attribuiti ad un \"Tarbosaurus\". Ci\u00f2 potrebbe spiegare perch\u00e9 l'esemplare di \"Deinocheirus\" sia stato ritrovato in uno stato sparso e non associato\nNel 2013, la scoperta di due nuovi campioni di \"Deinocheirus\" era stata annunciata prima della conferenza annuale della Societ\u00e0 di paleontologia dei vertebrati (SVP) da Lee, Barsbold, Currie e colleghi. Ospitato presso l'Accademia delle scienze della mongolia, questi esemplari privi di cranio sono stati catalogati come MPC-D 100/127 e MPC-D 100/128. MPC-D 100/128, \u00e8 un esemplare subadulto, ritrovato dagli scienziati nella localit\u00e0 Altan Ula IV (coordinate: 43 \u00b0 36.091'N 100 \u00b0 27.066'E ) della Formazione Nemegt durante la Spedizione Dinosaica Internazionale Corea-Mongolia nel 2006, ma era gi\u00e0 stato danneggiato dai commercianti illegali di fossili. Il secondo esemplare, MPC-D 100/127, fu trovato dagli scienziati nel Bugiin Tsav (coordinate: 43\u00b0 54.025'N 99\u00b0 58.359'E ) nel 2009. \u00c8 leggermente pi\u00f9 grande dell'olotipo, e potrebbe essere chiaramente identificato come \"Deinocheirus\" dalla sua zampa anteriore sinistra, e quindi ha contribuito a identificare il precedente esemplare raccolto come \"Deinocheirus\". Anche questo esemplare era stato recuperato dai commercianti di fossili, che avevano rimosso il cranio, mani e piedi, ma si erano lasciati dietro un singolo dito del piede. Probabilmente era stato saccheggiato dopo il 2002, in base al denaro lasciato nella cava. Crani, artigli e denti sono spesso mirati selettivamente dai bracconieri a spese del resto dello scheletro (che viene spesso vandalizzato), poich\u00e9 hanno maggiore mercato. In un'intervista, Currie dichiar\u00f2 che era politica della loro squadra investigare sulle cave dopo che erano state saccheggiate e recuperare qualcosa di significativo, e che trovare nuovi fossili di \"Deinocheirus\" fu motivo di gioia, nonostante le ossa vandalizzate. Alla SVP di quell'anno fu mostrato un modello virtuale di \"Deinocheirus\", scatenando applausi e complimenti dalla folla di paleontologi ivi presenti. Il paleontologo scozzese Stephen L. Brusatte ha affermato di non essere mai stato cos\u00ec sorpreso da un discorso del SVP, sebbene nuovi fossili vengano regolarmente presentati alla conferenza.\nDopo che i nuovi esemplari furono annunciati, si vociferava che un teschio saccheggiato avesse trovato la sua strada per un museo europeo attraverso il mercato nero. Gli elementi saccheggiati furono notati in una collezione privata europea dal commerciante di fossili francese Fran\u00e7ois Escuill\u00e9, che ha parlato di quest'ultimi il paleontologo belga Pascal Godefroit nel 2011. Sospettavano che i resti appartenessero a \"Deinocheirus\", contattarono la squadra mongola-coreana. Escuill\u00e9 successivamente acquis\u00ec i fossili e li don\u00f2 al Royal Belgian Institute of Natural Sciences. Il materiale recuperato consisteva in un teschio, una mano sinistra e dei piedi, che erano stati raccolti in Mongolia, venduti a un acquirente giapponese e rivenduti a una festa tedesca. Il team ha concluso che questi elementi appartenevano all'esemplare MPC-D 100/127, poich\u00e9 il singolo osso del piede rimanente si inseriva perfettamente nel materiale sequestrato, l'osso e la matrice corrispondevano a colori e poich\u00e9 gli elementi appartenevano a un individuo delle stesse dimensioni, senza sovrapposizioni di elementi scheletrici. Il 1 maggio 2014, i fossili sono stati rimpatriati in Mongolia da una delegazione del Museo belga, durante una cerimonia tenutasi all'Accademia delle scienze della Mongolia. Lo scheletro riunito fu depositato presso il Museo centrale dei dinosauri mongoli di Ulan Bator, insieme ad uno scheletro di \"Tarbosaurus\", anch'esso riportato in Mongolia dopo la sua esportazione illegale. Il paleontologo americano Thomas R. Holtz ha dichiarato in un'intervista che il nuovo \"Deinocheirus\" rimane simile al \"prodotto di una relazione amorosa segreta tra un hadrosauro e un \"Gallimimus\"\".\nCombinando gli elementi in matrice, entrambi i nuovi esemplari rappresentano quasi l'intero scheletro di \"Deinocheirus\", poich\u00e9 l'MPC-D 100/127 include tutto il materiale a parte le vertebre dorsali centrali, la maggior parte delle vertebre caudali e la zampa anteriore destra; MPC-D 100/128 riempie la maggior parte delle lacune dell'altro scheletro, con quasi tutte le vertebre dorsali e caudali, l'ileo, un ischio parziale e la maggior parte degli arti posteriori di sinistra. Nel 2014, gli esemplari sono stati descritti nel giornale \"Nature\" da Lee, Barsbold, Currie, Yoshitsugu Kobayashi, Hang-Jae Lee Lee, Godefroit, Escuilli\u00e9 e Tsogtbaatar Chinzorig. Curiosamente, una simile serie di eventi \u00e8 stata riportata all'inizio del 2014 con \"Spinosaurus\" un altro teropode con la vela che era noto solo da pochi resti dal 1912. I resti in matrice sono stati riuniti con esemplari ottenuti dagli scienziati, e \"Spinosaurus\" si \u00e8 dimostrato essere molto diverso dagli altri spinosauridi. I due casi hanno dimostrato che lo stile di vita e l'aspetto di animali estinti non completamente conosciuti non possono sempre essere dedotti in modo sicuro da parenti stretti. Entro il 2017, il governo mongolo aveva intensificato i suoi sforzi per sequestrare fossili in matrice dai collezionisti e rimpatriarli, in quanto provare la loro provenienza era diventata una preoccupazione scientifica e politica. Pertanto, uno studio ha testato la possibilit\u00e0 di identificare i fossili in matrice con metodi geochimici, utilizzando \"Deinocheirus\" e altri dinosauri del Nemegt come esempi.\nPaleobiologia.\nGli artigli smussati e corti del \"Deinocheirus\" sono molto simili a quelli del therizinosauro \"Alxasaurus\", il che indica che le lunghe braccia e i grossi artigli dell'animale erano principalmente usati per scavare e raccogliere piante. Gli artigli smussati dei piedi, inoltre, avrebbero permesso all'animale di non sprofondare nei terreni molli e fangosi. I robusti arti posteriori e la caratteristica regione dell'anca indicano che l'animale si muoveva piuttosto lentamente, al contrario degli altri ornithomimosauri. Tuttavia le sue imponenti dimensioni erano gi\u00e0 da sole un ottimo deterrente contro i predatori, come il \"Tarbosaurus\". Sia la gobba dorsale sia il possibile ventaglio di piume della coda erano, probabilmente utilizzati come display sessuale. Il \"Deinocheirus\" era probabilmente un animale diurno (attivo durante il giorno), poich\u00e9 gli anelli sclerotici degli occhi erano relativamente piccoli rispetto alla lunghezza del cranio. Le mani avevano una buona mobilit\u00e0 relativamente al braccio inferiore, ma era capace solo di un limitato movimento di flessione, incapace di chiudersi nell'afferrare.\nIl cervello del \"Deinocheirus\" \u00e8 stato ricostruito tramite una scansione TC e presentato alla conferenza 2014 della Societ\u00e0 di Paleontologia dei Vertebrati. Il cervello dell'animale era globoso e di forma simile a quello degli uccelli e dei teropodi troodontidi, il telencefalo era espanso in modo simile alla maggior parte dei teropodi, e i bulbi olfattivi erano relativamente grandi. Il cervello era proporzionalmente piccolo e compatto e il suo quoziente di encefalizzazione rettile (rapporto cervello-corpo) \u00e8 stimato a 0,69, risultato piuttosto basso per i teropodi e simile a quello dei sauropodi. Altri ornitomimosauri hanno un cervello proporzionalmente pi\u00f9 grande, pertanto il piccolo cervello del \"Deinocheirus\" riflette il suo comportamento sociale e la sua dieta. La sua coordinazione e il suo equilibrio non erano tanto importanti quanto quelli dei teropodi carnivori. Uno studio sulla microstruttura ossea presentato al 13\u00ba Meeting Annuale dell'Associazione Europea dei Paleontologi dei Vertebrati, nel 2015, ha dimostrato che il Deinocheirus aveva probabilmente un alto tasso metabolico e cresceva rapidamente prima di raggiungere la maturit\u00e0 sessuale.\nDieta.\nLa particolare forma del cranio del \"Deinocheirus\" mostra che quest'ultimo aveva una dieta pi\u00f9 specializzata rispetto ad altri ornitomimosauri. Il becco era simile a quello delle anatre, il che indica che l'animale avrebbe potuto nutrirsi in acqua, o nutrirsi di vegetazione terrestre come alcuni sauropodi e hadrosauri. I punti di attacco per i muscoli che aprono e chiudono le mascelle erano molto piccoli rispetto alle dimensioni del cranio, il che indica che il \"Deinocheirus\" aveva un morso piuttosto debole. Il cranio era quindi probabilmente progettato per tagliare le tenere fibre delle piante acquatiche. La profondit\u00e0 della mascella inferiore indica la presenza di una grande lingua, che avrebbe potuto aiutare l'animale a ingoiare il cibo raccolto dall'ampio becco quando l'animale si nutriva negli specchi d'acqua dolce.\nTra le costole e gastralia dell'esemplare MPC-D100 / 127 sono state rinvenute pi\u00f9 di 1.400 gastroliti (pietre dello stomaco, da 8 a 87 millimetri di dimensione). Il rapporto tra la massa dei gastroliti e il peso totale, 0,0022, supporta la teoria che questi gastroliti aiutassero gli animali senza denti a macinare il loro cibo. Caratteristiche come la presenza di un becco e una mascella rovesciata a forma di U, indicano spesso un erbivoro facoltativo, tra i teropodi coelurosauri. Nonostante queste caratteristiche, tra i gastroliti sono state trovate anche vertebre e squame di pesce, il che suggerisce che il \"Deinocherus\" fosse un onnivoro. Si ritiene che gli ornitomimosauri si nutrivano sia di piante sia di piccoli animali.\nPrima della scoperta di scheletri pi\u00f9 completi, i paleontologi ipotizzarono vari comportamenti e diete per \"Deinocheirus\". I primi studi, generalmente, indicavano questo animale come un carnivoro, simile ad \"Allosaurus\", che usava le sue zampe anteriori per sventrare le prede. Nella loro descrizione originale, Osm\u00f3lska e Roniewicz scoprirono che le mani del \"Deinocheirus\" non erano adatte ad afferrare, ma potevano invece essere usate per squarciare le sue prede. Nel 1970, il paleontologo russo Anatoly Konstantinovich Rozhdestvensky paragon\u00f2 gli arti anteriori del \"Deinocheirus\" a quelle dei bradipi, portandolo a ipotizzare che il \"Deinocheirus\" fosse un dinosauro arboricolo, che si nutriva di piante e forse anche di uova o di qualunque piccolo animale trovasse tra i rami. Nel 1988, Gregory S. Paul sugger\u00ec invece che gli artigli fossero troppo smussati per scopi predatori, ma sarebbero stati una buona arma difensiva. Nel tentativo di determinare le nicchie ecologiche per \"Deinocheirus\" e \"Therizinosaurus\" nel 2010, Phil Senter e James H. Robins conclusero che il \"Deinocheirus\" aveva il pi\u00f9 ampio spettro di movimenti verticali di ogni altro erbivoro della Formazione Nemegt, a causa dell'altezza al bacino, e che fosse specializzato nel nutrirsi di fogliame alto. Nel 2017, \u00e8 stato suggerito che gli artigli del \"Deinocheirus\" si fossero adattati per estrarre grandi quantit\u00e0 di piante erbacee dall'acqua e per diminuire la resistenza con l'acqua.\nPaleopatologia.\nOsm\u00f3lska e Roniewicz hanno riferito che il campione olotipico presenta fori, scanalature e tubercoli anormali sulla prima e seconda falange del secondo dito sinistro che potrebbero essere il risultato di ferite all'articolazione tra le due ossa. Il danno potrebbe aver causato cambiamenti nella disposizione dei legamenti dei muscoli. Anche i due coracoidi sono sviluppati diversamente. Una costola del campione MPC-D 100/127 mostra un trauma guarito che ha rimodellato l'osso. Nel 2012 sono stati riportati segni di morsi su due gastralie del campione olotipo. Le dimensioni e la forma dei segni del morso corrispondono ai denti del \"Tarbosaurus\", il pi\u00f9 grande predatore conosciuto della Formazione Nemegt. Sono stati identificati vari tipi di tracce di alimentazione; forature, sgorbie, striature, denti frammentari e combinazioni dei segni precedenti. I segni del morso rappresentano probabilmente un comportamento alimentare invece di un'aggressione tra specie, e il fatto che i segni dei morsi non siano stati trovati altrove sul corpo indica che il predatore si \u00e8 concentrato sugli organi interni. I segni del morso di \"Tarbosaurus\" sono stati ritrovati anche nei fossili di un hadrosauro e un sauropode, ma i segni di morsi di teropodi su ossa di altri teropodi sono molto rari nella documentazione fossile.\nPaleocologia.\nI tre campioni noti di \"Deinocheirus\" sono stati recuperati dalla Formazione Nemegt, nel deserto del Gobi, nella Mongolia meridionale. Questa formazione geologica non \u00e8 mai stata datata radiometricamente, ma la fauna presente nei reperti fossili indica che si fu probabilmente depositata durante la fase iniziale del Maastrichtiano, alla fine del Cretaceo superiore, circa 70 milioni di anni fa. Le facies della roccia della formazione suggeriscono la presenza di corsi d'acqua e canali fluviali, distese fangose e laghi poco profondi. Tali grandi canali fluviali e depositi di sedimenti sono la prova di un clima molto pi\u00f9 umido di quelli che si trovano nelle pi\u00f9 vecchie formazioni di Barun Goyot e Djadochta. Tuttavia, i depositi di caliche indicano che si verificavano periodi di siccit\u00e0 periodici. I sedimenti furono depositati nei canali e nelle piane alluvionali dai fiumi.\nSi ritiene che il \"Deinocheirus\" fosse una presenza piuttosto comune all'interno della Formazione Nemegt, in quanto gli unici tre esemplari ritrovati sono distanti tra loro 50 km (31 miglia). I sistemi fluviali della Formazione Nemegt fornivano un'adeguata nicchia per il \"Deinocheirus\" per le sue abitudini onnivore. L'ambiente era simile a quello dell'odierno Delta dell'Okavango, della Botswana. All'interno di questo ecosistema, il \"Deinocheirus\" si sarebbe nutrito sia di piante sia di piccoli animali, incluso il pesce. Il \"Deinocheirus\" competeva inoltre con altri grandi dinosauri erbivori per nutrirsi sulle cime degli alberi, come il teropode \"Therizinosaurus\" dal collo lungo, vari sauropodi titanosauri e l'hadrosauro \"Saurolophus\". Tuttavia, grazie alla posizione elevata dell'anca, i lunghi arti ed il collo lungo, il \"Deinocheirus\" poteva raggiungere anche i fogliami pi\u00f9 alti. Insieme al \"Deinocheirus\", la scoperta del \"Therizinosaurus\" e del \"Gigantoraptor\" mostrano come tre gruppi di teropodi erbivori (ornitomimosauri, therizinosauri e oviraptorosauri) raggiunsero indipendentemente le loro dimensioni massime nel Cretaceo superiore dell'Asia.\nGli habitat intorno ai fiumi del Nemegt dove viveva il \"Deinocheirus\" costituivano una casa per una vasta gamma di organismi. Si trovano occasionalmente fossili di molluschi e una gran variet\u00e0 di altri animali acquatici come pesci e tartarughe. I crocodylomorfi del Nemegt includevano diverse specie di \"Shamosuchus\". I mammiferi fossili sono rari nella formazione nemegt, ma sono stati ritrovati molti uccelli, tra cui l'enantiornithine \"Gurilynia\", gli hesperornithiformi \"Judinornis\" e \"Brodavis\", e il possibile anseriforme \"Teviornis\". I dinosauri erbivori della formazione Nemegt includono gli ankylosauri \"Tarchia\" e \"Saichania\"; il pachycephalosouro \"Prenocephale\"; gli hadrosauridi \"Saurolophus\" e \"Barsboldia\" ed il sauropode \"Nemegtosaurus\". Tra i teropodi predatori che vissero insieme al \"Deinocheirus\" si trovano i tirannosauroidi \"Tarbosaurus\", \"Alioramus\" e \"Bagaraatan\" e i troodontidi \"Borogovia\", \"Tochisaurus\" e \"Saurornithoides\". Altri gruppi di teropodi onnivori e/o erbivori includono il therizinosauro \"Therizinosaurus\"; gli oviraptorosauri \"Elmisaurus\", \"Nemegtomaia\" e \"Rinchenia\"; e altri ornitomimosauri \"Anserimimus\" e \"Gallimimus\"."}
{"id": "641229", "revid": "30610", "url": "https://it.wikipedia.org/wiki?curid=641229", "title": "Carla Henius", "text": "Si \u00e8 pi\u00f9 volte autodefinita come un pioniere consistente della cosiddetta \"musica contemporanea del ventesimo secolo\".\nBiografia.\n\u00c8 stata una interprete di musica contemporanea e il suo nome risulta in particolar modo legato alle opere di Luigi Nono e Arnold Sch\u00f6nberg.\n\u00c8 stata sposata con il regista Joachim Klaiber."}
{"id": "641238", "revid": "1410376", "url": "https://it.wikipedia.org/wiki?curid=641238", "title": "Italia di Mezzo", "text": "LItalia di Mezzo \u00e8 stato un movimento politico fondato il 21 ottobre 2006 da Marco Follini, gi\u00e0 segretario nazionale dell'UDC, che decide di abbandonare il partito e la coalizione di centrodestra di cui era membro fino a quel momento.\nNel quinquennio 2001-2006, Follini \u00e8 stato la principale anima critica della Casa delle Libert\u00e0 nella fase della sua esperienza di governo guidata da Silvio Berlusconi, criticando alcune scelte della coalizione e sostenendo un'alternativa neo-centrista di stampo puramente moderato.\nNel febbraio 2007 Follini vota la fiducia al governo di centrosinistra, guidato da Romano Prodi, e a maggio dello stesso anno aderisce al Comitato promotore del Partito Democratico, preannunciando il contestuale punto d'arrivo dell'Italia di Mezzo nel PD.\nStoria.\nL'associazione politica.\nL'Italia di Mezzo nasce come libera associazione politica alla vigilia del referendum costituzionale del 2006, con il quale il corpo elettorale si esprime negativamente in merito alla riforma costituzionale in senso federalista ed esecutivista varata dal Governo Berlusconi. La Casa delle Libert\u00e0 si schiera compatta per il \"S\u00ec\" alla conferma della legge, ma nell'UDC emerge una frangia di contrari, che gi\u00e0 nel 2004 avevano espresso delle riserve sull'approvazione della riforma.\nTra di essi ci sono Marco Follini, Bruno Tabacci e Gianmario Ferramonti, che raggruppano parte dei circoli centristi nella nascente \"Italia di Mezzo\".\nL'Italia di mezzo, nuovo partito.\nAl di l\u00e0 dell'esperienza referendaria, l'Italia di Mezzo si trasforma in un vero e proprio partito politico quando Follini, senatore, decide di lasciare l'UDC, sostenendo che sia necessaria una rottura con l'attuale centrodestra: tra i parlamentari a seguirlo c'\u00e8 il deputato Riccardo Conti; nella base dell'UDC, il nuovo partito individua vari esponenti locali.\nIl 21 ottobre 2006, a Napoli, il movimento si trasforma in partito politico. Qui si decide la linea da seguire e si invitano a raccolta tutti i moderati che non si riconoscono nell'attuale bipolarismo, per creare insieme una nuova grande forza politica di centro. In Parlamento, Conti e Follini lasciano i rispettivi gruppi dell'UDC e si iscrivono al gruppo misto.\nIdM sostiene, in questa fase, posizioni pi\u00f9 moderate rispetto agli ex alleati e dimostra aperture sui temi di importanza collettiva anche nei confronti del Governo di centrosinistra in carica, guidato da Romano Prodi. Follini decide di non intraprendere manifestazioni contro la Finanziaria varata dal Governo Prodi, cos\u00ec come invece fanno gli altri partiti del centrodestra a Roma e a Palermo, sostenendo di \"appartenere ad una tradizione che preferisce le vie parlamentari alla piazza\".\nLo smarcamento dal centrodestra.\nNella fase di consolidamento del suo nuovo partito, Follini annuncia che il suo obiettivo \u00e8 quello di \"dare voce a quella parte del Paese che sta nel mezzo tra Berlusconi e Prodi\", sostenendo l'intenzione di avviare una collaborazione con Clemente Mastella, leader dei Popolari UDEUR, per dare vita - a lungo raggio - ad un progetto politico spiccatamente centrista.\nNel frattempo, delinea il suo definitivo smarcamento dal centrodestra. Nel gennaio 2007, intervenendo sul tema della leadership della Casa delle Libert\u00e0, Follini sostiene:\nIl sostegno al Governo Prodi.\nL'Italia di Mezzo assurge alle cronache nazionali in occasione della crisi che investe il Governo Prodi il 21 febbraio 2007, quando l'esecutivo non ottiene la maggioranza in Senato sulla mozione di politica estera presentata dal ministro D'Alema. Prodi presenta le sue dimissioni al Presidente della Repubblica Napolitano, il quale - dopo formali consultazioni dei gruppi parlamentari - invita il Governo a ripresentarsi dinnanzi alle Camere per riottenere la fiducia.\nIn tale circostanza, il senatore Follini decide di dare il suo sostegno alla maggioranza di centrosinistra che, davanti ad un Senato in cui la maggioranza gode di un esiguo scarto sull'opposizione, risulta decisivo. Follini, dunque, pur non entrando nell'alveo dei partiti di governo, formalizza una collaborazione parlamentare con l'Unione. Il deputato alla Camera Riccardo Conti invece vota contro la fiducia al governo ritenendo necessario mantenere una linea rigorosamente equidistante dai poli.\nVerso il Partito Democratico.\nIl 23 maggio 2007, Marco Follini rientra tra i 45 componenti del comitato promotore del Partito Democratico. Italia di Mezzo, pertanto, cos\u00ec come gli altri soggetti politici componenti del PD, ha concluso la sua azione politica contestualmente all'elezione dell'assemblea costituente del nuovo partito di centrosinistra, il 14 ottobre 2007.\nL'11 giugno 2007 Follini, in Senato, lascia il gruppo misto per aderire a quello dell'Ulivo.\nVerso il Movimento per l'Autonomia.\nIl 22 gennaio 2008 i resti del movimento Italia di Mezzo decidono di unirsi al Movimento per l'Autonomia pur mantenendo i nomi originari dei partiti, per cui il nuovo progetto politico - che intende presentarsi gi\u00e0 alle prossime amministrative - si chiamer\u00e0 L'Italia di centro-Movimento per l'autonomia."}
{"id": "641245", "revid": "339392", "url": "https://it.wikipedia.org/wiki?curid=641245", "title": "Unione dei democratici cristiani e dei democratici di centro", "text": ""}
{"id": "641248", "revid": "1305772", "url": "https://it.wikipedia.org/wiki?curid=641248", "title": "Maria F\u00ebdorovna", "text": "Maria F\u00ebdorovna \u00e8 il nome di due zarine ovvero "}
{"id": "641253", "revid": "254059", "url": "https://it.wikipedia.org/wiki?curid=641253", "title": "Cucina piacentina", "text": "Con l'espressione cucina piacentina s'intende l'insieme dei piatti della tradizione culinaria della provincia italiana di Piacenza.\nStoria.\n\u00c8 una gastronomia forte di piatti noti e apprezzati anche fuori dal territorio e non solo in tempi recenti. Anticamente si utilizzava l'espressione \u201c\"roba de Piasensa\"\u201d per descrivere la prelibatezza di certe pietanze, specialmente formaggi e salumi. Nel XVIII secolo il cardinale piacentino Giulio Alberoni, primo ministro di Spagna al servizio di Filippo V, riforniva la corte di prodotti provenienti dal Piacentino, particolarmente apprezzati dalla regina Elisabetta Farnese.\nPur essendo una cucina fortemente vincolata alla terra come tante della Pianura padana, risulta per\u00f2 molto ricca e variegata, unendo una gastronomia della campagna ad un'altra che caratterizzava le famiglie nobiliari di Piacenza. Inoltre, diverse possono essere le varianti locali di uno stesso piatto. Una sua caratteristica \u00e8 quella dell'utilizzo di carni equine (cavallo ed asino), essendo sempre stata Piacenza un importante avamposto militare dove erano facilmente reperibili i suddetti animali.\nVista la posizione geografica occupata dalla provincia di Piacenza, lembo occidentale d'Emilia incuneata tra Lombardia e Liguria e per un breve tratto confinante anche con il Piemonte, la tradizione culinaria piacentina \u00e8 il risultato della mescolanza di varie contaminazioni regionali e componenti. Si distinguono quella emiliana del salume e della pasta; quella lombarda del riso (che \u00e8 anche piemontese), della \"b\u00fc\u015b\u00e9cca\" o trippa, dei pesci del Po e della \"l\u00fcganga\"\"(la salsiccia lombardo-veneta); e quella ligure che fa grande uso della verdura. Vi \u00e8 poi una base comune in tutto il nord Italia che \u00e8 quella della polenta, piatto povero per eccellenza, e delle paste ripiene (di cui si fa un gran consumo in Emilia). Come nelle altre cucine del Settentrione, anche in quella piacentina si utilizzano tradizionalmente il burro e lo strutto, al posto degli olii vegetali, per friggere gli alimenti.\nAl momento la provincia di Piacenza \u00e8 l'unica in Italia, oltre che l'unico distretto amministrativo europeo, ad annoverare tre salumi tipici protetti con il marchio D.O.P. (coppa, pancetta e salame piacentini). Inoltre i vini D.O.C. contrassegnati dal marchio Colli piacentini sono ventuno.\nAntipasti.\nIl tradizionale antipasto piacentino \u00e8 composto da salumi. Oltre ai gi\u00e0 citati prodotti D.O.P.\nsono diffusi \nL'abitudine di servire i salumi con riccioli di burro, cos\u00ec come di presentarli insieme a prodotti sott'olio ha origini piuttosto recenti ed \u00e8 stata introdotta dai ristoratori della zona.\nAccompagnano o sostituiscono i salumi\nNella Bassa piacentina al confine con il Parmense ed il Cremonese \u00e8 tradizionale la preparazione del chisul\u00e9n (italianizzato in \"chisolino\"), conosciuto come \"gnocco fritto\" o \"torta fritta\" in altre zone dell'Emilia. \u00c8 valorizzato con il marchio De.Co dall'amministrazione comunale di Fiorenzuola d'Arda.\nPrimi piatti.\nLa gastronomia della provincia di Piacenza \u00e8 particolarmente ricca di primi piatti. Si tratta per lo pi\u00f9 di preparazioni di pasta, di riso o di paste ripiene, in linea con la tradizione dell'Emilia e delle regioni confinanti. Tra i pi\u00f9 popolari risultano:\nSecondi piatti.\nUna peculiarit\u00e0 della cucina piacentina, che la contraddistingue nel panorama delle cucine locali italiane, \u00e8 il consumo di carni equine. Sono tre i piatti di questo tipo:\nTra le ricette a base di altre carni si citano:\nAnche altri secondi piatti, per lo pi\u00f9 a base di verdura, lasciano scoperti i legami con la cucina ligure. \u00c8 il caso delle\nCome in altre zone dell'Italia Settentrionale, dove sono presenti ambienti umidi e boschi, non mancano i modi per cucinare le rane, specialmente fritte, e le lumache. Queste ultime sono note come\nNelle abitudini alimentari dei paesi situati lungo il corso del Po \u00e8 entrato il pescegatto, fritto o in umido, introdotto nel fiume dall'America settentrionale all'inizio del Novecento. Quello servito oggi dai ristorati \u00e8 di allevamento.\nPiatti della consuetudine.\nSi tratta di piatti che non sono legati ad alcuna ricorrenza particolare e che in passato venivano per lo pi\u00f9 preparati con ingredienti poveri o facilmente reperibili, molto frequentemente recuperando gli avanzi del pasto precedente. Ricette di questo tipo sono comuni o simili, almeno negli ingredienti, a quelle di altri territori della Pianura padana.\nIl pi\u00f9 noto \u00e8 la polenta, che compare sulle tavole del Piacentino prevalentemente nei mesi autunnali ed invernali non solo come accompagnamento alla p\u00eccula 'd cavall. Due sono le preparazioni pi\u00f9 popolari:\nA lungo \u00e8 stato il riso, pi\u00f9 che la pasta, l'elemento principale dei primi piatti:\nVeniva riutilizzato inoltre per la preparazione dei\nTra le zuppe, le pi\u00f9 note sono senz'altro\nUna minestra preparata per sfruttare gli avanzi, la cui tradizione sopravvive ancora presso alcune famiglie, \u00e8 la \"pan\u00e4\" o \"panada\", ampiamente diffusa in varie aree dell'Italia Settentrionale. \u00c8 costituita da pane raffermo posto nel brodo insieme a uova e formaggio grattugiato, olio e noce moscata. Si serviva spesso ad anziani ed infermi.\nUno degli ingredienti di base nell'alimentazione del Nord Italia sono state a lungo le patate, la cui coltivazione nel Piacentino \u00e8 ancora radicata nelle aree appenniniche. Venivano comunemente impiegate per:\nSoprattutto in epoche di minor benessere economico, le polpette potevano essere anche a base di carne di vitello lessata e avanzata, che veniva tritata con la mezzaluna con un'aggiunta di prezzemolo, uova ed eventualmente pane, formaggio Grana e patate. Il pane secco veniva abitualmente riutilizzato non solo nelle polpette, ma anche in diversi tipi di ripieno, tra i quali quello dei verzolini, involtini di carne lessa avanzata ripieni di pane e formaggio. Con questo nome si identificano anche gli involtini di verza.\nLa verza a listarelle cotta in padella con aceto e altri ingredienti \u00e8 nota come sancrau: si tratta del contorno abbinato al cotechino o alla salsiccia. La somiglianza tanto culinaria quanto fonetica con \"sauerkaut\" (in lingua tedesca crauti, cio\u00e8 l'abbinamento dei w\u00fcrstel, altro tipo di carne insaccata), fa pensare ad un piatto introdotto nell'Italia settentrionale dalle truppe austroungariche tra il XVIII e il XIX secolo. Questa preparazione \u00e8 diffusa in particolare nella pianura nordorientale piacentina.\nPilastro della cucina povera, i legumi fornivano l'apporto di proteine quando la carne scarseggiava tra la maggior parte della popolazione. Oltre che nei gi\u00e0 citati pisarei e fa\u015b\u00f6 e zuppa di ceci, i legumi potevano accompagnare la carne del suino o i resti della sua lavorazione, come nel caso della pancetta e piselli, consumato nelle gavette da contadini e operai (pezzetti di pancetta piacentina soffritti nel burro con cipolla e aggiunta di salsa di pomodoro, piselli e altra pancetta). E ancora delle cotenne e ceci, preparazione derivante da un brodo di ceci al quale si aggiungono burro, olio, funghi, cotenne ed eventualmente puntine di costine. In Val Nure ai fagioli pi\u00f9 frequentemente sostituivano i ceci nella preparazione del piatto.\nDolci.\nLa tradizione dolciaria piacentina non \u00e8 altrettanto ricca come quella dei primi e dei secondi piatti. Si tratta di preparazioni semplici, realizzate con prodotti genuini e delle quali si ricordano tuttavia:\nConosciuti come specialit\u00e0 del Piemonte e della Liguria, i canestrelli (biscotti di farina bianca) per prossimit\u00e0 fanno parte della tradizione gastronomica dell'Alta Val Trebbia e della Val d'Aveto, essendo presenti nei ricettari piacentini almeno dal Settecento.\nTipica di Caorso e della Bassa piacentina \u00e8 la \u015bbri\u015bulina (o sbriciolina), torta friabile d a base di farina bianca e gialla, uova, burro e strutto, probabilmente di origine ebraica. \u00c8 considerata l'antenata della pi\u00f9 nota sbrisolona, nata a Mantova, ma comunissima sulle tavole del Piacentino e di altre province.\nA distinguere le due ricette \u00e8 la presenza delle mandorle nell'impasto della sbrisolona. Tuttavia, per contaminazione, esse vengono talvolta aggiunte alla \u015bbri\u015bulina. Ulteriore variante di questi dolci \u00e8 la torta di mandorle di San Martino in Olza, frazione di Cortemaggiore.\nVini.\nIl vino piacentino pi\u00f9 conosciuto \u00e8 il Gutturnio, ma vi sono molti altri vini della zona, marchiati Colli piacentini, derivati dalle uve coltivate in collina."}
{"id": "641256", "revid": "17654", "url": "https://it.wikipedia.org/wiki?curid=641256", "title": "Abderite", "text": ""}
{"id": "641257", "revid": "78273", "url": "https://it.wikipedia.org/wiki?curid=641257", "title": "Modello di Box-Jenkins", "text": ""}
{"id": "641259", "revid": "486946", "url": "https://it.wikipedia.org/wiki?curid=641259", "title": "SAS Ligaen", "text": ""}
{"id": "641264", "revid": "484362", "url": "https://it.wikipedia.org/wiki?curid=641264", "title": "Pantaleone (nome)", "text": "Origine e diffusione.\nDeriva dal nome greco \u03a0\u03b1\u03bd\u03c4\u03b1\u03bb\u03b5\u03c9\u03bd (\"Pantaleon\"), composto da \u03c0\u03b1\u03bd\u03c4\u03cc\u03c2 (\"pantos\") o \u03c0\u03ac\u03bd\u03c4\u03b1 (\"panta\"), rispettivamente il genitivo e l'accusativo/nominativo di \u03c0\u03b1\u03bd (\"pan\", \"tutto\"), e \u03bb\u03b5\u03c9\u03bd (\"leon\", \"leone\"). Il senso complessivo pu\u00f2 essere interpretato come \"del tutto leone\", \"forte/valoroso come un leone\" o \"leone in ogni cosa\", significato analogo a quello del nome Leonardo. Va notato che diversi nomi di origine greca sono formati secondo lo schema \"\u03c0\u03b1\u03bd + aggettivo\", come ad esempio Pancrazio, Panfilo, Pandora e Panagi\u014dt\u012bs.\nQuesto nome venne portato da san Pantaleone, un medico dell'Anatolia, il cui culto, ben diffuso sia nell'Oriente cristiano, tanto quanto nell'Occidente, \u00e8 sostanzialmente responsabile della diffusione del nome e si riflette anche in un diversi toponimi in tutta Europa. San Pantaleone \u00e8 noto anche come Pantalemone o Pantaleimone, dal greco \u03a0\u03b1\u03bd\u03c4\u03b5\u03bb\u03b5\u03b7\u03bc\u03c9\u03bd (\"Panteleimon\", latinizzato in \"Pantaleemon\"), dove il secondo elemento \u00e8 sostituito da \u03b5\u03bb\u03b5\u03b7\u03bc\u03c9\u03bd (\"eleemon\", \"compassionevole\").\nIn Italia, il nome \u00e8 diffuso maggiormente in Abruzzo e Calabria nella forma base, e in Puglia nella variante \"Pantaleo\". In passato era assai comune anche a Venezia, dove si trova l'antica chiesa di San Pantalon: il nome, nella forma vernacolare \"Pantal\u00f3n\", era talmente diffuso che divent\u00f2, tramite un processo deonomastico, sinonimo di \"veneziano\" e pi\u00f9 tardi, quando la sua popolarit\u00e0 era ormai scemata, prese anche il senso di \"sciocco\", \"uomo tardo\", e per lo stesso motivo il nome venne attribuito alla celebre maschera della commedia dell'arte Pantalone; in Francia, il nome delle maschera pass\u00f2 ad indicare il tipo di vestito che indossava, detto \"pantalon\", da cui sono nati, col tempi, gli odierni pantaloni.\nOnomastico.\nL'onomastico si festeggia il 27 luglio in onore del gi\u00e0 citato san Pantaleone, medico e martire a Nicomedia sotto Diocleziano o Massimiano, patrono dei medici e delle ostetriche, uno dei quattordici santi ausiliatori la cui intercessione veniva invocata nell'antichit\u00e0 per la guarigione da particolari malattie. Con questo nome e nello stesso giorno si commemora anche san Pantaleone, martire assieme a Mauro e Sergio nel II secolo. Un altro santo con questo nome, martire in Abissinia, si festeggia inoltre il 3 ottobre."}
{"id": "641269", "revid": "57342", "url": "https://it.wikipedia.org/wiki?curid=641269", "title": "Leaf Phoenix", "text": ""}
{"id": "641275", "revid": "15756", "url": "https://it.wikipedia.org/wiki?curid=641275", "title": "Sfida dei bardi", "text": "La Sfida dei Bardi (in Irlandese, \"Iomarbh\u00e1gh na bhFileadh\") fu una controversia letteraria degli inizi del XVII secolo tenutasi nell'Irlanda gaelica, che dur\u00f2 dal 1616 al 1624 (e che ebbe probabilmente il suo culmine nel 1617), e in cui i pi\u00f9 importanti bardi dell'isola si confrontarono in un duello di versi polemici in supporto dei loro rispettivi mecenati.\nFurono circa trenta i componimenti creati che non vennero pubblicati a stampa se non nel XIX secolo, ed ebbero la forma di polemiche sui relativi meriti delle due schiatte ereditarie dei due mitici sovrani del popolo irlandese: gli \"Eremoniani\" o discendenti di \u00c9remon che dominavano nella zona settentrionale, e gli \"Eberiani\" o discendenti di \u00c9ber Finn, che dominavano nel sud.\nLambert McKenna pubblic\u00f2 un poema noto come \"Sfida dei Bardi\", che venne pubblicato in due volumi dalla \"Irish Texts Society\" nel 1918 e nel 1920.\nContesto storico.\nLa sfida ebbe luogo all'epoca della riconquista Tudor dell'Irlanda, quando la dominazione dell'autorit\u00e0 inglese degli Stuart sull'Irlanda aveva raggiunto il suo apice. A causa di questa situazione accadde uno degli avvenimenti storici pi\u00f9 celebrati dalla storia irlandese, ovvero la cosiddetta Fuga dei Conti del 1607.\nL'occasione per il sorgere della sfida fu una disputa sulla lealt\u00e0 del Conte di Thomond, un nobile gaelico appartenente alla antica casata degli O'Brien - contrariamente alle tradizioni locali, il conte era di religione Protestante e leale al nuovo corso storico d'Irlanda. La scintilla si accese nel 1616, a seguito della annessione della moderna contea di Clare (comprendente parte dell'antico regno di Thomond) alla provincia Eberiana del Munster, e alla morte in esilio dell'ultimo grande discendente Eremoniano, Hugh O'Neill, terzo Conte di Tyrone.\nIl nocciolo della contesa.\nNel 1616 il bardo del Conte di Thomond, Tadhg Mac D\u00e1ire Mac Bruaideadha, scrisse dei versi contro il leggendario bardo Torna \u00c9igeas, in risposta alle sue imprecisioni storiche presenti nelle sue opere e per la sua parzialit\u00e0 a favore della met\u00e0 settentrionale dell'irlanda appartenente al ramo Eremoniano dei Gaeli. In realt\u00e0 i versi di Tadhg celebravano la grandezza della schiatta Eberiana del sud e della sua presunta supremazia sul nord.\nCi\u00f2 provoc\u00f2 la risposta in versi di altri bardi di corte - in particolare di L\u00faghaidh \u00d3 Cl\u00e9irigh - che rivendic\u00f2 con veemenza i rispettivi meriti delle due schiatte.\nNell'esaltare il proprio signore, L\u00faghaidh enfatizz\u00f2 la storica impresa della difesa di Tara, a cui Tadhg rispose facendo riferimenti alle imprese del celebre antenato del suo signore Brian Boru, e minimizzando le imprese militari degli Eremoniani come semplici scaramucce interne. I poeti del nord erano fedeli ai nobili in esilio dell'Ulster e risposero a Tadhg accusandolo polemicamente di tradire la missione di bardo e di non conoscere la nobile storia dei Gaeli.\nAlcuni dei partecipanti alla contesa preferirono farsi beffe del dibattito principale tra Tadhg e L\u00faghaidh. Il bardo \u00d3 Heffernan si serv\u00ec della favola del gatto e della volpe (Eremoniani ed Eberiani), che bisticciano per un grosso pezzo di carne (l'Irlanda) mentre un lupo sopraggiunge per mangiarli entrambi.\nNel giugno 1617, Tadhg sugger\u00ec in una lettera indirizzata a L\u00faghaidh e ai poeti del nord la necessit\u00e0 di una disfida definitiva faccia a faccia per risolvere definitivamente la contesa. Non \u00e8 certo se effettivamente la tenzone ebbe mai luogo, ma essa segn\u00f2 l'apice della polemica. La sfida ebbe termine con il componimento sarcastico del bardo Mac Art\u00fair, il quale difese la tradizione dei bardi in una novella ironica, usando uno stile formale del tutto contrastante con quello di Tadhg.\nAnalisi critica.\nI poemi della contesa condividono tutti un forte sentimento nazionalistico, ma la loro lealt\u00e0 politica \u00e8 incentrata sui clan di appartenenza. Questo era un periodo di declino per i bardi di corte, e il fatto che essi si scontrassero l'uno con l'altro testimonia che i loro mecenati stava perdendo influenza.\nNel corso della contesa, il tema della rivalit\u00e0 tra nord e sud fu sviluppato per costruire un pi\u00f9 ampio dibattito sulla tradizione e la nuova cultura arrivata con gli inglesi. Ci\u00f2 permise infatti loro di avventarsi con salace sarcasmo contro le ultime conquiste e contro la colonizzazione del paese e contro il collasso politico delle istituzioni dalle quali dipendevano.\nTramite la contesa, entrambe le fazioni avevano reclamato ardentemente la discendenza di Giacomo I d'Inghilterra dal lignaggio dei mitici Milesi, gli ancestrali e mitici colonizzatori dell'Irlanda, anche se l'autorit\u00e0 della sua corona era lo strumento con il quale si distruggeva l'ordine tradizionale da loro celebrato. L'Irlanda tracciata in questi poemi era quella ormai del passato, e sembra che i bardi non fossero capaci di adattarsi al nuovo corso. La sfida dimostr\u00f2 di essere l'ultima fioritura del \"D\u00e1n D\u00edreach\": in pochi decenni le grandi metriche furono abbandonate in favore del pi\u00f9 semplice \"Amhr\u00e1n\" o \"Aisling\", e la fama di cui i bardi avevano sempre goduto nell'Irlanda gaelica fu perduta per sempre."}
{"id": "641276", "revid": "1226", "url": "https://it.wikipedia.org/wiki?curid=641276", "title": "Pantaleone", "text": ""}
{"id": "641279", "revid": "287204", "url": "https://it.wikipedia.org/wiki?curid=641279", "title": "Pantaleo", "text": ""}
{"id": "641280", "revid": "110157", "url": "https://it.wikipedia.org/wiki?curid=641280", "title": "Beauraing", "text": "Beauraing (in vallone \"Biarin\") \u00e8 un comune belga di 8.449 abitanti situato nella provincia vallona di Namur.\nIl comune di Beauraing \u00e8 nato nel 1977 dalla fusione di Beauraing, Dion, Felenne, Feschaux, Focant, Froidfontaine, Honnay, Javingue, Martouzin-Neuville, Pondr\u00f4me, Von\u00eache, Wancennes, Wiesme e Winenne.\nApparizione Mariana.\nIn questa piccola cittadina nel sud del Belgio, la Madonna sarebbe apparsa 33 volte a cinque ragazzi tra il 29 novembre 1932 e il 3 gennaio 1933 lasciando vari messaggi.\nIl 18 maggio 1985, durante un pellegrinaggio in Belgio, Giovanni Paolo II ha voluto incontrare due dei cinque ragazzi ancora in vita."}
{"id": "641290", "revid": "466539", "url": "https://it.wikipedia.org/wiki?curid=641290", "title": "Tony Shalhoub", "text": "Biografia.\nShalhoub \u00e8 nato a Green Bay, nel Wisconsin, il 9 ottobre del 1953, secondogenito dei dieci figli di Joe Shalhoub, un immigrato libanese cattolico della Chiesa Maronita e di Helen Shalhoub (nata Seroogy), una casalinga statunitense figlia di immigrati libanesi. Ha scoperto la sua passione per la recitazione in tenera et\u00e0, grazie alla sorella che lo ha convinto ad accettare una particina in uno spettacolo scolastico.\nHa studiato alla University of Southern Maine e ha conseguito un master in recitazione alla Yale Drama School. Ha fatto parte, per diverso tempo, della compagnia teatrale American Repertory Theatre. Si trasferisce a New York dove incomincia una brillante carriera a Broadway e dove conosce la sua futura moglie Brooke Adams, anche lei attrice, che sposa nel 1992. Con lei ha adottato una figlia, Sophie, nata nel 1993. Ha adottato anche Josie Lynn, nata nel 1988, la figlia che Brooke aveva adottato da sola prima del matrimonio.\nHa debuttato al cinema nel 1986 in un ruolo minore in \"Heartburn - Affari di cuore\". Tony Shalhoub \u00e8 particolarmente abile nell'adattarsi a vari ruoli, come nel caso di \"Men in Black\" (1997) e \"Men in Black II\" (2002), dove interpreta un venditore alieno di armi abusive. L'attore \u00e8 divenuto celebre in particolare grazie alla serie televisiva \"Detective Monk\" (\"Monk\"), dove interpreta un geniale investigatore sospeso dal corpo di polizia e affetto da numerose fobie. Il ruolo gli ha valso per 8 volte consecutive (dal 2003 al 2010) la nomination all'Emmy Award, il pi\u00f9 importante premio per la televisione statunitense, ottenendo 3 vittorie, nel 2003, nel 2005 e nel 2006. Ha pubblicato anche un libro, dal titolo \"Ridendo con Shakespeare...\".\nCarriera.\nNoto per la sua interpretazione di Adrian Monk nella serie TV \"Detective Monk\", ha vinto un Golden Globe come miglior attore in una serie TV commedia o musicale e tre Emmy Award come miglior attore in una serie televisiva comica. Apprezzato interprete teatrale, nel 2018 ha vinto il Tony Award al miglior attore protagonista in un musical per \"The Band's Visit\".\nDoppiatori italiani.\nNelle versioni in italiano delle opere in cui ha recitato, Tony Shalhoub \u00e8 stato doppiato da:\nDa doppiatore \u00e8 sostituito da:"}
{"id": "641294", "revid": "15", "url": "https://it.wikipedia.org/wiki?curid=641294", "title": "Parco Nazionale", "text": ""}
{"id": "641295", "revid": "21880", "url": "https://it.wikipedia.org/wiki?curid=641295", "title": "Parco Nazionale dell'Appennino Tosco-Emiliano", "text": ""}
{"id": "641300", "revid": "1776051", "url": "https://it.wikipedia.org/wiki?curid=641300", "title": "Tales from the Emerald Sword Saga", "text": "Tales from the Emerald Sword Saga \u00e8 una raccolta del gruppo metal italiano Rhapsody. Il CD contiene varie tracce dai primi cinque album del gruppo, noti anche come \"Emerald Sword Saga\" (\"La saga della spada di smeraldo\"). La raccolta \u00e8 composta da 16 canzoni, per un tempo totale di riproduzione di 70 minuti e 52 secondi.\nViene anche inserito, oltre le tracce audio, un inedito videoclip della canzone \"Holy Thunderforce\" dell'album \"Dawn of Victory\", in formato mpeg della durata di 5 minuti.\nPubblicato nel 2004, l'album \u00e8 prodotto da Sascha Paeth e Miro. Il produttore esecutivo \u00e8 R. Limb Schnoor, della Limb Music Products."}
{"id": "641306", "revid": "339392", "url": "https://it.wikipedia.org/wiki?curid=641306", "title": "Parco Nazionale Arcipelago di La Maddalena", "text": ""}
{"id": "641312", "revid": "22475", "url": "https://it.wikipedia.org/wiki?curid=641312", "title": "Parco Nazionale Arcipelago Toscano", "text": ""}
{"id": "641314", "revid": "21880", "url": "https://it.wikipedia.org/wiki?curid=641314", "title": "Parco Nazionale dell'Asinara", "text": ""}
{"id": "641321", "revid": "2110845", "url": "https://it.wikipedia.org/wiki?curid=641321", "title": "Gwilym Meirion Jenkins", "text": " Fu pioniere insieme a George Box del modello lineare autoregressivo a media mobile, anche chiamato modello di Box-Jenkins nell'analisi delle serie storiche.\nOttenne un \"first class honors degree\" in Matematica nel 1953 seguito da un dottorato al College Universitario di Londra nel 1956. Dopo la laurea spos\u00f2 Margaret Bellingham ed ebbe tre bambini. Il suo primo lavoro fu come apprendista allo stabilimento della Royal Aircraft cui segu\u00ec un'attivit\u00e0 di lettore e poi di professore all'Imperial College di Londra, all'Universit\u00e0 di Stanford e alla Universit\u00e0 di Princeton ed infine a quella del Wisconsin, per poi divenire un professore di ingegneria dei sistemi alla Universit\u00e0 di Lancaster nel 1965. Il suo lavoro consisteva nell'individuare modelli per applicazioni di ingegneria chimica.\nQuando era a Lancaster, fond\u00f2 e divenne direttore della ISCOL (International Systems Corporation Of Lancaster) e vi rimase fino al 1974 quando cre\u00f2 una societ\u00e0 di consulenza tutta sua.\nFece parte di una sezione del comitato di ricerca e consulenza della Royal Statistical Society negli anni sessanta, cre\u00f2 il \"Journal of Systems Engineering\" nel 1969 e ricopr\u00ec anche un ruolo pubblico per il \"Royal Treasury\" a met\u00e0 degli anni settanta. Mor\u00ec per un Linfoma di Hodgkin nel 1982."}
{"id": "641324", "revid": "1719883", "url": "https://it.wikipedia.org/wiki?curid=641324", "title": "Monaca", "text": "Il monachesimo femminile \u00e8 presente in diverse religioni: nel Buddhismo, nel Cristianesimo, nell'Induismo e nel Taoismo, sebbene i compiti e le funzioni differiscono profondamente tra una religione e l'altra.\nCristianesimo.\nNel cristianesimo una monaca \u00e8 una donna inserita in un ordine religioso che segue una regola monastica, di solito in occidente la regola benedettina o agostiniana, nell'oriente greco la regola basiliana. \nNella Chiesa latina, le monache sono solitamente collegate a un ordine maschile, del quale condividono il carisma, e godono degli stessi privilegi. Emettono almeno tre voti religiosi (povert\u00e0, obbedienza, castit\u00e0) in forma solenne. \nVivono in monasteri canonicamente autonomi retti da una badessa o priora: spesso indossano un abito religioso particolare. La regola benedettina comprende oltre alla preghiera anche delle attivit\u00e0 lavorative.\nReligioni orientali.\nLe monache buddhiste trascorrono una vita pressoch\u00e9 identica a quelle dei monaci maschi, e come questi si radono il capo e vestono il tipico abito arancione. Nel Taoismo \u00e8 rintracciabile una medesima situazione: come i monaci, anche le monache vestono in blu, bianco o nero e si occupano delle attivit\u00e0 monastiche, trascorrendo una vita l'insegna dei valori di purezza, compassione, carit\u00e0 e seguendo una dieta vegetariana. L'equivalente nello Shintoismo \u00e8 la miko."}
{"id": "641325", "revid": "79547", "url": "https://it.wikipedia.org/wiki?curid=641325", "title": "Gwilym Jenkins", "text": ""}
{"id": "641326", "revid": "287204", "url": "https://it.wikipedia.org/wiki?curid=641326", "title": "Bahariya", "text": "Le Oasi di Bahariya ( o semplicemente Bahariya, in arabo \"Marina\") \u00e8 un insieme di oasi del Deserto occidentale in Egitto. Dista dal Cairo circa 420 chilometri, e giace in una depressione di forma ovale di circa 2000\u00a0km\u00b2, circondata da monti e ricca di sorgenti. Si trova nel Governatorato di Giza, possiede un museo e i suoi prodotti agricoli prevalenti sono guava, mango, datteri e olive.\nInsediamenti.\nBahariya \u00e8 costituita da molti villaggi. Il maggiore \u00e8 Bawiti, che ne \u00e8 anche il centro amministrativo. Nelle immediate vicinanze vi \u00e8 Qa\u1e63r, villaggio gemello di Bawiti. Pi\u00f9 a est, a circa 10 chilometri di distanza, vi sono i villaggi di Mandishah ed al-Zabu. Tra Bawiti e Mandishah vi \u00e8 un villaggio pi\u00f9 piccolo, chiamato \u02bfAg\u016bz. Harrah, il villaggio pi\u00f9 orientale, \u00e8 pochi chilometri pi\u00f9 a est di Mandishah ed al-Zabu. L'ultimo villaggio \u00e8 Hiez, che per\u00f2 non sempre viene considerato far parte di Bahariya per via della sua grande distanza dagli altri insediamenti, circa 50 chilometri a sud di Bawiti.\nL'oasi \u00e8 collegata tramite strade con:\nStoria.\nBahariya era gi\u00e0 abitata fin dal Paleolitico. \nDurante il Medio Regno, l'oasi fu un centro commerciale e culturale. \nBahariya \u00e8 una delle pi\u00f9 vaste necropoli dell'antico Egitto, che risale alla dinastia tolemaica (305 a.C.-35 a.C.) e alla occupazione romana. Nel 1999 sono state ufficialmente presentate le nuove scoperte effettuate nella \"Valle delle mummie d'oro\" che sono state considerate le \"maggiori e pi\u00f9 recenti scoperte archeologiche dei nostri giorni\". \nIl direttore degli scavi, il dott. Zahi Hawass ha scoperto in questa localit\u00e0 pi\u00f9 di 10.000 mummie del I e II secolo d. C.; questi reperti sono tuttora in corso di valorizzazione. Alcune delle \"mummie d'oro\" sono state collocate in un piccolo museo. Degne di nota sono anche le tombe precristiane di Zed Amun Ef Ankh e di suo figlio Banentiu, che si trovano in un tumulo non lontano dal centro dell'oasi. I colori delle immagini e dei geroglifici si sono mantenuti particolarmente bene e non hanno nulla da invidiare a quelli delle tombe della Valle dei Re. Tra gli aspetti positivi della scoperta, l'integrit\u00e0 del sito, non saccheggiato e trafugato da sciacalli, e l'appartenenza delle mummie a tutti gli strati sociali.\nAll'interno dell'oasi di Bahariya vi sono anche i resti di un tempio dedicato ad Alessandro Magno, precisamente a Qa\u1e63r al-Miqisba (\u02bfAyn al-Tibniyya). All'esterno, sull'architrave sono stati scolpiti sei cartigli con il suo nome in geroglifico e sei scene in cui Alessandro Magno incontra alcune divinit\u00e0 egizie. Alcuni egittologi ritengono che il condottiero macedone sia passato per Bahariya sulla via del ritorno dalla sua visita all'oracolo di Amon a Siwa.\nLa localit\u00e0, ai tempi dell'epoca greco-romana era nota per la produzione di vino e come magazzino dell'impero ed ebbe un accrescimento demografico in et\u00e0 ellenistica. Sia i greci sia i romani restarono affascinati dalle pratiche religiose e dai riti funebri egizi e li adottarono. Difatti, le iscrizioni incise attestano che le tombe non erano solo di provenienza egizia, ma anche greca, nubiana e persino romana. \nIn quell'epoca i riti funebri subirono una profonda trasformazione, confermati dalle testimonianze dei reperti rintracciati nel sito. Era entrata in disuso l'abitudine di estrarre dal corpo le viscere conservandole poi nei vasi canopi e anche i sarcofagi si fecero pi\u00f9 rari. Le mummie venivano coperte con una maschera, in cartonnage, che nascondeva la testa e il petto del defunto, e anche le rappresentazioni delle divinit\u00e0 si diversificarono notevolmente rispetto alle ere precedenti ed appare l'innovativa raffigurazione dell'anima del defunto.\nNel Medioevo il \"Paese delle Oasi\", \"aml Wah\" (ricordato da numerosi storici: Y\u0101q\u016bt, al-Bakr\u012b, Edrisi...), che comprendeva, oltre a Bahariya anche Dakhla, Kharga e Farafra, era governato da una dinastia berbera della trib\u00f9 dei Lawata. Ancora nel 1936, Francesco Beguinot, alla voce \u00abSiwa\u00bb dell\"'Enciclopedia Italiana\" (vol. XXXI, p.\u00a0932) riportava come berberofona la localit\u00e0 di Manshiyat al-\u02bfAg\u016bza nell'oasi di Bahariya. Oggi comunque l'oasi \u00e8 interamente arabofona.\nPopolazione e cultura.\nGli abitanti dell'oasi sono detti \"w\u0101\u1e25at\u012b\" (cio\u00e8 \"oasiti\", in arabo). Essi discendono dalle popolazioni che abitavano l'oasi nell'antichit\u00e0: trib\u00f9 nomadi provenienti dalla Libia e dalla costa del mediterraneo, oltre ad altre popolazioni che si stabilirono nell'oasi provenendo dalla valle del Nilo. \nLa maggioranza della popolazione \"w\u0101\u1e25at\u012b\" \u00e8 di religione islamica. Nell'oasi vi sono numerose moschee. I rapporti sociali all'interno dell'oasi sono fortemente influenzati dall'islam. \nPer la gente \"w\u0101\u1e25at\u012b\" \u00e8 molto importante anche la musica tradizionale. Negli incontri di societ\u00e0, in particolare durante le feste di matrimonio, vengono suonati flauti, tamburi e i \"simsimiyya\" (uno strumento simile all'arpa). Le canzoni tradizionali, eseguite in uno stile rustico, vengono trasmesse da una generazione all'altra, e inoltre se ne inventano anche di nuove. Oggigiorno anche la musica del Cairo o del Vicino Oriente \u00e8 accessibile con facilit\u00e0 agli abitanti dell'oasi.\nAttivit\u00e0 economiche.\nL'agricoltura rappresenta tuttora un'importante fonte di reddito, anche se oggi molti \"w\u0101\u1e25at\u012b\" trovano lavoro anche nell'industria di estrazione del ferro situata nelle vicinanze dell'oasi e collegata da una linea ferroviaria con Helwan, sobborgo industriale del Cairo. \nRecentemente nell'oasi si \u00e8 registrato anche un incremento del turismo sia a motivo delle antichit\u00e0 (sono infatti state trovate tombe, mummie e altri manufatti), sia a causa della bellezza dei deserti circostanti. Guide \"w\u0101\u1e25at\u012b\" e forestiere si pongono alla guida di avventurosi giri turistici nel deserto, con partenza da Bahariya in direzione dei deserti circostanti, quello bianco (\"al-\u1e62a\u1e25r\u0101\u02be al-Bay\u1e0da\") e quello nero (\"al-\u1e62a\u1e25r\u0101\u02be al-Sawd\u0101\u02be\"), e qualche volta in direzione di Siwa o delle oasi meridionali. Il turismo \u00e8 una nuova e importante fonte di reddito per i locali, e ha fatto conoscere l'oasi ad un pubblico internazionale.\nAl giorno d'oggi.\nL'oasi ha subito grandi cambiamenti negli ultimi 30 anni, dopo che venne completata, nei primi anni settanta, una strada asfaltata che collegava Bahariya al Cairo. Insieme alla nuova strada arrivarono anche la corrente elettrica, le auto, la televisione, il telefono e un accesso pi\u00f9 agevole alla capitale. Il flusso di popolazione e di idee tra Bahariya e il Cairo \u00e8 aumentato in maniera spettacolare dopo la costruzione della strada. La stessa lingua dei \"w\u0101\u1e25at\u012b\" si \u00e8 trasformata, modificata a causa dell'impatto della televisione e delle canzoni in cui predomina il dialetto del Cairo."}
{"id": "641327", "revid": "729019", "url": "https://it.wikipedia.org/wiki?curid=641327", "title": "Strada europea E55", "text": "La Strada europea E55 \u00e8 una strada di classe A e, come si evince dal numero, \u00e8 una dorsale Nord-Sud.\nIn particolare la E55 collega Helsingborg a Kalam\u00e1ta, con un percorso lungo attraverso Svezia, Danimarca, Germania, Repubblica Ceca, Austria, Italia e Grecia.\nDa Helsingborg la strada continua verso nord attraverso la Svezia e la Finlandia, dove per ragioni pratiche ed economiche si sono mantenuti i vecchi segnali recanti la scritta \"E04\" e di conseguenza \u00e8 stata inserita la E04 tra gli itinerari europei."}
{"id": "641330", "revid": "123815026", "url": "https://it.wikipedia.org/wiki?curid=641330", "title": "Strada europea E45", "text": "La strada europea E45 \u00e8 un asse viario misto di classe A, che attraversa la dorsale europea nord/sud, dalla Norvegia all'Italia.\nIl percorso complessivo \u00e8 di , che si snoda attraverso i territori dei seguenti Paesi europei intermedi: Finlandia, Svezia, Danimarca, Germania, e Austria. L'asse \u00e8 misto, autostradale, stradale e marittimo. L'itinerario comprende due attraversamenti marittimi mediante traghetti, il primo tra Svezia e Danimarca, il secondo tra la parte continentale dell'Italia e la Sicilia, dove la strada termina.\nPartendo dal comune norvegese di Alta (a una settantina di chilometri da Capo Nord) si arriva, attraversando Finlandia, Svezia, Danimarca, Germania, Austria e Italia fino in Sicilia, a Gela.\nNell'agosto 2016, dopo una proposta del 2007, i governi di Norvegia e Finlandia hanno applicato l'estensione dell'E45 Karesuando\u2013Kaaresuvanto\u2013Palojoensuu\u2013Hetta\u2013Kautokeino\u2013Alta e divenne valida dal 5 dicembre 2017. I segnali E45 sono stati posizionati a partire dal 9 febbraio 2018.\nNorvegia.\nLa strada europea E45 ha origine ad Alta, in Norvegia, dalla strada europea E6.\nLa E45 si dirige verso sud e termina dopo al confine con la Finlandia. La E45 nel tratto norvegese attraversa la citt\u00e0 di Kautokeino.\nFinlandia.\nLa strada europea E45 entra in Finlandia con la strada 93 attraversa Hetta fino a Palojoensuu, in Finlandia, In seguito segue la E6 da Palojoensuu a Karesuvanto nei pressi del confine finno-svedese. A Karesuvanto prende il nome di 959.\nIl tratto finlandese della E45, composto dalla strada regionale 959, E8, e strada regionale 93 termina dopo sul ponte sul fiume Muonionjoki, fiume che segna il confine tra Finlandia e Svezia.\nSvezia.\nIn origine, l'asse viario aveva il suo estremo settentrionale nella citt\u00e0 di G\u00f6teborg, in Svezia. Nel corso del 2006 il percorso della E45 \u00e8 stato ulteriormente ampliato includendovi la \"strada nazionale svedese 45\". Sebbene nel documento ufficiale di estensione della strada il nuovo punto di partenza settentrionale sia indicato con il nome svedese del paese di Karesuando, dal 2006 il punto d'origine si trova in Finlandia.\nIl prolungamento verso nord dell'asse viario ha comportato anche l'aggiunta del percorso \u00d6stersund\u2013Mora\u2013Grums, G\u00f6teborg, che ha esteso la lunghezza della strada di altri 1\u00a0690\u00a0km. La nave-traghetto G\u00f6teborg-Frederikshavn, che fa parte della E45, ha circa otto partenze giornaliere e impiega 2-3 ore per compiere la traversata.\nDanimarca.\nIn Danimarca l'E45 \u00e8 composta da 4 autostrade che collegano la citt\u00e0 di Frederikshavn (nel nord) con il paese di Padborg vicino al confine con la Germania. Il percorso della \"E45\" in territorio danese si sviluppa per una lunghezza di 352\u00a0km.\nItalia.\nIn Italia la E45 si sviluppa sia su autostrade sia su strade statali:"}
{"id": "641332", "revid": "21880", "url": "https://it.wikipedia.org/wiki?curid=641332", "title": "Parco Nazionale del Circeo", "text": ""}
{"id": "641337", "revid": "486946", "url": "https://it.wikipedia.org/wiki?curid=641337", "title": "Parco Nazionale del Cilento e Vallo di Diano", "text": ""}
{"id": "641338", "revid": "438678", "url": "https://it.wikipedia.org/wiki?curid=641338", "title": "Sage", "text": ""}
{"id": "641339", "revid": "21880", "url": "https://it.wikipedia.org/wiki?curid=641339", "title": "Parco Nazionale delle Cinque Terre", "text": ""}
{"id": "641342", "revid": "21880", "url": "https://it.wikipedia.org/wiki?curid=641342", "title": "Parco Nazionale Dolomiti Bellunesi", "text": ""}
{"id": "641343", "revid": "1632387", "url": "https://it.wikipedia.org/wiki?curid=641343", "title": "Enrico Reffo", "text": "Biografia.\n\u00c8 stato un importante pittore piemontese di temi religiosi. Dirigeva nel Collegio Artigianelli a Torino una scuola di pittura e scultura. &lt;br&gt;Fu fratello di don Eugenio Reffo (Torino, 2 gennaio 1843 \u2013 9 maggio 1925) divenuto fedele collaboratore del Murialdo e, a tutti gli effetti, cofondatore della Congregazione di San Giuseppe, che sar\u00e0 poi denominata popolarmente \"i Giuseppini del Murialdo\".\nTra i suoi allievi si ricorda Luigi Guglielmino.\nSi conservano sue opere:\nNel Collegio Artigianelli una mostra presenta in originale o in copia alcuni lavori del maestro e dei suoi allievi.\n\u00c8 sepolto nel Cimitero monumentale di Torino (Ampliazione Primitivo SUD - Nicchione 67 - Manufatto 0002).\nIl 22 agosto 1926 a Cravagliana fu inaugurata una targa in bronzo alla sua memoria, posta sopra l'ingresso del Municipio opera dello scultore Carlo Conti di Borgosesia."}
{"id": "641344", "revid": "21880", "url": "https://it.wikipedia.org/wiki?curid=641344", "title": "Parco Nazionale delle Foreste Casentinesi, Monte Falterona e Campigna", "text": ""}
{"id": "641345", "revid": "1564499", "url": "https://it.wikipedia.org/wiki?curid=641345", "title": "Parco Nazionale del Gargano", "text": ""}
{"id": "641353", "revid": "21880", "url": "https://it.wikipedia.org/wiki?curid=641353", "title": "Parco Nazionale del Golfo di Orosei e del Gennargentu", "text": ""}
{"id": "641355", "revid": "767487", "url": "https://it.wikipedia.org/wiki?curid=641355", "title": "Personaggi della tetralogia di Bartimeus", "text": "Questa pagina contiene informazioni relative ai personaggi della \"Tetralogia di Bartimeus\" scritta da Jonathan Stroud.\nI maghi.\nNathaniel.\nGiovane mago londinese, viene assegnato come apprendista al mediocre stregone Arthur Underwood: in tenera et\u00e0 viene umiliato dal mago Simon Lovelace, cosa che lo porta, all'et\u00e0 di dodici anni, ad evocare il suo primo jinn: Bartimeus. Gli ordina di rubare l'Amuleto di Samarcanda, un mistico manufatto che, scoperto dal derubato Lovelace in casa di Underwood, lo porta a recarsi l\u00e0 con i due jinn Faquarl e Jabor.\nSopravvissuto al fatale scontro, Nathaniel fugge dalla casa ed infine riesce ad intrufolarsi nella villa di Lovelace dove uccide il vecchio maestro di quest'ultimo, Maurice Schyler.\nRiesce quindi a far ammazzare Lovelace rubandogli l'amuleto e facendolo divorare dall'entit\u00e0 nota come Ramuthra, salvando cos\u00ec tutto il governo. Questo gli vale la riconoscenza del Primo Ministro Rupert Devereaux che gli concede un posto al Ministero degli Affari Interni sotto Julius Tallow; messo alle strette dai continui attacchi del movimento di ribelli noto come la Resistenza e dalle devastazioni di un misterioso Golem, Natanhiel (col nome ufficiale di John Mandrake) si reca assieme a Bartimeus a Praga dove reperisce informazioni sul Golem in segretezza e fa catturare Jakob, amico della ribelle Kitty, per indurla in trappola. Il fatto di aver agito alle spalle del governo provoca una retata dove la giovane Jane Farrar lo cattura e lo porta, legato ed imbavagliato, innanzi al primo Ministro; Nhataniel per\u00f2 riacquista credibilit\u00e0 recuperando, dopo una trattativa, il potentissimo bastone di Gladstone che per\u00f2 non riesce ad utilizzare quando affronta il Golem. L'intervento di Kitty gli salva per\u00f2 la vita, e Nathaniel riesce a far imprigionare il suo possessore, il capo della Polizia Henry Duval.\nDivenuto Ministro dell'Informazione dopo la morte di Marmeduke Fry, Nathaniel conduce alcun indagini su Hopkins, colui che ha tradito la Resistenza.\nDopo una complessa serie di eventi, Nathaniel si trova costretto ad affrontare il Demone Nouda; riesce ad ucciderlo a costo della sua vita.\nArthur Underwood.\nArthur Underwood \u00e8 un mago, il maestro di Nathaniel e ministro degli Affari Interni. Il suo aspetto \u00e8 piuttosto stereotipato, con la barba lunga e incolta, abiti neri, larghi e trasandati, cose che dimostrano in realt\u00e0 il suo basso grado di mago. Tra i maghi si muove ai margini, prostrandosi ai piedi dei potenti, come ad esempio Simon Lovelace. Vive in una casa malandata con la moglie, unica \"amica\" di Nathaniel, fatta eccezione per la sua maestra di disegno, la signora Lutyens. Come mago \u00e8 abbastanza incompetente e come tutore di Nathaniel \u00e8 pessimo. Non lo reputa abbastanza sveglio, sottovalutando le sue capacit\u00e0 e intelligenza. Infine non lo protegge in uno scontro che il ragazzo ha con Simon Lovelace, attirandosi l'odio e il risentimento di Nathaniel. \u00c8 stato ucciso alla fine del primo libro da Jabor, jinn inviatogli da Simon Lovelace, che uccider\u00e0 anche la signora Underwood, causando profondi sensi di colpa a Nathaniel.\nMartha Underwood.\nMoglie di Arthur Underwood, venne uccisa alla fine de \"L'amuleto di Samarcanda\" da Jabor.\nSimon Lovelace.\nSimon Lovelace \u00e8 un mago ricco e potente, membro del parlamento, ed \u00e8 il principale antagonista del primo libro. Nathaniel si scontra con lui gi\u00e0 all'inizio del romanzo, a causa di un commento sprezzante del mago e della reazione violenta e sconsiderata del ragazzo. Sebbene all'inizio si fosse proposto come mago di grande successo, la sua fama declina, il suo carattere sprezzante e arrogante \u00e8 mal visto da molti, ed agli \u00e8 costretto a organizzare un colpo di Stato estremo per riottenere il potere. Assolda un mercenario per rubare l\"Amuleto di Samarcanda\", che si dice protegga da tutte le forze magiche, e durante una riunione con i maggiori rappresentanti del Governo, convoca uno spirito potente, Ramuthra, ordinandogli di non risparmiare nessuno all'interno della sala. Egli inizialmente \u00e8 protetto dall'amuleto, ma poi Nathaniel e Bartimeus riescono a rubarglielo, rendendolo vittima del demone da lui convocato.\nRupert Devereaux.\nRupert Devereaux \u00e8 il primo ministro durante gran parte della \"Tetralogia di Bartimeus\", tetralogia scritta da Jonathan Stroud. Malgrado non sia un mago molto potente mantiene il controllo del governo per svariato tempo. Viene descritto come un mago volubile,con comportamenti poco inerenti a un primo ministro(troppo da bambino). Nel primo libro della tetralogia Simon Lovelace aveva provato ad assassinarlo insieme a gran parte del governo.\nCarl Mortensen.\nSegretario di Stato in \"L'occhio del golem\", diventa Ministro della Guerra in \"La porta di Tolomeo\".\nJessica Whitwell.\nMinistro della Sicurezza e anche maestra di Nathaniel.\nHenry Duvall.\n\u00c8 il capo della Polizia Notturna di Londra, formata principalmente da licantropi (lui infatti \u00e8 un lupo mannaro). Henry Duvall, Capo della Polizia Notturna di Londra, \u00e8 il principale antagonista del secondo libro. Comanda segretamente un Golem che distrugge prima diversi negozi (tra cui anche quello di Sholto Pinn) uccidendo sei Schiene Grigie, il dipartimento controllato paradossalmente dallo stesso Duvall) e nove d\u00e8moni (l'energia demoniaca non resiste vicino alla cappa di oscurit\u00e0 del Golem) e in s\u00e9guito un'intera ala del British Museum con cento dei suoi oggetti. Viene distrutto da Kitty Jones e sgretolandosi rivela chi \u00e8 il suo padrone, colui che lo controlla. Colpevole di alto tradimento, Duvall viene portato alla Torre di Londra, dove per\u00f2 si suicida gettandosi dal quinto piano. Tuttavia la vera mente rimane nascosta (si scoprir\u00e0 nel terzo libro essere Quentin Makepeace) in quanto Duvall non aveva le conoscenze magiche necessarie per riuscire a escogitare un piano simile.\nJane Farrar.\nAssistente al Capo della Polizia ne \"L'occhio del golem\", diventa Vicecapo della Polizia nella porta di Tolomeo.\nViene catturata dalle truppe di Nouda e gettata legata ed imbavagliata in uno sgabuzzino; liberata da Kitty, raduna alcune truppe di mannari e, tentando di riportare l'ordine, viene uccisa da un demone.\nMarmeduke Fry.\nMinistro degli esteri.\nHelen Malbindi.\nMinistro dell'Informazione ne \"L'occhio del golem\", diventa Segretario di Stato nella porta di Tolomeo.\nJulius Tallow.\nCapo degli Affari Interni.\nGeorge Ffoukes.\nMago di quarto Livello del Dipartimento degli Affari Interni.\nSholto Pinn.\nMercante e proprietario delle Forniture Pinn di Piccadilly. Sholto Pinn \u00e8 proprietario di un lussuoso negozio per maghi situato in Piccadilly Circus. Non esita a sfruttare il contrabbando per aumentare l'affluenza di merci verso il suo negozio. \u00c8 una persona delle alte sfere della casta politica del governo britannico, poich\u00e9 il suo negozio rifornisce tutta Londra. Per questo motivo Sholto \u00e8 immensamente altezzoso. \u00c8 aiutato dal foliot Simpkin, il quale cataloga tutta la merce del proprio padrone con cura maniacale. Simpkin tuttavia viene detestato dagli altri d\u00e8moni, poich\u00e9 si \u00e8 completamente asservito ad un essere umano, perdendo anche la volont\u00e0 di tornare all'Altro Luogo. Sholto era probabilmente uno dei quattro maghi coinvolti nella cospirazione di Simon Lovelace. Il negozio di Sholto viene devastato da Bartimeus nel primo volume e completamente distrutto dal golem nel secondo. \u00c8 uno dei pochi maghi di alto livello a sopravvivere alla cospirazione di Quentin Makepeace, ma non prende parte al Consiglio Provvisorio.\nQuentin Makepeace.\nQuentin Makepeace \u00e8 un commediografo ed \u00e8 l'autore dell'opera \"Cigni d'Arabia\" e \"Da Wapping a Westminster\". \u00c8 un amico di Rupert Devereaux, il quale ama molto il teatro. Per tutta la tetralogia si mostra amico di Nathaniel e spesso gli passa informazioni segrete di dubbia provenienza. Ne \"La porta di Tolomeo\" mostra a Nathaniel un esperimento che sta compiendo: evoca un demone e lo \"introduce\" nel corpo di un comune. Il comune non si sente bene, ma Makepeace pensa che un mago con pi\u00f9 forza mentale possa comandare il demone e utilizzare i suoi poteri. Cos\u00ec, lui e altri sette maghi minori volontari, tra cui Clem Hopkins, organizzano un colpo di Stato, imprigionano tutti i ministri, ed evocano un demone all'interno del loro corpo. Makepeace, avido di potere, sceglie il potentissimo Nouda, e troppo tardi scopre che con facilit\u00e0 i d\u00e8moni possono \"scollegare\" i loro cervelli e impossessarsi del corpo umano. Lui e i suoi colleghi vengono uccisi, e cos\u00ec molti altri, ma intanto le abominevoli creature sono libere di muoversi sulla Terra.\nHarold Button.\nStudioso e collezionista di libri, alla fine de \"La porta di Tolomeo\" diviene Membro del Parlamento. Harold Button \u00e8 un mago studioso e collezionista di libri. Nel terzo libro la sua aiutante fu Kitty Jones che lavor\u00f2 per lui in cambio di conoscenze sulla magia. Button ha bisogno di aiuto in quanto durante la convocazione di un marid, demone molto potente, si \u00e8 dimenticato una parte di incantesimo e il demone gli ha staccato la gamba. Compito di Kitty \u00e8 cercargli per la casa o procurargli per biblioteche i libri trattanti la storia della magia, un campo molto trascurato, allo scopo anche di stendere una lista di tutti i jinn sopravvissuti. Grazie alle conoscenze del mago, Kitty si procura i trattati relativi a Bartimeus e alla Porta di Tolomeo. Alla fine del libro, sotto consiglio di Kitty, diventa Membro del Parlamento, in quanto uno degli ultimi maghi di medio-alto livello rimasti e con vedute un poco pi\u00f9 aperte.\nRebecca Piper.\nAssistente di John Mandrake.\nWilliam Gladstone.\nStorico mago inglese dell'Ottocento.\nTolomeo.\nTolomeo (\"Ptolemaus\") \u00e8 uno dei padroni del jinn Bartimeus. \u00c8 un ricercatore e letterato dell'antico Egitto, ma viene considerato dai suoi contemporanei un mago. Nipote del re d'Egitto, muore nel 124 a.C., a 14 anni circa. Quando nasce, il sacerdote di Hator, che era stato chiamato dalla tutrice del bambino per accertarne le condizioni, afferma che il neonato \u00e8 cagionevole e morir\u00e0 entro la notte. Nonostante la profezia infausta il bambino sopravvive e diviene presto forte e sano. Il fatto della sua ripresa \u00e8 considerato un evento benigno e perci\u00f2 il pargolo viene dedicato al dio del Sole Ra. Cresce come un intellettuale, studiando nelle biblioteche e con i sacerdoti e allontanandosi dagli altri bambini. A 12 anni Tolomeo \u00e8 un ragazzo alto e slanciato, bello, studioso e dai lineamenti egiziani. Viene invidiato dal cugino (Tolomeo XI) ed erede al trono d'Egitto, che vede in lui un rivale ed aspirante al trono. Tolomeo per\u00f2 non vuole governare, n\u00e9 occuparsi di questioni militari e passa la maggior parte del suo tempo nella Biblioteca di Alessandria con il suo precettore, un sacerdote di Luxor. Convoca Bartimeus per la prima volta non per sfruttare il jinn al fine di arricchirsi ma per fini di conoscenza: vuole infatti sapere quanto pi\u00f9 possibile sui d\u00e8moni, sul loro mondo (l'Altro Luogo), sulla loro essenza, sulle loro usanze. Bartimeus rimane sconcertato da tutto questo, ma anche favorevolmente impressionato e ben presto i due diventano molto affiatati fino a divenire addirittura amici (l'amicizia tra d\u00e8moni ed umani era considerata impossibile). Si presenta a corte come una figura marginale che non si interessa degli affari dello Stato e perci\u00f2 viene ignorato da tutti, fino a quando non ordina al suo jinn Bartimeus di salvare una ragazza alle prese con un toro inferocito. Da allora viene considerato come un mago e la sua reputazione cresce al punto che la sua fama giunge alle orecchie del principe. \u00c8 da questo momento in poi che il principe inizia ad invidiarlo ed a tramare contro di lui per cercare di ucciderlo. Bartimeus lo avverte del pericolo che corre a causa della sua fama, ma (almeno all'inizio) Tolomeo non gli d\u00e0 ascolto in quanto si considera un ricercatore e nulla di pi\u00f9.\nI comuni.\nKitty Jones.\nGiovane ragazza londinese, che trova ingiusto il potere dei maghi. Divenne membro della \"Resistenza\". Kitty Jones nel primo libro (\"L'amuleto di Samarcanda\") appare solo per due pagine; nel secondo libro (\"L'occhio del golem\") assume maggior importanza e diverse pagine sono scritte sotto il suo punto di vista; nel libro \"La porta di Tolomeo\" diviene infine un personaggio importante, soprattutto per la lotta che sostiene per rendere gli umani ed i d\u00e8moni amici. All'et\u00e0 di tredici anni scopre di avere dei poteri di refrattariet\u00e0 alla magia, cio\u00e8 di essere capace di resistere ad alcune magie: giocando a Cricket con un suo amico, Jakob Hyrnek, in un parco viene infatti attaccata da uno spirito con una magia molto potente, chiamata \"Essiccatore Nero\", ma mentre Jakob rimane gravemente ustionato lei non subisce alcuna ustione. Un giorno incontra per strada un vecchio, T.E. Pennyfeather, un rivenditore di materiali per artisti. Egli si rivela essere il capo della \"Resistenza\", un'organizzazione che vuole rovesciare il potere dei maghi e che \u00e8 composta da persone che hanno refrattariet\u00e0 alla magia. Kitty decide di entrare a farne parte. La \"Resistenza\" ha un piano per rubare il bastone del defunto mago William Gladstone, che \u00e8 conservato nella sua tomba, ma il demone che \u00e8 imprigionato nello scheletro del mago (Honorius) uccide tutti i membri della Resistenza tranne lei e Nicholas Drew. Dopo che tutti i suoi compagni della Resistenza sono stati uccisi, Kitty \u00e8 costretta a lavorare con delle false identit\u00e0 poich\u00e9 \u00e8 ricercata. Lavorer\u00e0 sotto l'identit\u00e0 di \"Clara Bell\" al locale \"Frog Inn\" e sotto l'identit\u00e0 di \"Lizzie Temple\" come aiutante del mago Harold Button. Fa diversi studi su Tolomeo e su Bartimeus; infine diventa amica del demone superando la porta che separa il mondo degli umani dall'\"Altro Luogo\", la \"Porta di Tolomeo\".\nJakob Hyrnek.\nJakob Hyrnek \u00e8 un giovane ragazzo londinese, la cui famiglia \u00e8 immigrata a Londra da Praga. \u00c8 amico di Kitty Jones. Mentre giocava a Cricket con quest'ultima in un parco, sono stati attaccati da un demone con una magia molto potente, l'\"Essiccatore Nero\", che l'ha gravemente ustionato, mentre Kitty non subisce alcuna ustione, scoprendo cos\u00ec la sua refrattariet\u00e0 alle magie minori. Jakob invece riporta gravi danni per quanto riguarda il volto e le mani, che rimangono per sempre striate di nero e grigio. Cos\u00ec deturpato, decide di non uscire pi\u00f9 di casa, dedicandosi a tempo pieno all'attivit\u00e0 di famiglia: la rilegatura di libri magici. Proprio grazie a questo impiego, riesce a vendicarsi del mago che l'ha cos\u00ec ridotto modificando la formula di evocazione di un incantesimo. L'errore condurr\u00e0 il mago alla morte per mano di un potente afrit. Ne \"L'occhio del golem\", Jakob viene rapito da Nathaniel e da Bartimeus, con l'intento di attirare la fuggiasca Kitty Jones. Alla fine del volume, Kitty sconfigger\u00e0 il golem che era stato causa di molti problemi, quindi fuggir\u00e0 con Jakob. Quest'ultimo se ne va da Londra con la sua famiglia fino a Bruges e reincontrer\u00e0 probabilmente Kitty come accennato da lei alla fine de \"La porta di Tolomeo\".\nPennyfeather.\nTerence E. Pennyfeather \u00e8 un comune, ossia un non-mago. Possiede un negozio per artisti per rifornirsi di pennelli, etc. Nutre un profondo odio verso i maghi dalla morte della moglie. Questa, presa di mira da un mago con intenzioni tutt'altro che nobili, e avendo rifiutato le proposte insistenti di costui, era stata uccisa da un demone inviatole dal mago. Pennyfeather, volendo vendicare la morte dell'amata, pedina il mago e gli porge un agguato. Il mago, per\u00f2, prima di venire sconfitto e ucciso, riesce ad evocare tre foliot, i quali stranamente non provocano alcun danno a Pennyfeather. Egli scopr\u00ec cos\u00ec la sua refrattariet\u00e0 alla magia. Da allora, si aggira per i bar e i tribunali cercando altri refrattari. Dopo averne individuato qualcuno, tra cui c'\u00e8 anche chi riesce ad individuare i demoni o a captare l'aura degli oggetti magici, fonda la \"Resistenza\", un'organizzazione che vuole rovesciare il potere dei maghi, compiendo azioni sparse di sabotaggio e rubando oggetti magici. Ne \"L'occhio del Golem\" \u00e8 ormai anziano e debilitato, con una corona di capelli bianchi, i polmoni a pezzi, e la necessit\u00e0 di utilizzare un bastone da passeggio. Muore insieme alla maggior parte della Resistenza durante il grosso furto alla tomba di Gladstone, uccisi da un afrit impazzito (Honorius).\nAnne Stephens.\nQuartiermastra della \"Resistenza\", quarant'anni.\nMuore per mano di Honorius durante la battaglia a Westminster.\nFrederick Weaver.\nMembro della \"Resistenza\", tredici anni.\nPiuttosto grosso e taciturno, da gran prova della sua abilit\u00e0 con i coltelli da lancio ed i dischi d'argento durante varie missioni.\nDurante l'attacco di Honorius a Westminster, affronta eroicamente l'Afrit con le sue armi, ma dopo poco tempo soccombe inevitabilmente venendo ucciso dal Demone.\nStanley Hake.\nMembro della \"Resistenza\" dai capelli carota.\nAmico di fred, \u00e8 il primo ad essere ucciso da Honorius a Westminster.\nNicholas Drew.\nMembro della \"Resistenza\".\n\u00c8 uno dei pochissimi sopravvissuti alla battaglia di Westminster; si salva fuggendo mentre Fred affronta Honorius.\nIn seguito, viene posseduto ed ucciso da un demone.\nClem Hopkins.\nStudioso, fu anche membro della \"Resistenza\". Ne \"La porta di Tolomeo\" Farqual si impossessa del suo corpo.\nGeorge Fox.\nDirettore del locale londinese \"Frog Inn\".\nSam Webber.\nBarista al locale londinese \"Frog Inn\".\nViene ucciso da un jinn durante un raid contro il locale.\nRosanna Lutyens.\nInsegnante privata di disegno, Nathaniel fu un suo alunno ne \"L'amuleto di Samarcanda\". Compare anche in \"La porta di Tolomeo\".\nGli Spiriti.\nFoliot.\nI foliot sono una categoria di spiriti che i maghi possono evocare nella \"Tetralogia di Bartimeus\". Sono la seconda classe di spirito pi\u00f9 debole. I foliot ancor pi\u00f9 snobbati dei folletti, poich\u00e9 almeno questi ultimi possono essere messaggeri efficaci. \u00c8 opinione comune tra i maghi e gli spiriti stessi che convocare un foliot consista in una completa perdita di tempo.\nBartimeus.\nBartimeus \u00e8 un jinn del quarto livello che ha pi\u00f9 di cinquemila di anni. Ha avuto diversi nomi: Bartimeus di Uruk, Rekhyt di Alessandria, Necho di Gerusalemme, Sakhr al-Jinni, N'gorso il Possente, Wakonda, Serpente dalle Piume d'Argento. Lo stesso personaggio \u00e8 anche protagonista de \"L'anello di Salomone\" titolo che per\u00f2 non \u00e8 collegato alla trilogia. Parla molte lingue umane, tra le quali inglese, ceco, aramaico, accadico, arabo, tedesco ed egizio. Ama insultare il suo padrone Nathaniel per il suo aspetto e le sue emozioni. Ha un grande ego e, a causa delle sue imprese millenarie, spesso si indigna quando \u00e8 costretto ad eseguire lavori che considera \"indegni dei suoi talenti\". \u00c8 stato evocato dal giovane mago inglese Nathaniel, che \u00e8 il suo padrone durante la trilogia. Il compito iniziale del jinn \u00e8 rubare l'Amuleto di Samarcanda a Simon Lovelace, di cui Nathaniel vuole vendicarsi. Durante la trilogia, viene evocato anche da Kitty Jones, la quale gli propone un patto tra umani e jinn, idea che aveva anche Tolomeo. Bartimeus sembra aver giocato una parte molto grande nella storia del mondo. I suoi padroni oltre a Tolomeo sono stati Gilgame\u0161, Salomone, Zarbustibal, Eraclio, Hauser, Tycho Brahe, Dottor Faust. Ha contribuito a costruire le mura di Uruk, di Karnak, di Gerico e di Praga. Ha partecipato al piano di uccisione di Gengis Khan e ha parlato con Salomone. Bartimeus riferisce inoltre che \u00e8 stato al servizio di vari importanti sovrani dell'antico Egitto, di cui Ramses e Nefertiti. Bartimeus corse nelle praterie insieme ai padri dei bufali, sorvegli\u00f2 l'antico Zimbabwe fino a quando le pietre caddero e gli sciacalli si cibarono delle sue genti, e sconfisse Ramuthra. Uno dei suoi primi padroni, Tolomeo, gli concesse tre doni che non ha pi\u00f9 dimenticato: l'essere trattato da lui al pari dei maghi; la libert\u00e0 di muoversi liberamente tra la Terra e l'\"Altro Luogo\" (il luogo da cui proviene); e infine l'aver sacrificato gli ultimi istanti della sua vita, prima di morire, per congedarlo e rimandarlo nell'\"Altro Luogo\".\nQueezle.\nUn jinn, fu al servizio di George Foukes. Queezle \u00e8 una jinn, amica di Bartimeus, che ha conosciuto a Praga. Ha quasi 1500 anni. Ne \"L'occhio del golem\" \u00e8 stata al servizio di George Foukes. \u00c8 stata uccisa dal golem.\nShubit.\nUn jinn, fu al servizio di Jessica Whitwell. nel primo libro viene sconfitto da Ramuthra e, ripresosi, prende parte alle indagini sul Golem.\nViene poi congedato in seguito alla morte della sua padrona avvenuta durante il finale del terzo libro.\nSolitamente prende forma d'orso.\nNemiades.\nUn jinn, fu al servizio di Julius Tallow.\n\u00c8 molto potente, ma non si conoscono molte informazioni al riguardo. Ha sfregiato Jakob con un Essiccatore Nero.\nSolitamente somiglia ad uno scimmione verde.\nSimpkin.\n\u00c8 un Foliot di scarsa potenza e completamente succube del suo padrone Sholto Pinn. Infatti svolge la mansione di magazziniere nel negozio di quest'ultimo. Viene ucciso dal golem nel secondo volume della tetralogia, in s\u00e9guito alla completa distruzione del negozio del proprio padrone.\nFaquarl.\nFaquarl \u00e8 un jinn che nutre un odio profondo verso Bartimeus e ogniqualvolta nel corso dei millenni le loro strade si sono incrociate nelle situazioni pi\u00f9 diverse, si sono sempre scontrati. Faquarl appare pi\u00f9 potente di Bartimeus; questi infatti confessa che, pur essendosela sempre cavata, gli si \u00e8 sempre presentato un espediente che ha permesso di non arrivare ad una battaglia mortale. L'odio tra Faquarl e Bartimeus \u00e8 nato quando i due si sono affrontati in una battaglia a colpi di cibo con il rispettivo intento di avvelenare e proteggere un re. Da allora le cose sono solo peggiorate, come si evince da vari accenni nel romanzo; Bartimeus ha in un'occasione steso Faquarl con un attacco alle spalle ad Heidelberg, e nell'Antico Egitto \u00e8 riuscito a spedire il Jinn a recuperare un tesoro che lui stesso aveva disperso. Ne \"L'amuleto di Samarcanda\" \u00e8 al servizio di Simon Lovelace assieme a Jabor, e non riesce ad evitare che Bartimeus sottragga l'amuleto al suo padrone per ordine di Nathaniel; poco dopo \u00e8 paradossalmente costretto a salvare il rivale dalla Torre di Londra per carpirgli informazioni sul magico oggetto. Nel parapiglia rimane ferito e Bartimeus ne approfitta per dargli fuoco e fuggire. Ripresosi, Faquarl si rimette sulle tracce di Bartimeus, ma la morte di Lovelace lo strappa dai vincoli del mondo materiale. Nel romanzo conclusivo della tetralogia, \"La porta di Tolomeo\", Faquarl riappare improvvisamente per unirsi alla congiura di Makepeace ed installarsi nel corpo di Clem Hopkins; durante l'incursione dei cinque Jinn di Mandrake all'Hotel Ambassador, il demone uccide con poca difficolt\u00e0 Ascobol, Mwamba, Hodge e Cormocodran. Cattura quindi Bartimeus, ma, invece di finirlo, lo rinchiude in una zuppiera d'argento per rendere pi\u00f9 dolorosa la sua fine. Nathaniel libera Bartimeus che viene convocato al cospetto di Nouda, e con somma rabbia di Faquarl il potentissimo demone concede la grazia a Bartimeus, che si fonde con Nathaniel lasciandogli per\u00f2 l'intelletto, cosa che gli altri Jinn non hanno fatto. Faquarl li insegue e viene annientato definitivamente dal potere sprigionato dal Bastone di Gladstone.\nJabor.\nUn jinn, ne \"L'amuleto di Samarcanda\" fu al servizio di Simon Lovelace.\nAscobol.\nUn jinn, fu al servizio di John Mandrake.\nCormocodran.\nUn jinn, fu al servizio di John Mandrake.\nMwamba.\nUn jinn, fu al servizio di John Mandrake.\nHodge.\nUn jinn, fu al servizio di John Mandrake.\nPurip.\nUn jinn, fu al servizio di John Mandrake.\nFritang.\nUn jinn, fu al servizio di John Mandrake.\nRamuthra.\nUno spirito molto potente, ne \"L'amuleto di Samarcanda\" fu convocato da Simon Lovelace.\nNouda.\nUno spirito molto potente, ne \"La porta di Tolomeo\" si impossess\u00f2 del corpo di Quentin Makepeace.\nHonorius.\nUn afrit del nono livello, fu al servizio di William Gladstone.\nUraziel.\nEgli \u00e8 lo spirito contenuto nel leggendario Anello di Salomone. \u00c8 il demone pi\u00f9 potente di tutta la saga, e permette a chi indossi l'Anello di evocare ben 20000 spiriti di qualunque tipo dall'Altro Luogo (Legioni dell'Anello). In compenso, per\u00f2, indebolisce gravemente chi lo indossi. Se per un umano questo \u00e8 doloroso, per uno spirito \u00e8 devastante: essendo l'Anello una sorta di portale tra il nostro mondo e l'Altro Luogo, qualunque spirito ne sfrutti il potere ne verrebbe quasi sopraffatto. Bartimeus, che si trover\u00e0 costretto a usarlo, dir\u00e0 di sentirsi \"squarciare\", come conteso tra i due mondi. Inoltre, anche solo entrando in contatto con l'Anello, la sua essenza risulta molto danneggiata, quasi bruciando."}
{"id": "641356", "revid": "21880", "url": "https://it.wikipedia.org/wiki?curid=641356", "title": "Parco Nazionale del Gran Paradiso", "text": ""}
{"id": "641358", "revid": "289247", "url": "https://it.wikipedia.org/wiki?curid=641358", "title": "Consulente del fund raising", "text": ""}
{"id": "641359", "revid": "767487", "url": "https://it.wikipedia.org/wiki?curid=641359", "title": "Cantone di Arbois", "text": "Il Cantone di Arbois \u00e8 una divisione amministrativa dell'Arrondissement di Lons-le-Saunier.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 14 a 36 comuni.\nComposizione.\nI 14 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 36:"}
{"id": "641362", "revid": "104458", "url": "https://it.wikipedia.org/wiki?curid=641362", "title": "Cantone di Arinthod", "text": "Il Cantone di Arinthod era una divisione amministrativa dell'Arrondissement di Lons-le-Saunier.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "641364", "revid": "486946", "url": "https://it.wikipedia.org/wiki?curid=641364", "title": "Parco Nazionale della Majella", "text": ""}
{"id": "641365", "revid": "287204", "url": "https://it.wikipedia.org/wiki?curid=641365", "title": "Cantone di Beaufort", "text": "Esistono due cantoni francesi con questo nome"}
{"id": "641366", "revid": "14806", "url": "https://it.wikipedia.org/wiki?curid=641366", "title": "SR Raza", "text": ""}
{"id": "641370", "revid": "63756", "url": "https://it.wikipedia.org/wiki?curid=641370", "title": "Progettazione top-down", "text": ""}
{"id": "641371", "revid": "339392", "url": "https://it.wikipedia.org/wiki?curid=641371", "title": "Treno S300", "text": ""}
{"id": "641372", "revid": "21880", "url": "https://it.wikipedia.org/wiki?curid=641372", "title": "Parco Nazionale dei Monti Sibillini", "text": ""}
{"id": "641373", "revid": "33689", "url": "https://it.wikipedia.org/wiki?curid=641373", "title": "Fabio Montale", "text": ""}
{"id": "641374", "revid": "120921559", "url": "https://it.wikipedia.org/wiki?curid=641374", "title": "Cappella della Madonna di Loreto (Roccapietra)", "text": "La cappella della Madonna di Loreto si erge in posizione isolata entrando in Varallo. Essa riveste un particolare interesse artistico per la eleganza della sua architettura rinascimentale e per l'ampio apparato decorativo esterno ed interno. Alcune di tali decorazioni sono opera di Gaudenzio Ferrari eseguite tra il 1514 ed il 1521.\nIl profilo artistico.\nAlla prima rustica costruzione della cappella (XV secolo) \u00e8 stato aggiunto, all'inizio del Cinquecento, un elegante loggiato di foggia rinascimentale: Giovanni Testori ha avanzato l'ipotesi che l'architetto possa esser stato lo stesso Gaudenzio Ferrari, impegnato in quegli anni nei lavori al Sacro Monte di Varallo.\nI dipinti che ricoprono l'esterno, assieme alle eleganti geometrie del loggiato, conferiscono alla cappella - posta in mezzo al verde di prati e di boschi che le fanno da sfondo \u2013 una immagine di grande suggestione.\nNella lunetta posta al di sopra della porta di ingresso troviamo una prima opera di Gaudenzio Ferrari: si tratta di una toccante \"Nativit\u00e0\" con Giuseppe e Maria in atto di commossa adorazione, mentre \u2013 con iconografia inconsueta - il Bambino sembra divertito dalle carezze di un Angelo musicante.\nAttorno alla lunetta \u2013 parzialmente recuperati dai restauri \u2013 troviamo una \"Assunta con Angeli\" ed i \"dodici Apostoli\" opere di pittori del novarese che tentano di porsi nella scia di Gaudenzio. Troviamo altri affreschi nelle volte del loggiato: si tratta di brani di \"Paradiso, Inferno e Purgatorio\", ed ancora belle scene della \"Vita della Vergine\" dubitativamente attribuite a Giulio Cesare Luini, allievo di Ferrari, attivo anch'egli nei lavori al Sacro Monte.\nAll'interno della cappella troviamo, affrescate sulla volta, bellissime figure di \"Angeli reggigloria\", in stretta affinit\u00e0 con lo stile del pittore di Valduggia.\nSulle pareti altre scene della \"Vita della Vergine\", eseguite nel 1542 da Giulio Cesare Luini. \nAl di sopra dell'altare troviamo l'opera pi\u00f9 suggestiva della cappella, dovuta alla mano di Gaudenzio: si tratta delle figure, eseguiti a fresco, di un soave \"Angelo annunziante\" e di una umilissima \"Vergine annunziata\"; tra esse \u00e8 collocata la statua di una \"Madonna del Latte\", in terracotta policroma.\nSulla \"Madonna del Latte\" conviene riportare le parole di Giovanni Testori che, in occasione di un restauro effettuato del 1959, ha dedicato un saggio alla cappella."}
{"id": "641375", "revid": "1543377", "url": "https://it.wikipedia.org/wiki?curid=641375", "title": "Deantoni Parks", "text": "Cresciuto ad Atlanta con funk, southern soul e gospel come generi di riferimento, Parks ha cominciato a suonare la batteria ad appena cinque anni e, durante l'adolescenza, entra a far parte della band jazz liceale locale. Dopo aver esplorato varie forme di jazz nelle sue prime esperienze musicali, ha scoperto poi anche la musica elettronica e i 'beats' sintetici. Attualmente vive a New York nel quartiere di Brooklyn, dove ha fondato una societ\u00e0 di comunicazione audio/visiva.\nDa ottobre fino alla fine del 2006 e poi ancora dal 2010 al 2013, anno dello scioglimento del gruppo, ha suonato con i The Mars Volta, band losangelina di rock sperimentale. Ha suonato poi nei progetti Astroid power-up! e KUDU. Ha collaborato, inoltre, nel corso degli anni con vari artisti tra i quali Moby, John Cale e Omar Rodr\u00edguez-L\u00f3pez."}
{"id": "641379", "revid": "363629", "url": "https://it.wikipedia.org/wiki?curid=641379", "title": "Progettazione top-down e bottom-up", "text": "I modelli top-down e bottom-up sono strategie di elaborazione dell'informazione e di gestione delle conoscenze, riguardanti principalmente il software e, per estensione, altre teorie umanistiche e teorie dei sistemi. In linea generale, esse sono metodologie adoperate per analizzare situazioni problematiche e costruire ipotesi adeguate alla loro soluzione: il concetto di situazione problematica \u00e8 riconducibile agli ambiti pi\u00f9 vari, come ad esempio l'elaborazione di un programma informatico, la risoluzione di un problema geometrico o matematico, l'elaborazione di un testo, la risoluzione di un problema pratico/operativo.\nNel modello \"top-down\" si formula inizialmente una visione generale del sistema ovvero se ne descrive la finalit\u00e0 principale senza scendere nel dettaglio delle sue parti. Ogni parte del sistema \u00e8 successivamente rifinita (\"decomposizione, specializzazione e \"specificazione\" o identificazione\") aggiungendo maggiori dettagli della progettazione. Ogni nuova parte cos\u00ec ottenuta pu\u00f2 quindi essere nuovamente rifinita, specificando ulteriori dettagli, finch\u00e9 la specifica completa \u00e8 sufficientemente dettagliata da validare il modello. Il modello top-down \u00e8 spesso progettato con l'ausilio di scatole nere che semplificano il riempimento ma non consentono di capirne il meccanismo elementare.\nIn contrasto con il modello top-down c'\u00e8 la progettazione \"bottom-up\", nella quale parti individuali del sistema sono specificate in dettaglio, e poi connesse tra loro in modo da formare componenti pi\u00f9 grandi, a loro volta interconnesse fino a realizzare un sistema completo. Le strategie basate sul flusso informativo bottom-up sembrano potenzialmente necessarie e sufficienti, poich\u00e9 basate sulla conoscenza di tutte le variabili in grado di condizionare gli elementi del sistema.\n\"Top down\".\nLa programmazione top-down \u00e8 uno stile di programmazione in cui la progettazione inizia specificando parti complesse e suddividendole successivamente in parti pi\u00f9 piccole (\"divide et impera\"). Eventualmente, i componenti sono specificati quanto basta per la codifica ed il programma viene anche scritto. Questo \u00e8 l'esatto opposto della programmazione bottom up.\nIl nome \"top down\" significa \u201cdall'alto verso il basso\u201d: in \"alto\" viene posto il problema e in \"basso\" i sottoproblemi che lo compongono. Il nome ricorda anche una raffigurazione a piramide: l'obiettivo finale \u00e8 la cima della piramide, e i sottoproblemi che lo compongono formano la base.\nIl \"top down\" parte dall'obiettivo e da esso fa scaturire la strategia direttamente adatta a determinare l'obiettivo stesso, quindi valorizza il perch\u00e9 e da esso fa dipendere il come; nell'ambito della strategia mirata a determinare direttamente l'obiettivo individua le risorse necessarie, precisa quelle disponibili e identifica quelle mancanti, propone successivamente ogni risorsa mancante come sub-obiettivo ovvero come sotto-problema in cui ciascun sub-obiettivo richiede una sub-strategia ad esso correlata.\n\"Bottom up\".\nIl \"bottom up\" richiama invece un'immagine raffigurante una freccia in cui la coda \u00e8 il \"bottom\" (la parte bassa) mentre \"up\" \u00e8 la punta: dal punto di vista dinamico si parte dal \"bottom\" e si procede verso \"up\".\nIl \"bottom up\" prende corpo dal punto di partenza (\"bottom\") ovvero dalla situazione iniziale; considera l'obiettivo finale, induce a costruire un percorso sequenziale organizzato in passaggi successivi in cui l'ancoraggio tra traguardi intermedi e obiettivo finale \u00e8 generalmente ricercato in modo intuitivo (euristico).\nInformatica.\nNel processo di sviluppo software, gli approcci \"top-down\" e \"bottom-up\" giocano un ruolo fondamentale. L'approccio top-down enfatizza la pianificazione ed una completa comprensione del sistema. \u00c8 ovvio che nessuna codifica pu\u00f2 iniziare finch\u00e9 non si \u00e8 raggiunto almeno un sufficiente livello di dettaglio nella progettazione di una parte significante del sistema. Questo, comunque, ritarda la fase di test delle ultime unit\u00e0 funzionali di un sistema finch\u00e9 una parte significativa della progettazione non \u00e8 stata completata. L'approccio bottom-up enfatizza la codifica e la fase di test precoce, che pu\u00f2 iniziare appena il primo modulo \u00e8 stato specificato. Questo approccio, comunque, induce il rischio che i moduli possano essere codificati senza avere una chiara idea di come dovranno essere connessi ad altre parti del sistema, e quel tipo di link potrebbe non essere facile. La riusabilit\u00e0 del codice \u00e8 uno dei principali benefici dell'approccio bottom-up.\nLa progettazione top-down \u00e8 stata sostenuta negli anni settanta dai ricercatori IBM Harlan Mills e Niklaus Wirth. Mills svilupp\u00f2 i concetti della programmazione strutturata per uso pratico e li test\u00f2 in un progetto del 1969 per automatizzare l'archivio del \"New York Times\". Il successo ingegneristico e gestionale di questo progetto condusse alla crescita dell'approccio top-down tramite IBM ed il resto dell'industria informatica. Niklaus Wirth, che tra altre imprese svilupp\u00f2 il linguaggio di programmazione Pascal, scrisse l'autorevole documento \"Lo sviluppo del software per raffinamenti successivi\". I metodi top-down erano i preferiti nell'ingegneria del software negli anni ottanta.\nI moderni approcci alla progettazione software tipicamente combinano sia la tecnica top-down che quella bottom-up. Sebbene la comprensione del sistema completo \u00e8 tipicamente considerata necessaria per una buona progettazione che conduce teoricamente ad un approccio top-down, la maggior parte dei progetti software cercano di fare uso di codice gi\u00e0 esistente ad alcuni livelli. I moduli preesistenti danno alla progettazione una tendenza bottom-up. Alcuni approcci di progettazione operano progettando un sistema parzialmente funzionale che viene completamente codificato, poi questo sistema viene quindi espanso fino a soddisfare tutti i requisiti di progetto.\nProgrammazione.\nLa tecnica per la scrittura di un programma mediante l'utilizzo dei metodi top-down indica di scrivere una procedura principale che indica dei nomi per le principali funzioni di cui avr\u00e0 bisogno. In seguito, il gruppo di programmazione esaminer\u00e0 i requisiti di ognuna di queste funzioni ed il processo verr\u00e0 ripetuto. Queste sotto-procedure a comparto eseguiranno eventualmente azioni cos\u00ec semplici che porteranno ad una codifica semplice e concisa. Quando tutte le varie sotto-procedure sono state codificate, il programma \u00e8 realizzato.\nNeuroscienza e psicologia.\nQuesto lessico \u00e8 anche utilizzato nella neuroscienza e nella psicologia. Lo studio dell'attenzione visiva ne \u00e8 un esempio. Se la tua attenzione \u00e8 rivolta ad un fiore in un campo, pu\u00f2 semplicemente essere che il fiore sia visivamente pi\u00f9 rilevante rispetto al resto del campo. L'informazione che ti ha portato ad osservare il fiore ti \u00e8 giunta in modo bottom-up. La tua attenzione non \u00e8 stata condizionata dalla conoscenza del fiore; gli stimoli esterni erano gi\u00e0 propriamente sufficienti. Confronta questa situazione con una in cui tu stai cercando un fiore. Hai una rappresentazione di cosa cerchi. Quando vedi l'oggetto che cerchi, questo \u00e8 saliente. Questo \u00e8 un esempio dell'uso dell'informazione in modo top-down."}
{"id": "641381", "revid": "984922", "url": "https://it.wikipedia.org/wiki?curid=641381", "title": "Cantone di Beaufort (Giura)", "text": "Il Cantone di Beaufort era una divisione amministrativa dell'Arrondissement di Lons-le-Saunier.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "641384", "revid": "21880", "url": "https://it.wikipedia.org/wiki?curid=641384", "title": "Parco Nazionale della Sila", "text": ""}
{"id": "641387", "revid": "2095509", "url": "https://it.wikipedia.org/wiki?curid=641387", "title": "Circonflesso", "text": "Il circonflesso o accento circonflesso (^ oppure \u02c6) \u00e8 un segno diacritico utilizzato in varie lingue. Graficamente consiste in un tettuccio posto in cima alla lettera (nel caso della \u00abi\u00bb prende il posto del puntino). In italiano \u00e8 usato sempre pi\u00f9 raramente (per es. \"principio\" al plurale \u00e8 scritto \"princip\u00ee\", \"principii\", o \"princ\u00ecpi\"), al contrario della lingua francese.\nIl circonflesso nella lingua italiana.\nNell'italiano di tutti i giorni, salvi i casi di distinzione di parole omografe, il circonflesso \u00e8 utilizzato sempre pi\u00f9 raramente mentre viene ancora utilizzato in ambiti letterari o specialistici (es. diritto), caratterizzati da un linguaggio pi\u00f9 preciso. In ambiti redazionali \u00e8 addirittura sconsigliato, probabilmente per evitare complicazioni in fase di composizione e trascrizione del testo; al contrario, se utilizzato con moderazione e secondo le regole a esso proprie, \u00e8 indice di maggiore raffinatezza espressiva e padronanza della lingua italiana.\nNel linguaggio matematico il circonflesso \u00e8 utilizzato per evidenziare particolari propriet\u00e0 di una variabile: il simbolo formula_1 \u00e8 pronunciato \"x-cappello\".\nIeri.\nAnticamente il circonflesso poteva essere posto su qualsiasi vocale (, , , , ) e contrassegnava le forme contratte, tipiche del linguaggio poetico, dovute alla sincope (o apocope) di una sillaba per ragioni di metrica: \"f\u00fbro\" (furono), \"f\u00earo\" (fecero), \"am\u00e2ro\" (amarono), \"t\u00f4rre\" (togliere), \"c\u00f4rre\" (cogliere), \"fin\u00eero\" (finirono).\nOggi.\nOggigiorno il circonflesso pu\u00f2 indicare solamente la contrazione delle due \"-ii\" (purch\u00e9 nessuna delle due sia tonica -\"\u00eci\") tipiche del plurale delle parole terminanti in \"-io\" (es. \"serio\" \u2192 \"ser\u00ee\" - dalla contrazione della doppia i del plurale latineggiante \"serii\", oggi non pi\u00f9 pronunciato - al posto del pi\u00f9 comune \"seri\") o, uso veramente eccezionale e antiquato, di alcuni verbi in -\"iare\" alla 2\u00aa persona dell'indicativo presente (es. \"odiare\" \u2192 \"[tu] od\u00ee\" - contrazione della doppia \"i\" del latineggiante \"[tu] odii\" - al posto del comune \"odi\", eventualmente confondibile con l'omologa del verbo \"udire\" \u2192 \"[tu] odi\").\n\u00c8 invece impensabile il circonflesso sui plurali femminili atoni in \"-ee\" (es. \"fulminea\" \u2192 \"fulminee\" e non *\"fulmin\u00ea\"), e sui plurali tonici di qualunque genere (es. \"calpestio\" \u2192 \"calpestii\" e non *\"calpest\u00ee\"; \"ninfea\" \u2192 \"ninfee\" e non *\"ninf\u00ea\").\nL'applicazione del circonflesso non sottost\u00e0 a regole ben precise, ma ci si dovrebbe rifare all'etimo o alla tradizione letteraria, tuttavia \u00e8 possibile seguire le seguenti regole empiriche:\nTerminazione \"-io\" preceduta da una consonante.\n1) Il circonflesso pu\u00f2 essere segnato se la terminazione \"-io\" \u00e8 preceduta da una singola consonante:\nSe per\u00f2 questa consonante \u00e8 una, gl, sc, c dolce o g dolce (ossia , , e ), il circonflesso \"non\" deve essere utilizzato in quanto, nel singolare, la che segue queste consonanti ha un valore puramente ortografico (indica rispettivamente la pronuncia palatale o dolce).\nTerminazione \"-io\" preceduta da pi\u00f9 consonanti.\n2) Il circonflesso non va segnato se la terminazione \"-io\" \u00e8 preceduta da pi\u00f9 consonanti, uguali o diverse: \nFanno eccezione il plurale di \"ovvio\" (anche \"ovv\u00ee\") e delle parole terminanti in -\"ennio\" (\"biennio\" \u2192 \"bienn\u00ee\")\n\"Pu\u00f2\" essere invece utilizzato in presenza dell'unione tra una consonante liquida (l, r) e una occlusiva (t, d, p, b, c dura, g dura):\nTerminazione \"-io\" preceduta da vocale.\nIn questo caso il circonflesso non \u00e8 ammesso.\nAltre lingue.\nGreco antico.\nIl circonflesso ~, nel greco antico, pu\u00f2 comparire soltanto su un dittongo o una vocale lunga, e soltanto sull'ultima o penultima sillaba di un vocabolo. Se il circonflesso compare sulla penultima sillaba, l'ultima sillaba, per la regola del \"trocheo finale\", deve essere breve. In base alla posizione di questo accento, una parola \u00e8 detta perispomena (se l'accento cade sull'ultima sillaba) o properispomena (se cade sulla penultima).\nFrancese.\nIn francese il circonflesso pu\u00f2 comparire su tutte le vocali, ed indica un originario allungamento della vocale stessa, oggi quasi impercettibile o addirittura scomparso nella pronuncia: per questo motivo il circonflesso \u00e8 oggi quasi totalmente superfluo per la lettura del francese moderno.\nNella maggior parte dei casi il circonflesso si trova in caso di perdita di una successiva preconsonantica etimologica, che nel cadere ha provocato il lieve allungamento della vocale precedente, sia se atona che tonica:\n \nPu\u00f2 apparire curioso il fatto che molte parole della lingua inglese, pur essendo derivate dal francese, non hanno perso la , ma si spiega col fatto che la lingua francese fu importata in Inghilterra all'epoca della battaglia di Hastings (1066), ossia prima che sul continente il suono iniziasse a scomparire davanti a consonante, tramutandosi in un allungamento compensatorio della vocale precedente. Fino al XVIII secolo la muta veniva ancora riportata nella grafia, ma fu rimpiazzata dal circonflesso introdotto nel 1740 dall'Acad\u00e9mie fran\u00e7aise; nello stesso periodo peraltro la vocale lunga nella pronuncia, gi\u00e0 impercettibile nel caso atono, cominci\u00f2 ad accorciarsi anche nel caso tonico fino a divenire indistinguibile dalla corrispondente vocale brevi.\nIn altri casi pi\u00f9 rari l'allungamento della vocale indicato col circonflesso non era legato alla caduta di una preconsonantica, ma di un'altra consonante interposta fra due vocali uguali, che per effetto della caduta si trovavano accoppiate e si tramutavano in un'unica vocale lunga.\nA seguito di una riforma ortografica del 1990, a partire da settembre 2016 l'accento circonflesso non \u00e8 pi\u00f9 obbligatorio per 2.400 parole che lo prevedevano (come \"dispara\u00eetre\", che pu\u00f2 essere scritto come \"disparaitre\").\nPortoghese.\nIn portoghese , e rappresentano vocali pi\u00f9 chiuse di quando vengono segnate con accento acuto (pronunciate rispettivamente , e ).\nRomeno.\nIn romeno l'accento circonflesso (posto solamente sulle lettere e ) indica due vere e proprie lettere dell'alfabeto a s\u00e9 stanti ( ed ); entrambe le lettere possiedono lo stesso suono . L'unica differenza tra le due lettere \u00e8 l'uso all'interno di una parola: la \u00e8 usata solo a inizio o fine di parola, la all'interno.\nGallese.\nIn gallese \u00e8 usato per allungare le vocali: , , , , , , \nFriulano.\nIn friulano \u00e8 utilizzato per indicare una vocale etimologicamente lunga e tonica, e con questa funzione si pu\u00f2 trovare applicato a qualsiasi vocale. Il suo utilizzo nell'ortografia ufficiale \u00e8 obbligatorio solo in alcuni casi (come nella coniugazione di alcuni tempi verbali). Da precisare che solo in alcune variet\u00e0 del friulano queste vocali vengono pronunciate effettivamente lunghe (ad es. \"am\u00f4r\" = \"am\u00f2or\"), mentre in altre variet\u00e0 certe o tutte le vocali toniche lunghe sono considerate tali solo in senso etimologico e vengono piuttosto pronunciate come dittonghi (ad es. \"am\u00f4r\" = \"am\u00f2ur\", oppure \"n\u00eaf\" = \"n\u00e8if\") o come le corrispondenti vocali toniche brevi (ad es. \"am\u00f4r\" = \"am\u00f2r\").\nVeneto.\nIn veneto \u00e8 utilizzato per indicare una vocale foneticamente lunga; diversamente dall'italiano, in veneto una vocale lunga non \u00e8 obbligatoriamente tonica (neanche in caso di accento secondario; in realt\u00e0 il veneto non \u00e8 per le vocali lunghe (escluso il dialetto trevigiano stretto), ma sono lunghe le vocali palatali (, e ) confinanti con , nel caso si scelga di non pronunciare quest'ultimo fonema.\nLigure.\nIn ligure, dove \u00e8 importante marcare la durata e l'intonazione di ogni vocale, il circonflesso ricopre il ruolo di segnalare una vocale lunga e stretta; pu\u00f2 essere utilizzato sia in posizione tonica che atona: es. \"m\u00e2vegi\u00f4zo\" .\nNapoletano.\nIn napoletano, l'accento circonflesso \u00e8 utilizzato molto spesso per le preposizioni articolate: \"\u00f4\" (\"al\", \"allo\"), \"\u00e2\" (\"alla\"), \"\u00ea\" (\"ai\", \"agli\", \"alle\"), \"d\u00f4\" (\"dal\", \"dallo\"), \"d\u00e2\" (\"dalla\") e \"d\u00ea\" (\"dai\", \"dagli\", \"dalle\"). La pronuncia di una vocale con l'accento circonflesso \u00e8 foneticamente lunga. Accade lo stesso in altri dialetti meridionali.\nEsperanto.\nIn esperanto le consonanti con il circonflesso (in esperanto \"\u0109apelo\") ( , , , e ) sono lettere dell'alfabeto effettive. Nella liste in ordine alfabetico sono inserite immediatamente dopo la loro variante senza segno diacritico. Il Fundamento de Esperanto suggerisce, quando non \u00e8 possibile scrivere l'accento, di sostituirlo con la lettera \"h\" posposta alla consonante base. Tuttavia nella posta elettronica e in altri contesti digitali \u00e8 invalso l'uso di usare a tale scopo piuttosto la lettera x. Infatti questo grafema non solo contiene il segno del circonflesso, ma non esistendo nell'alfabeto esperanto svita ambiguit\u00e0, in particolare nel trattamento automatico dei testi.\nAlbanese.\nIn albanese (nella sua variante dialettale settentrionale di tipo ghego e nella lingua ufficiale del Regno d'Albania fino al 1944) l'accento circonflesso indica la pronuncia nasale delle vocali , , , , , . Esso viene tuttora utilizzato nelle produzioni letterarie e sulla stampa in dialetto ghego.\nNella matematica.\nIl circonflesso \u00e8 utilizzato anche in vari ambiti della matematica. Ad esempio, i versori, a differenza dei vettori (che vengono indicati con una freccia), si indicano con il circonflesso (i pi\u00f9 noti sono \u00ee e \u0135, versori rispettivamente degli assi delle ascisse e delle ordinate).\nInoltre anche gli angoli, oltre alla loro tipica notazione con l'alfabeto greco, possono essere indicati utilizzando il circonflesso. Ad esempio, B\u00c2C \u00e8 l'angolo che ha come vertice il punto A e come lati i segmenti AC ed AB.\nIn statistica, e pi\u00f9 precisamente in teoria della stima, l'accento circonflesso \u00e8 la notazione tipicamente usata per indicare uno stimatore.\nUso improprio.\nL'apparente mancanza, sulle tastiere QWERTY, di combinazioni dirette con cui inserire gli indicatori ordinali (\u00ba ma soprattutto \u00aa), induce ad usare il circonflesso in modo improprio in luogo degli indicatori stessi."}
{"id": "641389", "revid": "767487", "url": "https://it.wikipedia.org/wiki?curid=641389", "title": "Cantone di Bletterans", "text": "Il Cantone di Bletterans \u00e8 una divisione amministrativa dell'Arrondissement di Lons-le-Saunier.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 13 a 60 comuni.\nComposizione.\nI 13 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 60:"}
{"id": "641403", "revid": "149485", "url": "https://it.wikipedia.org/wiki?curid=641403", "title": "Parco Nazionale dello Stelvio", "text": ""}
{"id": "641405", "revid": "104458", "url": "https://it.wikipedia.org/wiki?curid=641405", "title": "Cantone di Champagnole", "text": "Il Cantone di Champagnole \u00e8 una divisione amministrativa dell'Arrondissement di Lons-le-Saunier.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, non ha sub\u00ecto modifiche.\nComposizione.\nComprende i comuni di:"}
{"id": "641408", "revid": "37401", "url": "https://it.wikipedia.org/wiki?curid=641408", "title": "Cantone di Clairvaux-les-Lacs", "text": "Il Cantone di Clairvaux-les-Lacs era una divisione amministrativa dell'Arrondissement di Lons-le-Saunier.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "641409", "revid": "21880", "url": "https://it.wikipedia.org/wiki?curid=641409", "title": "Parco Nazionale della Val Grande", "text": ""}
{"id": "641410", "revid": "104458", "url": "https://it.wikipedia.org/wiki?curid=641410", "title": "Cantone di Conli\u00e8ge", "text": "Il Cantone di Conli\u00e8ge era una divisione amministrativa dell'Arrondissement di Lons-le-Saunier.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "641411", "revid": "21880", "url": "https://it.wikipedia.org/wiki?curid=641411", "title": "Parco Nazionale del Vesuvio", "text": ""}
{"id": "641412", "revid": "21880", "url": "https://it.wikipedia.org/wiki?curid=641412", "title": "Parco Nazionale dell'Alta Murgia", "text": ""}
{"id": "641418", "revid": "307923", "url": "https://it.wikipedia.org/wiki?curid=641418", "title": "Antonio Mazzocchi", "text": "Biografia.\nAttivit\u00e0 politica.\nEletto Deputato nel 1994 \u00e8 stato tra i fondatori di Alleanza Nazionale.\nIn passato \u00e8 stato Consigliere del XX Municipio del Comune di Roma, eletto con oltre 23.000 preferenze, Consigliere comunale della capitale, nella cui amministrazione ha ricoperto l'incarico di Assessore alla Scuola e Servizi Sociali.\nHa ricoperto il ruolo di segretario amministrativo di AN alla Camera nel 1996.\nSegretario di Presidenza della Camera \u00e8 stato Questore della Camera dei Deputati fino a maggio del 2013.\nDeputato del Popolo della Libert\u00e0, ha fondato l'associazione culturale e politica del \"Movimento cristiano riformista\", con lo scopo di valorizzare la cultura del popolarismo italiano e di rappresentare l'\"anima cattolica\" del PdL."}
{"id": "641419", "revid": "123362266", "url": "https://it.wikipedia.org/wiki?curid=641419", "title": "Si", "text": ""}
{"id": "641421", "revid": "767487", "url": "https://it.wikipedia.org/wiki?curid=641421", "title": "Cesare Cursi", "text": "Biografia.\nLaureato in Giurisprudenza, esercita la professione di avvocato cassazionista.\nCarriera politica.\nNel 1987 \u00e8 eletto nel collegio di Roma alla Camera dei deputati per la Democrazia Cristiana.\nNel 1992 \u00e8 confermato alla Camera dei deputati.\nNel 2001 viene eletto al Senato della Repubblica per Alleanza Nazionale. \u00c8 nominato sottosegretario del Ministero della Salute nel secondo e terzo governo Berlusconi.\n\u00c8 membro della seconda Commissione permanente (Giustizia) e della ottava Commissione permanente (Lavori pubblici, comunicazioni).\nNel 2006 viene riconfermato al Senato della Repubblica con AN e poi nel 2008 nel Popolo della Libert\u00e0.\nIl 5 maggio 2008 \u00e8 Presidente della Commissione Industria, Commercio e Turismo del Senato.\nProcedimenti giudiziari.\nIl 26 marzo 2010 si ritrova indagato al centro di un'inchiesta con l'accusa di aver accettato, quando era sottosegretario del Ministero della Salute, una tangente per alzare il prezzo del farmaco Meropur di Ferring.\nIl 25 febbraio 2011 risulta essere indagato nell'ambito di un'inchiesta per corruzione riguardante il gruppo farmaceutico Menarini, relativa al periodo in cui Cursi ricopriva l'incarico di sottosegretario alla sanit\u00e0, per aver favorito la commercializzazione di prodotti dell'azienda in cambio di un lavoro editoriale per la casa editrice della moglie.\nIl 12 marzo 2012 il Giudice per le Indagini Preliminari di Firenze chiede al Senato l'autorizzazione all'uso di diverse intercettazioni nell'ambito dell'inchiesta in questione.\nIl 24 ottobre 2012 la Giunta per le elezioni e le immunit\u00e0 del Senato della Repubblica respinge la relazione di Maria Leddi (Partito Democratico), volta a concedere l'utilizzo delle intercettazioni. In seguito a ci\u00f2 viene nominato nuovo relatore il senatore Carlo Sarro (Popolo della Libert\u00e0), che propone all'Assemblea il diniego dell'autorizzazione richiesta dall'autorit\u00e0 giudiziaria.\nIl 6 novembre 2012 il Senato approva a scrutinio segreto (con 118 s\u00ec, 83 no e 5 astenuti) la relazione Sarro, negando quindi l'uso delle intercettazioni.\nIl 13 settembre 2013 il Tribunale di Firenze ha disposto l'archiviazione dell'inchiesta per corruzione riguardante il gruppo farmaceutico Menarini.\nIl 3 marzo 2014 il Tribunale di Roma, dopo aver ricevuto gli atti dal Tribunale di Milano per incompetenza territoriale, ha pronunziato e pubblicato la sentenza di archiviazione per intervenuta prescrizione relativa all'inchiesta con l'accusa di aver accettato una tangente quando era sottosegretario al Ministero della Salute da parte della Ferring."}
{"id": "641428", "revid": "124243873", "url": "https://it.wikipedia.org/wiki?curid=641428", "title": "Marco Luberti", "text": "Biografia.\nNel 1963 scrive il testo del brano del Maestro Giovanni Fusco \"Un mondo nuovo\" cantato da Kiko Fusco, che fa parte della colonna sonora del film di Paolo e Vittorio Taviani \"I Fuorilegge del matrimonio\".\nPubblica nel 1964 la sua prima canzone (parole e musica), \"Beati voi\" cantata da Daniela Casa, partecipante al concorso radiofonico \"Un disco per l'estate 1964\".\nNel 1965 scrive, fra gli altri, per Rosanna Fratello \"Non fa niente\", per Elio Cipri \"C'\u00e8 chi dice che\".\nCome paroliere scrive i testi per il gruppo musicale Le Pecore Nere pubblicando un album nel 1966.\nNel 1968 conosce Riccardo Cocciante, con il quale collabora scrivendo canzoni per I Vianella come \"Piccolo fiore\", e per altri artisti della RCA.\nNel 1972 pubblica il primo album di Cocciante, \"Mu\". Sempre nello stesso anno scrive anche con Paolo Amerigo Cassella alcuni testi nell'album \"Mannoia Foresi &amp; co.\".\nNel 1973 esce l'album \"Poesia\" di Cocciante; il brano omonimo verr\u00e0 cantato anche da Ornella Vanoni e Patty Pravo. La Vanoni canter\u00e0 anche il brano \"Canto popolare\". Inoltre scrive i testi di \"Un frutto verde\" e \"La musica del sole\" per il gruppo La Grande Famiglia.\nNel 1974 diventa anche produttore di Cocciante: con lui pubblica l'album \"Anima\", che comprende i primi successi \"Bella senz'anima\" e \"Quando finisce un amore\", che saranno poi cantati da Mina, Johnny Hallyday, Mia Martini e vari altri. \"Bella senz'anima\" verr\u00e0 tradotta in Spagnolo, Francese ed Inglese, e sar\u00e0 prima in Spagna, Venezuela, Cile, Argentina e Brasile; \"Quando finisce un amore\" entrer\u00e0 nella classifica degli Stati Uniti e sar\u00e0 prima nel 1999 in Olanda tradotta e cantata da Marco Borsato \"WAAROM NOU JIJ\" (Quando finisce un amore).\nScrive i testi di un 45 giri di Fiorella Mannoia -\"Ninna nanna\"- e -\"Rose\"- per la RCA.\nNel 1975 produce e scrive i testi dell'album \"L'alba\" di Cocciante.\nL'album comprende anche il brano \"Era gi\u00e0 tutto previsto\" (che verr\u00e0 poi incisa nel 2013 da Andrea Bocelli nell'Album Passione) e \"Canto popolare\" (incisa anche da Ornella Vanoni).\nNel 1976 scrive e produce l'album \"Concerto per Margherita\", comprendente il brano \"Margherita\", che sar\u00e0 primo anche in Spagna, Francia, e in molti paesi del Sud America. Nel 1999 in Olanda il brano sar\u00e0 tradotto e cantato sempre da Marco Borsato riscuotendo un notevole successo di vendite.Produce inoltre il primo album di Mimmo Locasciulli.\nNel 1977 produce e scrive i testi dell'album \"Riccardo Cocciante\" con il brano di successo \"A mano a mano\" che verr\u00e0 anch'esso inciso nel 2013 da Andrea Bocelli.\nProduce il primo 45 giri di Enzo Carella, \"Fosse vero\", per la It (etichetta di Vincenzo Micocci),\nl'anno successivo produce il suo primo album Vocazione, da cui viene tratto un secondo 45 giri,\"Malamore\", canzone che riscuote un certo successo radiofonico.\nNel 1978 produce e porta al Festival di Sanremo il brano \"Il mio amore\" della Schola Cantorum (gruppo musicale).\nNel 1979 produce e scrive i testi di \"...E io canto\" di Cocciante.\nCome produttore porta Enzo Carella al Festival di Sanremo, 2\u00ba posto della classifica generale, con il brano \"Barbara\" (testo di Pasquale Panella).\nSempre nel 1979 esce anche il secondo album dal titolo \"Barbara e altri Carella\"\nNel 1980 partecipa a Sanremo con il brano \"Passer\u00e0\" cantato da Alberto Cheli e apre una sua etichetta, la \"Slot Machine\". Come paroliere scrive per Anna Oxa i brani del 45 giri \"Controllo totale/Metropolitana\".\nNel 1981 scrive per Sergio Leonardi il brano \"La Gazzella\"che partecipa al festival di Saint Vincent.\nNel 1981 scrive, sempre per Anna Oxa, il brano \"Toledo\"; scrive e produce (collaborando con compositori emergenti, tra cui Amedeo Minghi e Vincenzo Spampinato) l'album \"Via\" di Marina Arcangeli, che sar\u00e0 pubblicato anche in Germania con successo.\nNel 1982 pubblica il suo primo album, \"Canzoni ed appunti\", per la Polydor, partecipando nello stesso anno al Club Tenco.\nNel 1984 scrive e pubblica per la Slot Machine \"Io amo\" di Marina Arcangeli, un album ridotto di soli 4 brani, che in quel periodo la RCA chiamava Qdisc.\nNel 1987 firma svariati testi dell'album \"Tanti auguri\" di Marcella Bella.\nNel 1988 traduce dallo spagnolo all'italiano i testi del gruppo Mecano pubblicando in Italia per la BMG l'album \"Figlio della luna\" con successo.\nNel 1989 porta a Sanremo Marina Arcangeli con il brano \"Il poeta\".\nDal 1989 al 1991 \u00e8 consulente alla direzione artistica della WEA e collabora con alcuni artisti della stessa, tra gli altri Grazia Di Michele.\nNegli anni '90, oltre a gestire un suo studio (\"L'Orecchio di Van Gogh\"), scrive canzoni, tra gli altri, per Mina (\"Il corvo\"), Fiorella Mannoia (\"Poverangelo\").\nNel 1991 scrive i testi del secondo album dei Mecano, \"Ai Dalai\".\nNel 1993 scrive due testi nell'album di Cocciante \"Eventi e mutamenti\": (La testa piena) e (Ammassati e distanti).\nNel 1997 scrive per Tosca (\"Guarda la vita che fa\").\nTra il 1998 e il 2000 i brani \"Bella senz'anima\", \"Quando finisce un amore\" e \"Margherita\" sono tradotti in olandese e cantati da Marco Borsato (cantante di origine italiana), e arrivano tutti e tre al primo posto della classifica olandese.\nNel 2004 scrive per Patty Pravo il brano \"Candele\", inserito nell'album \"Nic - Unic\".\nNel novembre del 2006 esce in 47 stati l'album \"Io canto\" di Laura Pausini, che contiene la cover dell'omonimo brano scritto con Cocciante.\nNel gennaio del 2013 esce in tutto il mondo l'album \"Passione\" di Andrea Bocelli, contenente le cover di due suoi brani, scritti con Riccardo Cocciante: \"Era gi\u00e0 tutto previsto\" e \"A mano a mano\".\nNel Dicembre del 2013 esce in tutto il mondo l'album \"20 - The Greatest Hits\" di Laura Pausini, con il brano \"Je chante (Io Canto)\" cantato insieme a Lara Fabian una cantautrice e compositrice belga naturalizzata canadese.\nNel 2014 esce il film di Ferzan \u00d6zpetek intitolato \"allacciate le cinture\", la colonna sonora comprende il brano \"A mano a mano\" di Riccardo Cocciante e Marco Luberti nella versione cantata da Rino Gaetano.\nVerr\u00e0 reinterpretato da vari artisti oltre al gi\u00e0 citato Andrea Bocelli, da Emma Marrone, Tosca, Il Volo (Piero Barone), Alice Padda (The Voice 2016), Marco Carta, Alessio Bernabei (San Remo 2016), Manna &amp; Rino ed altri.\nDiventer\u00e0 anche l\u2019inno del Crotone e simbolo dell\u2019approdo in serie A (stagione 2016-2017).\nSu You Tube negli anni successivi la versione di Rino Gaetano superer\u00e0 i 60 milioni di visualizzazioni,\nDiscografia italiana.\nAlbum di Riccardo Cocciante.\ncontenenti brani scritti da Marco Luberti\nAlbum di Marina Arcangeli.\ncontenenti brani scritti da Marco Luberti\nAlbum vari.\ncontenenti brani scritti da Marco Luberti"}
{"id": "641440", "revid": "104265", "url": "https://it.wikipedia.org/wiki?curid=641440", "title": "PowerQUICC", "text": "PowerQUICC \u00e8 una famiglia di microcontrollori prodotti da Freescale Semiconductor basati sull'architettura Power. I controllori sono prodotti partendo da un core PowerPC al quale viene aggiunto un core QUICC, un core RISC specializzato per gestire l'input/output, l'ATM, le reti locali, l'USB e alcune operazioni legate alla sicurezza. Molti di questi processori sono System-on-a-chip sviluppati per il mercato embedded.\nI processori PowerQUICC sono utilizzati in sistemi legati alle reti locali, alla memorizzazione elettronica dei dati, all'automazione industriale ed in alcune applicazioni consumer.\nFreescale Inoltre produce i microcontrollori QUICC basati sulla vecchia architettura Motorola 68000.\nLinee.\nEsistono quattro linee distinte, suddivise per potenza di elaborazione.\nFuturo.\ne600 e e700 con integrato il core QUICC."}
{"id": "641442", "revid": "984922", "url": "https://it.wikipedia.org/wiki?curid=641442", "title": "Cantone di Lons-le-Saunier-Nord", "text": "Il Cantone di Lons-le-Saunier-Nord era una divisione amministrativa dell'Arrondissement di Lons-le-Saunier.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Lons-le-Saunier e i comuni di:"}
{"id": "641445", "revid": "984922", "url": "https://it.wikipedia.org/wiki?curid=641445", "title": "Cantone di Lons-le-Saunier-Sud", "text": "Il Cantone di Lons-le-Saunier-Sud era una divisione amministrativa dell'Arrondissement di Lons-le-Saunier.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Lons-le-Saunier e i comuni di:"}
{"id": "641446", "revid": "709565", "url": "https://it.wikipedia.org/wiki?curid=641446", "title": "Cantone di Nozeroy", "text": "Il Cantone di Nozeroy era una divisione amministrativa dell'Arrondissement di Lons-le-Saunier.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "641447", "revid": "101067", "url": "https://it.wikipedia.org/wiki?curid=641447", "title": "Gianandrea de Antonellis", "text": "Biografia.\nFiglio del giornalista della RAI e saggista Giacomo de Antonellis, \u00e8 stato docente nell'ambito di Letteratura italiana presso l'Universit\u00e0 Europea di Roma, l'Istituto superiore di scienze religiose \"Redemptor Hominis\" di Benevento e \"Raffaele Pellecchia\" di Castellammare di Stabia. Attualmente insegna Filosofia del Diritto presso la Universitas Mercatorum.\nDopo essersi laureato in Giurisprudenza presso l'Universit\u00e0 degli Studi di Milano con una tesi in Storia del Diritto Italiano discussa con il prof. Antonio Padoa Schioppa, ha tra l'altro collaborato per vari progetti fino al 2006 con l'Assessorato alla Cultura del Comune di Benevento e fino al 2019 con il professor Roberto de Mattei, gi\u00e0 Vicepresidente del CNR. Si \u00e8 occupato in particolare degli aspetti religiosi nella letteratura moderna e contemporanea e di storia del teatro; ultimamente ha concentrato la propria attenzione sul pensiero politico del periodo ispanico e risorgimentale.\nHa scritto su varie testate tra cui \"Testo\", \"L'Almanacco del bibliofilo\", \"Radici Cristiane\", \"Quaerere Deum\" (di cui \u00e8 stato capo-redattore), \"Veritatis Diaconia\" (di cui \u00e8 stato capo-redattore), \"Fogli\", \"Nova Historica\", \"Studi Cattolici\", \"Teatro\", \"L'Alfiere\" (di cui \u00e8 stato redattore), \"Controrivoluzione\" (di cui \u00e8 stato vicedirettore). Attualmente collabora con \"Veritatis Diaconia\" e \"Anales de la Fundaci\u00f3n Francisco El\u00edas de Tejada\".\nDal 2012 al 2018 \u00e8 stato presidente dello Ieref (Institut Europ\u00e9en de Recherche, \u00c9tudes et Formation). Attualmente \u00e8 presidente della Societ\u00e0 Storica del Sannio. \nMonarchico tradizionalista e membro del Circolo Tradizionalista \"Generale Borges\", aderente alla Comunione Tradizionalista fedele a Don Sisto Enrico di Borbone, cura la \"Collana di Studi Carlisti\" (edizioni Solfanelli) e la collana \"Napoli Imperiale ispanica\" (D'Amico Editore).\nHa pubblicato saggi storici e letterari, tra cui una monografia sul drammaturgo milanese E. A. Butti, \"Enrico Annibale Butti. L'Ibsen italiano\" (Edizioni Scientifiche Italiane, Napoli 2012), sul generale borbonico Vito Nunziante (\"L'alloro e la quercia\", Edizioni Scientifiche Italiane, Napoli 2016) e uno studio sul poema rinascimentale anonimo \"Il Libro del Gigante Morante\" (eDimedia, Benevento 2006), nonch\u00e9 racconti (\"Una tazza di libri\"), romanzi (\"Non mi arrendo\" e \"G\u00f6tterd\u00e4mmerung\") e drammi (\"Enuma Elish\" e \"Carillon\"). \nHa curato la traduzione del quarto volume di \"Napoli spagnola\" di Francisco El\u00edas de Tejada. \nDel suo lavoro hanno scritto o parlato varie testate (\"Corriere della Sera\", \"Avvenire\", \"Libero\", \"Il Giornale\", Radio2, Radio3, \"Verbo\", \"Fuego y Raya\", etc.).\nVive tra Benevento e Castellammare di Stabia, dove ha presieduto la locale squadra di rugby XV, i Wasps Stabia Rugby. Nel 2014 ha ideato il gioco da tavolo Rugby-Chess (o \"Scacchi Rugby\") e della sua variante Scrum-Chess (o \"Scacchi Mischia\")."}
{"id": "641449", "revid": "54708", "url": "https://it.wikipedia.org/wiki?curid=641449", "title": "Corps de ballet", "text": ""}
{"id": "641451", "revid": "767487", "url": "https://it.wikipedia.org/wiki?curid=641451", "title": "Cantone di Orgelet", "text": "Il Cantone di Orgelet era una divisione amministrativa dell'Arrondissement di Lons-le-Saunier.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "641453", "revid": "79968", "url": "https://it.wikipedia.org/wiki?curid=641453", "title": "Monetina", "text": "Monetina \u00e8 un gioco di abilit\u00e0 diffuso in Italia, in cui si deve far andare una monetina da un'estremit\u00e0 all'altra di un tavolo. Esiste anche una \"versione alcolica\" del gioco, anch'esso chiamato \"gioco della monetina\", il quale per\u00f2 differisce molto da questo gioco per bambini.\nIl gioco.\nMonetina si basa sull'uso di una moneta, spesso da 1 euro o da 50 centesimi, si gioca su un tavolo (o un banco - per questo \u00e8 praticato da molti scolari) e l'obiettivo principale \u00e8 riuscire a mandare la moneta all'estremit\u00e0 del tavolo preso in considerazione, in massimo tre tocchi, senza che la moneta cada dal tavolo; se si riesce a portarla all'altra estremit\u00e0 con 2 tocchi si ottiene un punto, quindi con un solo colpo si ottengono 2 punti (sempre da sommare agli altri in caso di Gol). Una volta che la moneta \u00e8 arrivata all'estremit\u00e0 senza che sia caduta, si pu\u00f2 eseguire il \"colpo conclusivo\" che consiste in tre passaggi diversi:\nSe si riesce a fare tutti questi passaggi correttamente, allora si pu\u00f2 dire di aver fatto 3 punti.\nLe regole.\nMonetina \u00e8 un gioco dove si pu\u00f2 giocare singolarmente, a coppie o a gruppi di tre persone.\nSe si \u00e8 in coppia o a gruppi di tre bisogna fare il \"colpo conclusivo\" alternandosi (nel senso che se alza uno l'altro deve prendere e chi la prende la deve girare e l'altro la prende con i pollici e a quel punto la pu\u00f2 tirare). Questa esecuzione la possono fare gli stessi basta che non faccia tutto un solo giocatore.\nDopo averla alzata nel primo passaggio chi la prende al volo la deve prendere con una mano, e deve essere la mano non preferita (cio\u00e8, chi \u00e8 destrorso la deve prendere con la sinistra e viceversa).\nIn generale vince la squadra che totalizza 15 punti.."}
{"id": "641455", "revid": "104458", "url": "https://it.wikipedia.org/wiki?curid=641455", "title": "Cantone di Les Planches-en-Montagne", "text": "Il Cantone di Les Planches-en-Montagne era una divisione amministrativa dell'Arrondissement di Lons-le-Saunier.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "641457", "revid": "198277", "url": "https://it.wikipedia.org/wiki?curid=641457", "title": "Raffaele Palizzolo", "text": "Biografia.\nFu consigliere comunale di Palermo. Fu eletto deputato alla Camera dei deputati nel 1882 e riconfermato per altre quattro legislature, fino al 1890 e ancora dal 1892 al 1900.\nFu implicato in operazioni di borsa realizzate mediante denari altrui e in rapporti con la mafia. Fu nominato nel consiglio di amministrazione in contrasto con l'allora direttore generale, il marchese Emanuele Notarbartolo, alla guida del Banco di Sicilia.\nFu incriminato come mandante dell'uccisione di Notarbartolo avvenuta il 1\u00ba febbraio 1893, nel tragitto in treno tra Termini Imerese e Trabia, il quale venne ucciso con 27 colpi di pugnale da Matteo Filippello e Giuseppe Fontana, legati alla mafia siciliana. Questo caso avrebbe acceso un importante dibattito sulla situazione della mafia in Sicilia e in Italia e, soprattutto, sulla collusione tra mafia e politica, ma inizialmente nessuno os\u00f2 fare nomi.\nNel 1899 la Camera autorizz\u00f2 il processo contro Palizzolo come mandante dell'assassinio. Nel 1902 venne giudicato a Bologna colpevole e condannato a 30 anni di reclusione, ma la Cassazione annull\u00f2 la sentenza e, nel nuovo processo che si tenne nel luglio 1904, fu assolto dalla Corte d'assise di Firenze per insufficienza di prove."}
{"id": "641460", "revid": "767487", "url": "https://it.wikipedia.org/wiki?curid=641460", "title": "Cantone di Poligny", "text": "Il Cantone di Poligny \u00e8 una divisione amministrativa dell'Arrondissement di Lons-le-Saunier.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 28 a 45 comuni.\nComposizione.\nI 28 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 45:\nDal 1\u00ba gennaio 2016 per la fusione dei comuni di Cran\u00e7ot, Granges-sur-Baume e Mirebel nel nuovo comune di Hauteroche, il numero dei comuni \u00e8 passato a 43."}
{"id": "641465", "revid": "287204", "url": "https://it.wikipedia.org/wiki?curid=641465", "title": "Cantone di Saint-Amour", "text": "Il Cantone di Saint-Amour \u00e8 una divisione amministrativa dell'Arrondissement di Lons-le-Saunier.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 16 a 51 comuni.\nComposizione.\nI 16 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 51:"}
{"id": "641467", "revid": "984922", "url": "https://it.wikipedia.org/wiki?curid=641467", "title": "Cantone di Saint-Julien", "text": "Il Cantone di Saint-Julien era una divisione amministrativa dell'Arrondissement di Lons-le-Saunier.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "641468", "revid": "984922", "url": "https://it.wikipedia.org/wiki?curid=641468", "title": "Cantone di Salins-les-Bains", "text": "Il Cantone di Salins-les-Bains era una divisione amministrativa dell'Arrondissement di Lons-le-Saunier.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "641472", "revid": "984922", "url": "https://it.wikipedia.org/wiki?curid=641472", "title": "Cantone di Selli\u00e8res", "text": "Il Cantone di Selli\u00e8res era una divisione amministrativa dell'Arrondissement di Lons-le-Saunier.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "641474", "revid": "984922", "url": "https://it.wikipedia.org/wiki?curid=641474", "title": "Cantone di Villers-Farlay", "text": "Il Cantone di Villers-Farlay era una divisione amministrativa dell'Arrondissement di Lons-le-Saunier.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "641477", "revid": "767487", "url": "https://it.wikipedia.org/wiki?curid=641477", "title": "PowerPC 440", "text": "Il PowerPC 440 \u00e8 un microprocessore basato sull'architettura Power a basso consumo sviluppato da IBM per il supercomputer Blue Gene (Il computer che nel 2006 era il pi\u00f9 potente del pianeta), un sistema con 280 Teraflops di potenza di picco. Il core PowerPC 440 \u00e8 stato utilizzato anche dal supercomputer Cray XT3 in collaborazione con il gestore della memoria SeaStar che implementa un collegamento HyperTransport che gestisce il collegamento tra i nodi del sistema."}
{"id": "641481", "revid": "289247", "url": "https://it.wikipedia.org/wiki?curid=641481", "title": "Riserva Naturale Orientata Oasi faunistica di Vendicari", "text": ""}
{"id": "641482", "revid": "13102", "url": "https://it.wikipedia.org/wiki?curid=641482", "title": "Riserva Naturale Fiume Ciane e Saline di Siracusa", "text": ""}
{"id": "641483", "revid": "767487", "url": "https://it.wikipedia.org/wiki?curid=641483", "title": "Manlio Contento", "text": "Laureato in Giurisprudenza, svolge la professione di avvocato.\nLa carriera politica.\nDopo una lunga attivit\u00e0 come consigliere comunale di Pordenone ed una breve parentesi come consigliere regionale approda al parlamento.\nNel 1996 \u00e8 eletto alla Camera dei deputati per Alleanza Nazionale. \u00c8 membro della 6\u00aa Commissione permanente (Finanze).\nNel 2001 \u00e8 confermato alla Camera dei deputati. \u00c8 nominato Sottosegretario del Ministero dell'Economia e delle Finanze nel secondo e terzo governo Berlusconi.\nNel 2006 viene riconfermato alla Camera dei deputati. Nel 2008 viene di nuovo riconfermato alla Camera dei deputati.Membro della Commissione Giustizia della Camera.\nAlle elezioni del 2013, si candida al Senato, ma non risulta eletto."}
{"id": "641484", "revid": "984922", "url": "https://it.wikipedia.org/wiki?curid=641484", "title": "Cantone di Voiteur", "text": "Il Cantone di Voiteur era una divisione amministrativa dell'Arrondissement di Lons-le-Saunier.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "641493", "revid": "13102", "url": "https://it.wikipedia.org/wiki?curid=641493", "title": "Parco Naturale delle Prealpi Giulie", "text": ""}
{"id": "641494", "revid": "1123126", "url": "https://it.wikipedia.org/wiki?curid=641494", "title": "Gerald FitzGerald, XV conte di Desmond", "text": "Di nobile origine, fu a capo delle rivolte dei Desmond del 1579.\nBiografia.\nFiglio di James FitzGerald, quattordicesimo Conte di Desmond, e della sua seconda moglie More O'Carroll. Suo padre accett\u00f2 nel gennaio 1541, in rispetto di uno dei termini della sua sottomissione a Enrico VIII d'Inghilterra, di inviare il giovane Gerald in Inghilterra per la sua educazione. Con la salita al trono di Edoardo VI d'Inghilterra questi termini vennero rinnovati; poich\u00e9 nel frattempo Gerald era divenuto amico del giovane re. Sfortunatamente per il Munster questi progetti non furono portati a compimento. Le tenute dei Desmond vennero reclamate dai Butler, nemici storici dei Geraldine, perch\u00e9 James Butler, nono Conte di Ormonde aveva sposato Lady Joan Fitzgerald, figlia ed erede principale di James FitzGerald, decimo Conte di Desmond. Alla morte dell Ormonde, ella propose di sposare Gerald FitzGerald, e cos\u00ec fece dopo la morte del secondo marito, Sir Francis Bryan. Gli effetti di questo matrimonio furono la temporanea cessazione delle ostilit\u00e0 tra i Desmond e suo figlio, Thomas Butler, X conte di Ormond.\nGerald eredit\u00f2 il titolo di Conte nel 1558 e fu nominato cavaliere dal \"Lord Deputy\" Thomas Radclyffe terzo Conte del Sussex. Egli stabil\u00ec subito strette relazioni con il suo omonimo Gerald FitzGerald, undicesimo Conte di Kildare (1525\u20131585), e con Shane O'Neill. A dispetto di un lodo arbitrale tenutosi nel Sussex nell'agosto del 1560 per regolare la questione della disputa tra gli Ormond e i Fitzgerald, fuorilegge da entrambe le parti continuarono ad assalire i territori dei vicini. Per diverso tempo Desmond declin\u00f2 le convocazioni per apparire al cospetto di Elisabetta I d'Inghilterra e difendersi dall'accusa di essere in conflitto con suo zio Maurice. Quando apparve a corte nel maggio 1562, il suo contegno insolente di fronte al consiglio privato gli cost\u00f2 un breve soggiorno alla Torre di Londra.\nDesmond detenuto fino al 1564, e subito dopo il suo ritorno, la morte di sua moglie lo liber\u00f2 dalle limitazioni della sua libert\u00e0 d'azione provenienti dal suo legame con i Butler. Egli assal\u00ec prima Thomond, e nel Waterford cerc\u00f2 di rinforzare i suoi diritti feudali su Sir Maurice Fitzgerald di Decies, che invoc\u00f2 l'aiuto di Thomas Butler, X conte di Ormonde.\nI due nobili a quel punto si fronteggiarono nuovamente in campo aperto e l'occasione fu la battaglia di Affane lungo il fiume Blackwater, dove Desmond venne sconfitto e fatto prigioniero. Ormond e Desmond vennero condotti in catene a Londra per essere costretti a dichiarare la pace, e fu concesso loro di tornare in Irlanda agli inizi del 1566, dove una commissione reale era stata formata per decidere sulla loro disputa. Desmond e suo fratello Sir John di Desmond furono inviati in Inghilterra, dove dovettero cedere le loro terre alla regina dopo un breve soggiorno alla Torre di Londra. Nel frattempo il cugino di Desmond, James Fitzmaurice Fitzgerald, si era autoproclamato capo dei Desmond in difesa di Philip Sidney, e con l'evidente intenzione di usurpare il titolo. Egli cerc\u00f2 di dare alle sue rivendicazioni una connotazione ultra-Cattolica, con l'idea di guadagnare alla sua causa l'appoggio delle potenze straniere di religione cattolica. Nel contempo si alle\u00f2 con John Burke, figlio del Conte di Clanricarde, con Connor O'Brien, terzo Conte di Thomond, e persino con il fratello di Ormonde, Sir Edmund Butler, che aveva ricevuto ingiurie da Sidney. Edward Butler si un\u00ec anch'egli alla rivolta, ma all'apparire di Sidney ed Ormonde a sud-ovest fece rapidamente arrendere i Butler. Gran parte dei Geraldine vennero soggiogati da Humphrey Gilbert, ma Fitzmaurice rimase in armi, e nel 1571 Sir John Perrot si adoper\u00f2 per disarmarlo. Perrot riusc\u00ec nel suo intento e il 23 febbraio 1573 costrinse Fitzmaurice a fare formale atto di sottomissione facendolo prostrare sul pavimento della chiesa di Kilmallock.\nContro il parere dei consiglieri irlandesi della regina il Desmond venne liberato e pot\u00e9 tornare in Irlanda nel 1573. Il conte promise di non esercitare i suoi diritti nel Kerry fino a quando questi non fossero stati definitivamente legittimati. Egli fu detenuto per sei mesi a Dublino ma nel novembre del 1573 riusc\u00ec a fuggire e in breve tempo ridusse le province sedate da Perrot in un nuovo stato di anarchia. Edward FitzGerald, fratello del Conte di Kildare, fu inviato da Londra per protestare con il Desmond ma non ebbe successo. Desmond afferm\u00f2 che nessuna legge tranne quella Brehon doveva essere osservata dai Geraldine; e Fitzmaurice cattur\u00f2 il capitano George Bourchier, uno degli ufficiali di Elisabetta nell'ovest. L'Essex incontr\u00f2 il Conte vicino Waterford in luglio, e Bourchier venne liberato, ma Desmond si rifiut\u00f2 di assecondare le altre richieste fatte in nome della regina Elisabetta. Venne fatto un documento contenente una offerta di 500 sterline per la sua testa, e 1.000 per chiunque riuscisse a catturarlo vivo, ma due membri del consiglio del governo di Dublino si opposero all'iniziativa.\nIl 18 luglio 1574 i capi Geraldine firmarono la \"Combination\" nella quale promettevano di supportare il conte incondizionatamente; subito dopo Ormonde e il \"Lord Deputy\", sir William Fitzwilliam, marci\u00f2 sul Munster, e misero la guarnigione di Desmond a Derrinlaur Castle a ferro e fuoco. Desmond si arrese a Cork il 2 settembre. Sir Henry Sidney fece visita nel Munster nel 1575, e la situazione sembrava promettere una rapida restaurazione dell'ordine. Ma Fitzmaurice era fuggito nel frattempo in Bretagna in compagnia di altri capi dei Geraldine, John Fitzgerald, siniscalco di Imokilly, che aveva retto Ballymartyr contro Sidney nel 1567, ed Edmund Fitzgibbon, figlio del Cavaliere Bianco che era stato corrotto nel 1571. Il Fitzmaurice complott\u00f2 nelle corti di Francia e Spagna per progettare una invasione straniera dell'Irlanda, ed a Roma si incontr\u00f2 con l'avventuriero Thomas Stucley, con il quale progett\u00f2 una spedizione che avrebbe dovuto portare il nipote di Papa Gregorio XIII ad essere re d'Irlanda. Nel 1579 lo Stucley approd\u00f2 a Smerwick bay (\"Cuan Ard na Caithne\"), dove si un\u00ec in seguito ad alcuni soldati spagnoli ad D\u00fan an \u00d3ir. Le sue navi vennero intercettate e catturate il 29 luglio 1579 ed egli stesso venne ucciso in una schermaglia lungo la via per Tipperary.\nNicholas Sanders, il legato papale che aveva accompagnato il Fitzmaurice, cerc\u00f2 di convincere il Desmond a partecipare alla ribellione: Desmond si era forse tenuto neutrale in precedenza per gelosia nei confronti di Fitzmaurice. Le sue indecisioni cessarono quando il 1\u00ba novembre 1579 Sir William Pelham lo accus\u00f2 di tradimento. Il sacco di Youghal e Kinsale da parte dei Geraldine fu seguito in rapida successione dai successi di Ormonde e Pelham che agirono in concerto con l'ammiraglio William Winter. Nel giugno 1581 Desmond dovette darsi alla macchia, ma mantenne per diverso tempo un discreto numero di seguaci dalla sua parte, che, per\u00f2, dal giugno 1583, quando Ormonde mise una taglia sulla sua testa, si ridusse a quattro persone.\nCinque mesi pi\u00f9 tardi, l'11 novembre 1583, venne catturato ed ucciso da un clan locale a Glenagenty, 5 miglia a est di Tralee a B\u00f3thar an Iarla. Suo fratello Sir John di Desmond era stato catturato ed ucciso nel dicembre 1581, ed il siniscalco di Imokilly si era arreso il 14 giugno 1583. Dopo la sua resa costui fu un fedele servitore della corona, ma le sue terre facevano gola a molti, venne cos\u00ec arrestato nel 1587, e mor\u00ec a Dublino due giorni dopo.\nDal suo secondo matrimonio con Eleanor Butler, il quindicesimo Conte lasci\u00f2 due figli, il pi\u00f9 grande dei quali, James Fitzgerald, (1570\u20131601), trascorse gran parte della sua vita in prigione. Dopo un fallito tentativo nel 1600\u20131601 di entrare in possesso dei suoi diritti ereditari fece ritorno in Inghilterra dove mor\u00ec, estinguendo il titolo di Conte di Desmond."}
{"id": "641501", "revid": "7", "url": "https://it.wikipedia.org/wiki?curid=641501", "title": "Cinta muraria di Genova", "text": ""}
{"id": "641503", "revid": "486946", "url": "https://it.wikipedia.org/wiki?curid=641503", "title": "Ipasvi", "text": ""}
{"id": "641504", "revid": "958185", "url": "https://it.wikipedia.org/wiki?curid=641504", "title": "Il processo di civilizzazione", "text": "Il processo di civilizzazione (titolo originale: \"\u00dcber den Proze\u00df der Zivilisation. Soziogenetische und psychogenetische Untersuchungen\") \u00e8 un importante testo di sociologia scritto dal tedesco Norbert Elias, edito in Italia da Il Mulino, Bologna, nel 1982-83.\nSi compone di una parte scritta nel 1939 e di un'altra che risale agli anni sessanta in piena guerra fredda. \nEsprime la teoria per cui la storia vede una crescente civilizzazione, che va intesa come un processo psicologico-sociale, che porta i singoli ad interiorizzare un sempre maggiore controllo e ripudio della violenza e di ogni manifestazione di corporeit\u00e0.\nElias e le \"buone maniere\".\nIl testo di Elias nell'edizione che abbiamo oggi si compone, come sappiamo, di una parte edita negli anni trenta e di un'altra che invece risale alla fine degli anni sessanta del XX secolo; ma gi\u00e0 nel testo del 1939 Elias pone le basi della teoria che meglio riproporr\u00e0 trenta anni pi\u00f9 tardi. \nEgli analizza con pazienza un gran numero di testi, manuali di \u201cbuon comportamento\u201d, nelle diverse epoche, cercando di trovare attraverso questa analisi un qualche senso della storia. I manuali che Elias legge e propone partono dal XIII secolo, e narrano appunto di ortodossia comportamentale, principalmente a tavola, ma pure nei bisogni naturali come soffiarsi il naso, o sputare, o dormire. Prosegue parlando di relazioni tra i sessi, e della aggressivit\u00e0 come forma di piacere. \nLa particolarit\u00e0 che incuriosisce Elias \u00e8 il fatto che, apparentemente, le usanze considerate corrette sono, via via che ci si avvicina alla contemporaneit\u00e0, sempre pi\u00f9 \u201craffinate\u201d, se confrontate con l'ortodossia di alcuni secoli prima. Un raffinamento crescente, dunque, \u00e8 facilmente riscontrabile pressoch\u00e9 in tutti i comportamenti analizzati.\nC'\u00e8 un altro fenomeno interessante che Elias fa notare, ossia la tendenziale sparizione di alcuni comandi: essi vengono fatti propri dagli individui, che indipendentemente dalla lettura di testi di galateo, ritengono normali e tengono naturalmente.\nDetto questo, Elias fa coagulare questi elementi problematici in un'unica domanda di fondo: per quale motivo l'umanit\u00e0 va verso il raffinamento dei costumi? Perch\u00e9 si \"sceglie\" di essere sempre pi\u00f9 \"civili\", e perch\u00e9 a un certo punto lo si diventa non pi\u00f9 per scelta ma ci si ritrova ad esserlo pi\u00f9 o meno naturalmente? La risposta sta proprio nella teoria del processo di civilizzazione. \nMettendo a confronto medioevo ed et\u00e0 moderna nelle personalit\u00e0 dei nobili, si nota la propensione dei nobili medioevali all'arte della guerra, che non solo \u00e8 una necessit\u00e0 sociale, ma anche un comportamento incoraggiato a livello emotivo: il guerriero medioevale deve saper far esplodere la sua furia in battaglia, in alcuni testi si parla addirittura della mutilazione dei prigionieri come di un \"raro piacere\". Sono tempi estremamente violenti, anche in contesti non bellici: il dolore e la sofferenza sono all'ordine del giorno, e talvolta anche ricercati, e i giochi, i divertimenti, spesso si rifanno alla guerra (un classico esempio ne sono i tornei) o alla sofferenza, come il tradizionale rogo di gatti parigino per la festa di San Giovanni. \nAl contrario, il nobile dell'evo moderno, specialmente del '700, \u00e8 addestrato a contenersi, non soltanto in termini di igiene ed educazione alimentare, ma anche e soprattutto contenere le proprie emozioni, saper dissimulare le proprie inclinazioni, servirsi di questa freddezza in chiave politica.\nDi pari passo va, pure, l'estensione di questo regime di accresciuto controllo anche alle classi borghesi, e questo si nota anche dal fatto che i testi di buone maniere sono rivolti anche a giovani rampolli della grande e media borghesia. \nNasce quindi una competizione sociale, tra nobilt\u00e0 e borghesia, per raggiungere un modo di fare sempre pi\u00f9 raffinato: se prima era la forza delle armi e il coraggio in battaglia a fare il nobile, adesso \u00e8 l'educazione e la cultura, e su questo campo il nobile potrebbe essere sconfitto da un borghese. \u00c8 peraltro in questo contesto, di ripugnanza crescente per quanto \u00e8 corporeo, che nascono le prime concezioni di diritto criminale contrarie a tortura e pene corporali. \nEcco quindi il nucleo della teoria del processo di civilizzazione: esso \u00e8 una pressione crescente e sempre pi\u00f9 invasiva da parte della societ\u00e0 sul singolo, che impara a reprimere se stesso sempre pi\u00f9, per non disgustare gli altri, per non essere da meno, e, in sostanza, per non essere emarginato.\nL'interiorizzazione del comando e il \"Super-Io sociale\".\nInteressante notare che, riguardo a usanze dello stare a tavola come l'uso della forchetta, motivazioni di carattere igienico vengono presentate molto pi\u00f9 tardi rispetto al momento in cui l'uso delle mani per mangiare diventa \"maleducato\". Dunque, per quale motivo si smette di mangiare con le mani? Svincolate da motivazioni pratiche, questa come altre norme non sembrano strutturalmente diverse da una qualsiasi norma morale: si identifica cio\u00e8 la \u201cbont\u00e0\u201d, la \u201cvirt\u00f9\u201d, con un obbligo o con un divieto, e la validit\u00e0 di quell'obbligo o divieto \u00e8 nella cosa in s\u00e9, non necessita di spiegazioni. \nQueste norme interiorizzate si collocano, secondo Freud, nello strato mentale del \u201cSuper-Io\u201d, una dimensione di auto-costringimento che generalmente si dice rifletta la figura paterna. Dalla teoria di Freud Elias attinge a piene mani, semplicemente parlando di un Super-Io a livello sociale, o, se si vuole, di una raffigurazione mentale della societ\u00e0 come padre di ogni singolo. La societ\u00e0 quindi opprimerebbe le menti dei singoli come il padre la mente del figlio, imponendo i propri vincoli e le auto-limitazioni che ne conseguono. \nQuesto processo, per Elias, non si ripropone sempre nella stessa forma, ma cambia, per\u00f2 in modo costante: nel senso che col passare dei secoli la pressione della societ\u00e0 cresce sempre pi\u00f9. I comandi vengono interiorizzati, non \u00e8 necessario ribadire a livello sociale che non si deve mangiare con le mani oppure far notare la ripugnanza di uno squartamento.\nL'effetto principale di questa interiorizzazione \u00e8 la rimozione dei conflitti esterni e la loro trasformazione in conflitti mentali, cos\u00ec come il Super-Io confligge con l'Io, la coscienza che raffrena le pulsioni. \u00c8 come avere un grande \u201cpadre sociale\u201d che redarguisce i fratellini che si picchiano e li instrada verso una convivenza pacifica. \nLa causa principale di questo fenomeno \u00e8, per Elias, la crescente interdipendenza funzionale attraverso i secoli. La compagine sociale si complica, cos\u00ec come i bisogni e i mezzi per soddisfarlo. Si creano nuove classi sociali, e quelle esistenti si specificano in mestieri e compiti precisi. Il mondo diventa un bazar sempre pi\u00f9 affollato, e per andare d'accordo non \u00e8 pi\u00f9 sufficiente l'autorevolezza del guerriero. Nuovi poteri si creano, come il potere economico o quello politico, e nuove strade per ottenerlo e detenerlo. Frutto di tutta questa complicazione \u00e8 una crescente necessit\u00e0 di adattamento a un gran numero di situazioni diverse, che richiedono un rispetto reciproco e una deferenza maggiore tra le classi. \nQuanto al concetto di violenza e sofferenza, esso viene ribaltato dal processo di civilizzazione: ci si comincia a preoccupare della sofferenza altrui, che diventa ripugnante. Il senso di ripugnanza della sofferenza nascerebbe dalla interiorizzazione del comando sociale che proibisce il conflitto, il quale a sua volta deriva dalla necessit\u00e0 (sempre sociale) di non spiacere al prossimo; in una societ\u00e0 che si va facendo articolata, il numero delle persone che vengono considerate \"il prossimo\" aumenta sempre pi\u00f9. Ribaltando il discorso, nel medioevo la societ\u00e0 non era ancora cos\u00ec articolata e interdipendente da generare esigenze di reciproco rispetto da interiorizzare; pertanto, le coscienze erano libere da vincoli sociali e di conseguenza si aveva una societ\u00e0 molto violenta ed emotiva.\nElias tiene a sottolineare che la sua \u00e8 una visione di lungo periodo, pertanto sarebbero possibili eventuali sbalzi, oscillazioni nel breve periodo senza che la generale tendenza verso la civilizzazione venisse indebolita, quindi senza inficiare la validit\u00e0 della teoria: cos\u00ec lui giustifica un'apparente regressione del fenomeno della civilizzazione negli anni sessanta del XX secolo.\nIl monopolio della violenza.\nIl nobile-guerriero \u00e8 continuamente esposto ad attacchi che gli vengono da ogni direzione: la sua \u00e8 una vita dominata da un senso di precariet\u00e0. Il cittadino moderno \u00e8 invece sicuro: sa perfettamente quali rischi corre e da che direzione arriveranno gli attacchi, e spesso anche in quali modalit\u00e0. \nLo stato ha monopolizzato la violenza, che viene tolta ai nobili-guerrieri non soltanto in una rivoluzione politica, ma in un cambiamento culturale che muta l'oggettivit\u00e0 dell'ambiente sociale. Questo spossessamento non \u00e8 n\u00e9 univoco n\u00e9 mancarono moti di reazione, che per\u00f2 furono sconfitti dalla realt\u00e0 dei fatti: al tempo di Richelieu, il duca Enrico II di Montmorency crede di potersi opporre al potere del re, e lo fa come i cavalieri medioevali, combattendo personalmente col suo esercito a cavallo. Come risultato, la sua schiera viene falcidiata dal fuoco dei moschetti, e lui stesso viene condannato a morte dall'energico cardinale; invece il duca Claude de Rouvroy de Saint-Simon riesce nello scopo di accrescere il potere della sua fazione con una paziente opera di convincimento del Delfino. Se in passato la guerra tra nobili per il potere si faceva con le armi, oggi si fa con il contegno, la persuasione, l'opinione che si lascia di s\u00e9, tutti elementi minuziosamente studiati e calcolati: una guerra mentale, non meno spietata, ma solo incruenta.\nDice ancora Elias che in Occidente non \u00e8 pi\u00f9 pensabile soggiogare un popolo come si faceva nel medioevo o ai tempi dei romani, cio\u00e8 con la sola forza delle armi: \u00e8 necessario invadere il territorio straniero principalmente con la cultura se li si vuole davvero dominare, o comunque rendere inoffensivi. Si potrebbe leggere in questa luce la storia recente della Germania, che le condizioni durissime del Trattato di Versailles non bastarono a rendere un paese innocuo per i confinanti, ma l'ingresso nell'economia capitalistica ha invece tramutato in una nazione interessata ai buoni rapporti diplomatici e al commercio estero. \nLa cosiddetta civilt\u00e0 \u00e8 quindi un fenomeno socio-psicologico frutto della storia d'Europa; non di meno, Elias dice che questa \"ricetta\" pu\u00f2 essere anche esportata all'estero, in paesi non europei. Ovviamente il fenomeno non si avr\u00e0 nelle stesse modalit\u00e0, ma ogni popolo legger\u00e0 la \u201ccivilizzazione\u201d europea in modo diverso, e ne nasceranno infinite sfumature.\nTra le conclusioni, Elias dice che monopolio della violenza da un lato e controllo dell'economia dall'altro sono i lucchetti che tengono insieme la catena che \u00e8 la societ\u00e0. Nessun conglomerato sociale pu\u00f2 esistere oggi senza che le pulsioni siano canalizzate in comportamenti standardizzati e prevedibili, legittimati dal sistema; per far questo, gli uomini pongono gli uni sugli altri dei vincoli comportamentali da far propri, da interiorizzare. Quindi per esempio un immigrato per vivere nella nostra societ\u00e0 dovrebbe interiorizzare la nostra civilt\u00e0, e solo allora potrebbe farne legittimamente parte. \nImportante \u00e8 notare che il processo da sociale diventa, quasi impercettibilmente, statuale: lo stato incarna quel \"padre sociale\" che prima era solo il conglomerato di tutte le norme sociali; questo passaggio avrebbe meritato, nel libro, uno spazio pi\u00f9 ampio. \u00c8 bene chiarire che la personalit\u00e0 giuridica dello stato o la sua funzione morale non impressiona Elias, che pertanto passa con disinvoltura dal parlare di Super-Io sociale al concetto di monopolio statale della violenza.\nConcludendo, \u00e8 bene precisare che per Elias la civilizzazione, pur pagata al prezzo di un'oppressione psicologica di massa, \u00e8 un percorso auspicabile, e ancora in corso d'opera, dato che, anche se l'Europa ha raggiunto un certo grado di civilizzazione, ci\u00f2 non vale per il resto del mondo. Quando tutti i conflitti nel mondo saranno interiorizzati, il rispetto universale che ne deriver\u00e0 priver\u00e0 le nazioni di ogni minaccia, e mancando una qualsiasi possibilit\u00e0 di aggressione si raggiungerebbe un'armonia universale dell'uomo con l'ambiente, che di conseguenza renderebbe superflua ogni coercizione mentale. Il traguardo sono libert\u00e0 e rispetto universali, anzi libert\u00e0 generata dal rispetto; un traguardo che per Elias \u00e8 ancora molto lontano."}
{"id": "641506", "revid": "1993636", "url": "https://it.wikipedia.org/wiki?curid=641506", "title": "Trattato di Londra", "text": ""}
{"id": "641514", "revid": "46024", "url": "https://it.wikipedia.org/wiki?curid=641514", "title": "Difesa personale", "text": ""}
{"id": "641523", "revid": "124946091", "url": "https://it.wikipedia.org/wiki?curid=641523", "title": "Parco naturale regionale del Sasso Simone e Simoncello", "text": "Il parco naturale interregionale del Sasso Simone e Simoncello \u00e8 un'area naturale protetta situata nel cuore del Montefeltro, istituita inizialmente dalla regione Marche nel 1994 come parco naturale regionale. Successivamente, in seguito al passaggio dei comuni dell'Alta Valmarecchia dalla regione Marche alla regione Emilia-Romagna, una parte del territorio del parco (quella appartenente ai comuni di Pennabilli e di Montecopiolo) si \u00e8 trovata ad essere ricompresa nella provincia di Rimini, in Emilia-Romagna.\nDescrizione.\nQuesto ha portato all'istituzione nel 2013, di comune accordo fra le due regioni interessate, del \"Parco naturale interregionale del Sasso Simone e Simoncello\", i cui confini ricalcano quelli del precedente parco regionale. Il parco \u00e8 amministrato da un Ente di gestione unico, sottoposto per\u00f2 alla vigilanza e alle disposizioni amministrative di entrambi i territori regionali di appartenenza.\nTerritorio.\nIl parco occupa un territorio di 4.991 ettari, situato nelle province di Pesaro-Urbino e Rimini, ai confini con l\u2019omonima riserva naturale toscana nel comune di Sestino (AR), nell\u2019antico territorio del Montefeltro. \nIl paesaggio del parco, prevalentemente collinare-montuoso, \u00e8 interessato dai rilievi dei Sassi Simone e Simoncello, del Monte Canale, del Monte Palazzolo, con quote comprese tra i 670 m s.l.m. e i 1415 m s.l.m. del Monte Carpegna, vetta del parco e spartiacque tra la Valle del Foglia, la Val Marecchia e la Valle del Conca.\nComuni interessati.\nIl territorio del parco interessa i comuni di Carpegna (PU), Frontino (PU), Montecopiolo (RN), Pennabilli (RN), Piandimeleto (PU) e Pietrarubbia (PU)."}
{"id": "641526", "revid": "767487", "url": "https://it.wikipedia.org/wiki?curid=641526", "title": "Wolf's Lair Abyss", "text": "Wolf's Lair Abyss \u00e8 un EP della black metal band norvegese Mayhem. \u00c8 considerato la prima parte dell'album Grand Declaration of War.\nA Oslo - capitale della Norvegia - c'\u00e8 un negozio di black metal chiamato Wolf's Lair Abyss; probabilmente il gruppo ha preso ispirazione da questo per il nome dell'album."}
{"id": "641530", "revid": "767487", "url": "https://it.wikipedia.org/wiki?curid=641530", "title": "Consigliere comunale", "text": "Il consigliere comunale, in Italia, \u00e8 un cittadino che viene eletto per rappresentare la comunit\u00e0 locale nel consiglio comunale, organo del Comune.\nModalit\u00e0 di elezione.\nIl consiglio comunale si compone di un numero variabile di consiglieri, ai quali si applicano le norme generali sull'incandidabilit\u00e0 e la decadenza previste per tutti gli appartenenti ad assemblee elettive.\nLa durata del mandato \u00e8 di cinque anni e va di pari passo con quello del sindaco.\nNei comuni con meno di 15\u00a0000 abitanti i seggi del consiglio sono attribuiti per 2/3 alla lista del candidato sindaco vincente secondo il \"first-past-the-post\" (sistema maggioritario secco), mentre i rimanenti vengono attribuiti secondo il sistema proporzionale alle liste degli altri candidati sindaci.\nNei comuni con pi\u00f9 di 15\u00a0000 abitanti i seggi del consiglio sono attribuiti con il sistema proporzionale corretto da premio di maggioranza assegnato alle liste del candidato sindaco vincente. Qualora nessun candidato sindaco ottenga la maggioranza dei voti validamente espressi, si procede dopo due settimane a un turno di ballottaggio fra i due candidati pi\u00f9 votati.\nPer gravi motivi il consiglio pu\u00f2 essere sciolto prima della scadenza naturale del mandato. In tal caso pure il sindaco e la giunta comunale decadono. In tal caso si parler\u00e0 di caduta anticipata.\nRuolo.\nIl Consigliere Comunale \u00e8 pubblico ufficiale e ha la facolt\u00e0 di autenticare le firme, specie per la presentazione delle liste elettorali.\nRappresenta i cittadini del Comune in cui \u00e8 stato eletto, senza vincolo di mandato: pu\u00f2 infatti in qualsiasi momento cambiare gruppo consiliare.\nIndennit\u00e0.\nLa legge 3 agosto 1999 n. 265 prevede che ai membri del consiglio comunale spetti una \"indennit\u00e0 di funzione\", dimezzata per i lavoratori dipendenti che non abbiano richiesto l'aspettativa.\nLa stessa norma afferma che tale indennit\u00e0 \u00e8 determinata con adozione di un decreto interministeriale (emanato dal Ministero dell'Interno di concerto con il Ministro del tesoro, del bilancio e della programmazione economica) - sentita la Conferenza Stato-citt\u00e0 ed autonomie locali - nel rispetto di alcuni criteri previsti dalla stessa norma del 1999.\nIn ottemperanza ai dettami della legge 265/1999 \u00e8 stato emanato il decreto del Ministero dell'Interno n. 119 del 4 aprile 2000. La materia \u00e8 oggi regolata dall'art. 82 del TUEL. Il decreto prevede anche che i consiglieri comunali e provinciali hanno diritto di percepire, nei limiti fissati dal decreto, un gettone di presenza per la\npartecipazione a consigli e commissioni.\nRiguardo alla corresponsione dell'indennit\u00e0 poi il Ministero dell'Interno ha chiarito che, circa il dimezzamento della stessa, ai lavoratori dipendenti che non abbiano richiesto di essere collocati in aspettativa retribuita e che, pertanto, a coloro che non possono avvalersi di tale facolt\u00e0, quali i lavoratori autonomi, disoccupati, studenti e i pensionati compete l'indennit\u00e0 di funzione nella misura intera, sul presupposto che l'attuale posizione escluda la sussistenza di un rapporto di lavoro dipendente. Agli amministratori ai quali viene corrisposta, non \u00e8 dovuto alcun gettone per la partecipazione a sedute degli organi collegiali dell'ente, n\u00e9 di commissioni che di quell'organo costituiscono articolazioni interne ed esterne."}
{"id": "641533", "revid": "57872", "url": "https://it.wikipedia.org/wiki?curid=641533", "title": "Pittrice", "text": ""}
{"id": "641539", "revid": "125802341", "url": "https://it.wikipedia.org/wiki?curid=641539", "title": "RB", "text": ""}
{"id": "641540", "revid": "110157", "url": "https://it.wikipedia.org/wiki?curid=641540", "title": "Anh\u00e9e", "text": "Anh\u00e9e (in vallone \"Anh\u00eaye\") \u00e8 un comune belga di 6.958 abitanti situato nella provincia vallona di Namur."}
{"id": "641541", "revid": "827882", "url": "https://it.wikipedia.org/wiki?curid=641541", "title": "Pie", "text": ""}
{"id": "641542", "revid": "599013", "url": "https://it.wikipedia.org/wiki?curid=641542", "title": "Rd", "text": ""}
{"id": "641544", "revid": "767487", "url": "https://it.wikipedia.org/wiki?curid=641544", "title": "Train de vie - Un treno per vivere", "text": "Train de vie - Un treno per vivere (\"Train de vie\") \u00e8 un film del 1998 diretto da Radu Mih\u0103ileanu, che tratta in maniera irreale la Shoah.\nTrama.\n1941. In uno \"shtetl\", un insediamento ebraico dell'Europa dell'Est, Shlomo, il matto del villaggio, allerta i suoi compaesani di aver avuto una visione in cui gli ebrei nei territori circostanti venivano prelevati a forza dai militari nazisti. Siccome nella tradizione ebraica le visioni degli \"schnorrer\" devono essere prese sul serio, si riunisce il consiglio degli anziani, in cui viene proposto di fuggire in massa in Palestina passando per l'Unione Sovietica organizzando un finto treno di deportazione.\nGli abitanti si dividono tra le parti, con alcuni degli ebrei (quelli in grado di parlare la lingua tedesca senza l'accento yiddish) travestiti da militari nazisti e con altri che impersonano i deportati. Dal momento che i villaggi vicini iniziano a insospettirsi, gli abitanti anticipano la partenza su un vecchio treno, assemblato con rotabili acquistati al momento, in modo da sembrare un vero convoglio nazista carico di ebrei deportati, con tanto di vagoni piombati e vagoni-letto per i soldati.\nDurante il viaggio iniziano presto a sorgere problemi anche all'interno della comunit\u00e0, con continui dissidi di natura religiosa ed ideologica tra i viaggiatori, perfettamente calati nelle parti dei prigionieri e degli aguzzini. Sulla via incontrano parecchie difficolt\u00e0, tra autorit\u00e0 sospettose e forze militari allertate, evitando il peggio solo grazie ad eccezionali espedienti.\nA un certo punto il gruppo viene raggiunto da quella che sembra una truppa motorizzata nazista, ma che si scopre essere in realt\u00e0 una carovana di zingari, anche essi travestiti. Lo squinternato treno riesce a raggiungere il confine sovietico, consentendo ai suoi passeggeri di trovare la salvezza in Palestina.\nAlla fine si scopre che tutta la vicenda \u00e8 solamente frutto dell'immaginazione del giovane Shlomo, che in realt\u00e0 si trova in un lager dove \u00e8 stato deportato e racconta questa storia fantastica ai compagni di prigionia.\nProduzione.\nIl regista aveva proposto il personaggio di Shlomo all'attore italiano Roberto Benigni, il quale, nonostante il personaggio e la sceneggiatura fossero di suo gradimento, rinunci\u00f2 perch\u00e9 impegnato nella realizzazione de \"La vita \u00e8 bella\".\nRiprese.\nIl film \u00e8 stato girato a Bucarest, in Romania."}
{"id": "641545", "revid": "283141", "url": "https://it.wikipedia.org/wiki?curid=641545", "title": "Corde doppie", "text": ""}
{"id": "641550", "revid": "599013", "url": "https://it.wikipedia.org/wiki?curid=641550", "title": "Rg", "text": ""}
{"id": "641552", "revid": "122836185", "url": "https://it.wikipedia.org/wiki?curid=641552", "title": "Secret Weapons Over Normandy", "text": "Secret Weapons Over Normandy \u00e8 un videogioco per PlayStation 2, Xbox e PC, sequel di Secret Weapons of the Luftwaffe uscito solo per PC, entrambi di Lucasarts, ambientato durante la seconda guerra mondiale.\nIl protagonista James Chase \u00e8 un americano volontario della RAF, pi\u00f9 precisamente di una squadriglia d'\u00e9lite nota come Battlehawk.\nDurante la storia a si avra modo di rivivere le pi\u00f9 grandi battaglie di quella guerra, da Dunkerque a Stalingrado fino allo Sbarco in Normandia, e impedire al Terzo Reich di mettere le mani sulla bomba atomica.\nNel gioco si potranno pilotare e collezionare numerosi velivoli.\nLa colonna sonora sinfonica del gioco \u00e8 stata composta dal musicista Michael Giacchino, autore delle musiche della serie televisiva Lost e del film Star Trek ispirato alla omonima saga televisiva.\nModalit\u00e0 di gioco.\nIl giocatore controlla James Chase, un volontario statunitense partito per combattere a fianco dei britannici agli inizi della guerra. Egli vola in uno squadrone speciale conosciuto come Battlehawks. Nel corso del gioco, il giocatore ha l'opportunit\u00e0 di: catturare nuovi aerei, o potenziare i suoi aerei gi\u00e0 esistenti, e quelli che il gioco chiama: \"i pi\u00f9 insidiosi aeroplani del Terzo Reich.\" Il nemico principale del giocatore \u00e8 la Luftwaffe, in particolare la controparte nemica dei Battlehawk, lo squadrone dei piloti d'\u00e9lite tedeschi, nota come Nemesis (simile alla realmente esistita KG 200), comandata da Oberst Krieger. Il giocatore si ritrover\u00e0 anche contro le forze dell'Impero del Giappone.\nIn alcuni casi, il giocatore sar\u00e0 chiamato a prendere il controllo di alcune armi AA, e difendere il cielo dagli aeroplani nemici, in alcune missioni invece si prender\u00e0 posto nella torretta ventrale di un Boeing B-17 Flying Fortress, e difendere un intero squadrone di bombardieri dagli attacchi della Luftwaffe.\n\u00c8 da notare la presenza di alcuni velivoli rimasti allo stadio di prototipo, che effettivamente non presero mai parte ai combattimenti, o che vennero usati in numero limitato: l'XP-55 Ascender, l'XP-56 Black Bullet, il Chance-Vought \"Fritella Volante\", lo Junkers Ju 390, ed il Daimler-Benz C. Diverse armi tedesche che non vennero mai completate o si dimostrarono un fallimento, hanno invece una parte nel gioco: ad esempio il Mistel ed il lanciamissili Wasserfall. Scoppi\u00f2 anche una breve polemica che riguardava le prime anteprime del gioco, che mostravano l'asso tedesco Erich Hartmann venire rappresentato come cattivo principale. La famiglia di Hartmann minacci\u00f2 un'azione legale, ma le immagini vennero rimosse e rimpiazzate con quelle di Hans-Ulrich Rudel per l'uso effettivo del gioco.\nStoria.\nTrama.\nIl gioco inizia con James Chase, volontario americano in Inghilterra impegnato nella battaglia di Dunkerque, qui deve proteggere le truppe francesi e britanniche dai bombardamenti dei Stuka e dei Bf-109, qui Chase fa la conoscenza di Trevor, pilota inglese di grande talento, dopo la battaglia distrugge dei ponti per rallentare le forze di terra tedesche, successivamente si scontra contro Oberst Krieger, spietato asso\ntedesco, che per\u00f2 riesce ad abbatterlo, stupito di ci\u00f2, Trevor invita Chase a unirsi in una squadra segreta chiamata Battlehawk. La prima missione dei Battlehawk consiste nel proteggere la propria base, le citt\u00e0 adiacenti e le stazioni radar, in questa missione riesce ad abbattere uno Ju 88 senza danneggiarlo gravemente. Con l'aereo riparato, Chase effettua una missione rischiosa: distruggere in una missione notturna le forze da sbarco tedesche attraccate in Francia, e impedire cos\u00ec l'Operazione Leone Marino, dopo il riuscito affondamento, Chase e Trevor, insieme ad un partigiano francese di nome Cedric, affrontano nuovamente l'Oberst Krieger che nel frattempo ha creato anch'egli una squadra speciale nota come Nemesis, ma riescono a fuggire su dei Bf-109 rubati, e tornare in Inghilterra.\nLa missione successiva dei Battlehawk, si svolge in Nord Africa, dove Hitler ha inviato il suo migliore generale Erwin Rommel, il compito della squadriglia \u00e8 quello di affondare la nave che trasporta il generale tedesco, i Battlehawk, su dei vecchi Swordfish riescono ad affondare la nave, ma pi\u00f9 tardi si scoprir\u00e0 che il generale era gi\u00e0 arrivato a Tripoli, la Rosa Bianca, spia inglese tra i tedeschi, viene smascherata, ed \u00e8 costretta a fuggire in un vicino aeroporto, dove incontra Pauline Armstrong, una nuova pilota dei Battlehawk, con essa prende un aereo che la riporta in Gran Bretagna.\nDopo Pearl Harbor, i Battlehawk vengono inviati a dare supporto alle Tigri Volanti, impiegate contro i giapponesi nei cieli della Cina, e a fermare una tratta tra i Nemesis ed i giapponesi, le due squadriglie riescono a distruggere ci\u00f2 che i tedeschi avevano portato per i giapponesi, ma i tedeschi riescono a fuggire con il loro carico su di un U-Boot.\nPauline Armstrong \u00e8 stata abbattuta durante la scorsa missione, \u00e8 riuscita a sopravvivere allo schianto, ma \u00e8 stata fatta prigioniera in un campo per prigionieri di guerra giapponese, un C-47 Skytrain \u00e8 riuscito a trovare il campo prigionieri, la missione dei Battlehawk, insieme alle Tigri Volanti \u00e8 quella di riuscire a far fuggire i prigionieri, la missione riesce, e i prigionieri riescono a rubare velivoli giapponesi, da un aeroporto l\u00ec vicino, sfortunatamente i Nemesis e Krieger, fanno di nuovo la loro comparsa, il tedesco riesce ad abbattere Trevor, mentre gli altri riescono a scappare prima dell'arrivo dei rinforzi giapponesi, Pauline \u00e8 rimasta ferita durante la sua permanenza nel campo prigionieri. La nave pi\u00f9 vicino in grado di curarla \u00e8 la portaerei USS \"Yorktown\", una volta a bordo, Chase scopre che i giapponesi intendono attaccare le isole Midway, a causa della scarsita dell'equipaggio, Chase si segna nel registro di volo della \"Yorktown\" \u00e8 combatte prima per proteggere l'isola dai bombardamenti giapponesi, e poi affondando le 4 portaerei giapponesi \"Akagi\", \"Kaga\", \"S\u014dry\u016b\", e la \"Hiry\u016b\".\nCon la vittoria americana nel Pacifico, la Germania rappresenta una minaccia ancora maggiore, Chase viene inviato di nuovo in Europa in una missione per scortare il professor Niels Bohr, (uno scienziato danese che desidera disertare).\nDal interrogatorio col professor Bohr viene rilevato che lo U-Boot tornato dal Pacifico trasportava l'equipaggiamento necessario per produrre un bombardiere transatlantico (chiamato Ju 390) in grado di colpire obiettivi nel territorio statunitense. Bohr rivela anche che il primo prototipo \u00e8 gi\u00e0 pronto per essere testato sul fronte orientale alle porte di Stalingrado, i Battlehawk, insieme alla pilota Lydia Litvyak e all'Armata rossa catturano il campo d'aviazione dove si trova il prototipo, ma a sorpresa compaiono altri due Ju-390, che distruggono tutto il campo d'aviazione per non far cadere niente nelle mani degli Alleati, Chase, pilotando uno \u0160turmovik riesce ad abbatterne uno, ma l'altro riesce a fuggire, la prossima missione \u00e8 all'interno della Germania, per distruggere la fabbrica dei 390.\nIntanto il professor Bohr continua dare informazioni ai Battlehawk, questa volta rivela che lo Ju-390 era progettato per trasportare la prima bomba atomica sugli Stati Uniti. Rivela anche che la fabbrica Norske in Norvegia, unica in Europa, viene usata per produrre ossido di deuterio o acqua pesante, elemento essenziale per la costruzione di armi nucleari. La missione dei Battlehawk \u00e8 quella di distruggere la fabbrica, a sorpresa torna anche Trevor, scappato non si sa come dai giapponesi, Chase e Trevor riescono a distruggere la fabbrica, ma mentre stanno per affondare alcuni battelli contenenti acqua pesante, vengono attaccati dai nuovi caccia a reazioni Me-262 dei Nemesis, a bordo dei loro Mosquito riescono a distruggere alcuni battelli, e incredibilmente ad abbattere qualche jet. Col programma di ricerca nucleare tedesco fermato, i Battlehawk, si ritrovano ad affrontare i nuovi caccia a reazione Me-262, velivoli rivoluzionari, che se prodotti in gran numero potrebbero significare la fine della supremazia aerea americana in Europa, Chase viene inviato a bordo di un B-17 Flying Fortress, per bombardare una base degli Me-262, quindi si paracaduta insieme alle bombe, ruba un Me-262, e torna alla base per permettere di studiarlo.\nLa Rosa Bianca rivela che la fabbrica di Peenem\u00fcnde ha creato diverse armi di distruzione chiamate V-1 e V-2, nella distruzione di questa base per\u00f2 perde la vita Cedric, alleato francese dei Battlehawk.\nDopo questa missione, i Battlehawk sono inviati a distruggere un'altra fabbrica in Germania, insieme ad un campo di volo di Me 163.\nNell'ultima missione i Battlehawk prendono parte al D-Day, proteggendo le truppe americane, dalle ultime V1 e V2 e dai bombardieri tedeschi Mistel, tutto sembra procedere bene, quando all'improvviso compare Krieger su di una enorme portaerei volante chiamate Daimler-Benz C, che scorta uno Junkers Ju 390, contenente una bomba atomica da sganciare sulle forze americane, i Battlehawk dopo un duro combattimento riescono a distruggere i due colossali aerei, anche se Krieger riesce a fuggire a bordo di uno dei Heinkel He 1078 attaccati al Daimler-Benz C, maledicendo i Battlehawk.\nLa storia si conclude con il D-Day in un successo, Chase commenta che probabilmente i Nemesis sono ancora da qualche parte, aspettando e preparandosi al loro prossimo incontro."}
{"id": "641553", "revid": "339392", "url": "https://it.wikipedia.org/wiki?curid=641553", "title": "Ciaspola", "text": ""}
{"id": "641556", "revid": "110157", "url": "https://it.wikipedia.org/wiki?curid=641556", "title": "Assesse", "text": "Assesse \u00e8 un comune belga di 6.334 abitanti situato nella provincia vallona di Namur."}
{"id": "641557", "revid": "599013", "url": "https://it.wikipedia.org/wiki?curid=641557", "title": "Rj", "text": ""}
{"id": "641560", "revid": "599013", "url": "https://it.wikipedia.org/wiki?curid=641560", "title": "Rk", "text": ""}
{"id": "641562", "revid": "819238", "url": "https://it.wikipedia.org/wiki?curid=641562", "title": "Rl", "text": ""}
{"id": "641564", "revid": "1522738", "url": "https://it.wikipedia.org/wiki?curid=641564", "title": "Daniel Ortega", "text": "\u00c8 l'attuale presidente della Repubblica del Nicaragua, dopo esserlo gi\u00e0 stato dal 10 gennaio 1985 al 25 aprile 1990, durante la rivoluzione sandinista; \u00e8 entrato in carica il 10 gennaio 2007. \nDirigente del Fronte Sandinista di Liberazione Nazionale, \u00e8 stato deputato all'Assemblea Nazionale del Nicaragua\n\u00c8 sposato con la poetessa Rosario Murillo, figlia di proprietari di piantagioni di cotone e dalla quale ha avuto sette figli.\nBiografia.\nGli inizi della carriera.\nDaniel Ortega inizi\u00f2 a occuparsi di politica durante gli studi compiuti al collegio dei Gesuiti di Managua, dove fu formata l'intera generazione antisomozista.\nQuando il padre Daniel Senior e la madre Lidia furono incarcerati dal dittatore Anastasio Somoza Debayle per attivit\u00e0 sovversive e il fratello minore Camilo mor\u00ec durante un combattimento armato, Ortega inizi\u00f2 l'impegno rivoluzionario, nel primo anno all'universit\u00e0 cattolica centramericana, dove fond\u00f2 e diresse una cellula guerrigliera contro il governo dell'epoca.\nEntrato in clandestinit\u00e0, nel 1962 divenne dirigente del Fronte Sandinista di Liberazione Nazionale (\"Frente Sandinista de Liberaci\u00f3n Nacional\") e comandante della guerriglia urbana del Fronte. Nel 1966 venne inviato a Cuba per sei mesi per un corso di guerriglia. Nel 1967, dopo aver partecipato all'uccisione del sergente della Guardia Nazionale Gonzalo Lacayo, noto torturatore di guerriglieri, venne incarcerato e condannato a trenta anni di detenzione per un tentativo di rapina in banca compiuto per finanziare la rivoluzione. In carcere scrisse la poesia titolata \"Non ho mai visto Managua in minigonna\" per sottolineare la perdita dell'adolescenza dietro le sbarre. La prigionia si concluse per\u00f2 nel 1974 in seguito allo scambio con 24 diplomatici nicaraguensi che i Sandinisti avevano preso in ostaggio nel Natale del 1973 in casa del ministro dell'Agricoltura a Managua. Fugg\u00ec a Cuba dove partecip\u00f2 per un anno a un altro corso di guerriglia.\nIl primo governo sandinista.\nNel luglio 1979 Ortega anim\u00f2 la guerriglia rivoluzionaria d'ispirazione marxista che sconfisse Somoza, diventando una delle cinque persone della giunta, assieme allo scrittore Sergio Ramirez Mercado, l'uomo d'affari Alfonso Robelo Callejas, Violeta Barrios de Chamorro e Moisses Hassan e assumendo in seguito il ruolo di coordinatore della giunta.\nIl governo di Daniel Ortega si ispirava a Fidel Castro pur mantenendo buoni rapporti con la Chiesa Cattolica locale (tanto da giurare davanti al vescovo di Managua), ma i suoi sforzi nella ricostruzione sociale ed economica furono minati dal profondo deficit lasciato da Somoza e dall'embargo imposto dagli Stati Uniti, i quali temevano che un altro governo comunista si affermasse in America centrale, e dalla guerriglia dei Contras, armata e appoggiata dalla CIA. In seguito all'embargo statunitense Ortega si avvicin\u00f2 all'URSS di Leonid Il'i\u010d Bre\u017enev e di Yury Andropov perdendo cos\u00ec l'appoggio del Vaticano e di papa Giovanni Paolo II.\nIl governo sandinista sta progettando una \"crociata nazionale per l'alfabetizzazione\" che sar\u00e0 senza dubbio il suo pi\u00f9 grande successo. Ispirandosi ai programmi sviluppati a Cuba dopo la rivoluzione, migliaia di pattuglie di alfabetizzazione vengono inviate in tutto il Paese con notevoli risorse governative. Mentre il Paese \u00e8 precipitato nella guerra civile, il bilancio destinato all'istruzione \u00e8 pi\u00f9 che triplicato e il tasso di alfabetizzazione \u00e8 aumentato dal 50% all'87% durante gli anni ottanta. L'UNESCO assegna il Premio Nadezhda K. Krupskaya al Nicaragua in riconoscimento di questi sforzi.\nLa FSLN si concentra anche sul miglioramento del sistema sanitario nicaraguense, in particolare attraverso campagne di vaccinazione e la costruzione di ospedali pubblici, che riduce la mortalit\u00e0 infantile della met\u00e0, portandola al 40 per mille. Nell'ambito della riforma agraria, le propriet\u00e0 della famiglia Somoza e di alcuni dirigenti del regime caduto vengono ridistribuite agli agricoltori o convertite in aziende agricole statali. Tuttavia, la portata della riforma rimane limitata in quanto riguardava solo i pi\u00f9 noti proprietari somozisti e non l'intera struttura agraria.\nPrimo mandato come Presidente del Nicaragua.\nIl 4 novembre 1984 il suo partito vinse le elezioni presidenziali (67% dei voti favorevoli) legittimandolo al potere dopo 25 anni di lotta, insieme al fratello Humberto che divenne Ministro della Difesa. Il voto venne contestato dagli Stati Uniti, ma approvato dall'Associazione professionale di studiosi latino-americani (LASA).\nNel corso del mandato Ortega venne pi\u00f9 volte in visita in Italia, incontrando il Papa, rilasciando un'intervista a Giovanni Minoli per la trasmissione televisiva \"Mixer\" e incontrando vari politici italiani tra cui il presidente del consiglio Bettino Craxi per discutere dell'estradizione di militanti delle Brigate Rosse e altri gruppi rivoluzionari fuggiti in Nicaragua. Uno di loro, Manlio Grillo (poi condannato con sentenza passata in giudicato per le vicende relative al rogo di Primavalle) fu insegnante di tutti i figli del presidente e diversi altri trovarono modo di iniziare nel Paese centroamericano una nuova vita lavorativa.\nIl governo presieduto da Ortega (che si guadagn\u00f2 anche la prima pagina della rivista Time), var\u00f2 nel luglio del 1981 la prima riforma agraria del Paese; il 9 gennaio 1987 promulg\u00f2 la prima costituzione nicaraguense e nello stesso anno istitu\u00ec una commissione di pace per la riconciliazione nazionale. Ma non esit\u00f2 a prendere decisioni discutibili, arrivando anche a sospendere i diritti civili pur di contrastare le minacce di insurrezione interna nel Paese che gli valsero la fama di duro alle trattative di pace. \nIl 25 febbraio 1990, dopo una massiccia amnistia concessa ai detenuti politici (principalmente Contras e Guardie di Somoza), nuove elezioni videro la disfatta del FSLN e la vittoria della ex alleata Violeta Barrios de Chamorro, fondatrice dell'alleanza di 14 partiti UNO (\"Uni\u00f3n Nacional Opositora\"), finanziata e appoggiata dall'amministrazione di George Bush Sr. Si concludeva cos\u00ec la prima esperienza al governo di Daniel Ortega, che veniva comunque eletto deputato del nuovo Congresso.\nGli anni all'opposizione.\nDaniel Ortega si present\u00f2 alle successive elezioni indette nell'ottobre del 1996, dove fu sconfitto dall'Alleanza Nazionale guidata dall'ex sindaco conservatore di Managua e leader dei \"cafetaleros\", Arnoldo Alem\u00e1n, con il 48% per cento dei suffragi contro il 39% per cento attribuiti al Sandinista. Furono scoperti brogli che non portarono per\u00f2 a un ribaltamento del risultato.\nL'alleanza con gruppi moderati, se non dichiaratamente conservatori, e alcune critiche sull'improvviso arricchimento di alcuni dei suoi maggiori esponenti, unite alla perdita del supporto della Chiesa locale (il vescovo Miguel Obando Bravo arriv\u00f2 a definirlo \"una vipera\" davanti a migliaia di persone), furono i motivi alla base dell'insuccesso elettorale.\nIn questo periodo Ortega dovette anche difendersi dalle accuse di abusi sessuali denunciate dalla figliastra Zoila America, una delle due figlie avuta dalla moglie Rosario Murillo da un precedente matrimonio e che il politico aveva adottato, avvenute secondo l'accusa fin dall'et\u00e0 di 11 anni. Il processo non si svolse per l'immunit\u00e0 parlamentare invocata dall'imputato.\nNel novembre del 2001 Ortega fu nuovamente sconfitto alle elezioni presidenziali dal candidato della destra e presidente degli industriali Enrique Bola\u00f1os, che l'ex guerrigliero aveva fatto espropriare nel periodo di governo Sandinista. Anche in questo caso alcune scelte personali (la conversione religiosa al cattolicesimo e la nomina a deputato a vita per evitare il processo con la figliastra, unite a spregiudicate alleanze neoliberiste) furono alla base della sconfitta.\nPresidente del Nicaragua dal 2007.\nSecondo mandato.\nElezioni presidenziali del 2006.\nIl 5 novembre 2006 Ortega, sempre appoggiato dal Fronte, vinse con il 38% dei voti le elezioni presidenziali contro il candidato liberale (ALN, \"Alianza Liberal Nicarag\u00fcense\") e filostatunitense Eduardo Montealegre.\nPolitica interna.\nDall'inizio della sua seconda presidenza, sono state introdotte varie misure per combattere la fame e migliorare l'accesso all'assistenza sanitaria, all'istruzione, al credito e alla sicurezza sociale. Inoltre, sono state attuate altre riforme, tra cui un rafforzamento dei diritti dei lavoratori, l'introduzione di prestiti a tasso agevolato e la formazione per le micro-imprenditrici femminili nelle zone rurali e la distribuzione di sussidi ai trasporti, borse di studio, medicina, titoli di terra e materiali abitativi in tutta la popolazione. Complessivamente, queste politiche hanno contribuito a ridurre gli alti livelli di povert\u00e0 e disuguaglianza in Nicaragua. Ortega mise la prima donna, Rosario Murillo, a capo dei Consigli dei poteri cittadini, progettati per attuare le sue politiche sociali contro la povert\u00e0.\nNel giugno 2008 la Corte suprema del Nicaragua ha squalificato la MRS e il partito conservatore dalla partecipazione alle elezioni municipali. Nel novembre 2008, il Consiglio supremo elettorale ha ricevuto critiche nazionali e internazionali a seguito di irregolarit\u00e0 nelle elezioni municipali, ma ha accettato di rivedere i risultati solo per Managua, mentre l'opposizione ha richiesto una revisione a livello nazionale. Per la prima volta dal 1990, il Consiglio ha deciso di non consentire agli osservatori nazionali o internazionali di assistere alle elezioni. Questa decisione va vista alla luce del fatto che furono proprio gli osservatori internazionali a essere protagonisti di brogli a favore del fronte filo-statunitense. Infatti nelle precedenti elezioni Sandino sarebbe risultato vincitore se non ci fossero stati brogli elettorali avallati dagli osservatori internazionali. I risultati ufficiali mostrarono candidati sandinisti vincenti in 94 dei 146 municipi comunali, contro i 46 del Partito Liberale Costituzionale (PLC) dell'opposizione. A seguito delle infondate accuse di frode da parte dell'opposizione filo-statunitense, l'Unione europea ha sospeso 70 milioni di dollari di aiuti e gli Stati Uniti ne hanno sospesi 64 milioni.\nCon la recessione della fine degli anni 2000, Ortega nel 2011 ha caratterizzato il capitalismo come \"l'agonia\" e ha rappresentato l'ALBA come il progetto pi\u00f9 avanzato, pi\u00f9 cristiano e pi\u00f9 equo. Ha anche detto che Dio stava punendo gli Stati Uniti con la crisi finanziaria per aver cercato di imporre i suoi principi economici ai paesi poveri, affermando: \"\"\u00c8 incredibile che nel paese pi\u00f9 potente del mondo, che spende miliardi di dollari in guerre brutali... le persone non hanno abbastanza soldi per stare nelle loro case\".\nPrima del Consiglio nazionale sandinista del settembre 2009, Lenin Cerna, segretario dell'organizzazione del partito, ha chiesto di diversificare le strategie politiche del partito dichiarando che il futuro del FSLN dipendeva dall'implementazione di nuovi piani, \"in modo che il partito possa avanzare attraverso nuove rotte e in nuovi modi, sempre sotto la guida di Ortega\"\". Ortega ha acquisito il potere sulla selezione dei candidati, permettendogli di scegliere personalmente tutti candidati per cariche pubbliche.\nDurante un'intervista con David Frost per il programma \"Frost Over The World\" nel marzo 2009, Ortega ha suggerito che gli piacerebbe cambiare la costituzione per consentirgli di correre di nuovo alla presidenza. Nella decisione giudiziaria 504, emessa il 19 ottobre 2009, la Corte suprema di giustizia del Nicaragua ha dichiarato inapplicabili parti degli articoli 147 e 178 della Costituzione del Nicaragua; queste disposizioni riguardavano l'eleggibilit\u00e0 dei candidati a presidente, vicepresidente, sindaco e vice-sindaco, una decisione che aveva l'effetto di consentire a Ortega di candidarsi per la rielezione nel 2011. Per questa decisione, i magistrati sandinisti hanno formato il quorum richiesto escludendo i magistrati dell'opposizione e sostituendoli con sostituti sandinisti, violando la costituzione nicaraguense. I partiti dell'opposizione, la chiesa e i gruppi per i diritti umani in Nicaragua hanno denunciato la decisione. Per tutto il 2010, le sentenze dei tribunali hanno conferito a Ortega un maggiore potere sulle nomine del servizio civile e giudiziario.\nMentre sosteneva i diritti all'aborto durante la sua presidenza degli anni 1980, Ortega da allora ha abbracciato la posizione di forte opposizione della Chiesa cattolica. Mentre gli aborti non di emergenza sono stati a lungo illegali in Nicaragua, recentemente anche gli aborti \"nel caso in cui la gravidanza mette in pericolo la vita della madre\", altrimenti noti come aborti terapeutici sono stati resi illegali nei giorni precedenti le elezioni del 2006, con in questi casi anche la prigione, una mossa sostenuta da Ortega. Lo stesso Ortega nega che la legislazione sull'aborto proibisca le procedure mediche necessarie per salvare la vita della donna se comportano la fine della gravidanza. Egli sostiene che le accuse che le leggi sull'aborto vietino le procedure mediche necessarie per salvare la vita della madre fanno parte di \"una guerra dei media\".\nNel 2010 WikiLeaks pubblic\u00f2 dei file trasmessi dall'ambasciata americana a Managua (pubblicati successivamente dal quotidiano spagnolo \"El Pa\u00eds\") in cui si sosteneva un coinvolgimento del Presidente con narcotrafficanti. Tali affermazioni furono successivamente confermate da alcuni pentiti.\nPolitica estera.\nPoco dopo la sua inaugurazione, Ortega ha fatto una visita ufficiale in Iran e ha incontrato il presidente iraniano Mahmoud Ahmadinejad. Ortega ha dichiarato alla stampa che \"\"le rivoluzioni di Iran e Nicaragua sono quasi rivoluzioni gemelle... poich\u00e9 entrambe le rivoluzioni riguardano la giustizia, la libert\u00e0, l'autodeterminazione e la lotta contro l'imperialismo\".\nIl 6 marzo 2008, in seguito alla crisi diplomatica andina del 2008, Ortega annunci\u00f2 che il Nicaragua stava rompendo i rapporti diplomatici con la Colombia \"in solidariet\u00e0 con il popolo ecuadoriano\". Ortega ha anche affermato: \"Non stiamo rompendo i rapporti con il popolo colombiano, stiamo rompendo i rapporti con la politica terroristica praticata dal governo di \u00c1lvaro Uribe\". Le relazioni sono state ripristinate con la risoluzione in occasione di un summit del Gruppo Rio tenutosi a Santo Domingo in Repubblica Dominicana, il 7 marzo 2008. Al vertice il colombiano \u00c1lvaro Uribe, l'ecuadoriano Rafael Correa, il venezuelano Hugo Ch\u00e1vez e Ortega si sono stretti la mano. Le strette di mano, trasmesse in diretta in tutta l'America Latina, sembravano indicare che una settimana di mobilitazioni militari e ripercussioni diplomatiche era finita. Dopo le strette di mano, Ortega ha detto che ristabilir\u00e0 i rapporti diplomatici con la Colombia e Uribe ha scherzato sulla situazione.\nIl 25 maggio 2008, Ortega, dopo aver appreso della morte del leader della guerriglia delle FARC, Manuel Marulanda in Colombia, ha espresso le condoglianze alla famiglia di Marulanda e la solidariet\u00e0 con le FARC e ha definito Marulanda un combattente straordinario che ha combattuto contro profonde disuguaglianze in Colombia. Le dichiarazioni sono state contestate dal governo colombiano e criticate nei maggiori mezzi di comunicazione colombiani.\nIl 2 settembre 2008, durante le cerimonie per il 29\u00ba anniversario della fondazione dell'esercito del Nicaragua, Ortega ha annunciato che \"il Nicaragua riconosce l'indipendenza dell'Ossezia del Sud e dell'Abcasia e sostiene pienamente la posizione del governo russo\"\". La decisione di Ortega ha reso il Nicaragua il secondo Paese (dopo la Russia) a riconoscere l'indipendenza dell'Abcasia e dell'Ossezia del Sud dalla Georgia. Il giorno dopo che il Venezuela ha riconosciuto le due repubbliche, il Nicaragua ha stabilito relazioni diplomatiche con l'Abcasia, e lo ha seguito stabilendo legami diplomatici con l'Ossezia meridionale. Le ambasciate sono state messe in discussione, ma dal 2013 queste non si sono aperte.\nOrtega ha minacciato di tagliare i legami con la Repubblica di Cina (Taiwan) al fine di ripristinare i rapporti con la Repubblica popolare cinese (come nel periodo dal 1985 al 1990). Nel 2007 Ortega ha dichiarato che il Nicaragua non ha accettato la politica di una sola CIna del governo della RPC e che il Nicaragua si \u00e8 riservato il diritto di mantenere relazioni diplomatiche ufficiali con Taiwan e ha rassicurato il presidente Chen Shui Bian che il Nicaragua non avrebbe rotto i rapporti diplomatici con Taiwan. Ha spiegato che durante l'amministrazione Reagan gli Stati Uniti hanno imposto sanzioni al Nicaragua. Ma tagliare i legami con Taiwan \u00e8 stata una decisione triste e dolorosa a causa dell'amicizia tra il Nicaragua e il popolo e il governo di Taiwan. Ortega ha incontrato il presidente di Taiwan Ma Ying-jeou nel 2009 ed entrambi hanno concordato di migliorare i legami diplomatici tra i due Paesi.\nNel settembre 2010, dopo che un rapporto degli Stati Uniti elencava il Nicaragua come un \"importante\" centro per il traffico di droga, con Costa Rica e Honduras, Ortega ha esortato il Congresso degli Stati Uniti e l'amministrazione Obama a stanziare pi\u00f9 risorse per aiutare la lotta contro il traffico di droga.\nTerzo mandato.\nElezioni presidenziali del 2011.\nOrtega si conferma Presidente in occasione delle elezioni presidenziali del 2011 con il 62% battendo i liberali Fabio Gadea Mantilla e Arnoldo Alem\u00e1n.\nDurante l'elezione, il Consiglio supremo elettorale (CSE) ha bloccato gli osservatori elettorali nazionali e internazionali da pi\u00f9 seggi elettorali. Secondo il Consiglio supremo elettorale, Ortega ha sconfitto Fabio Gadea, con il 63 per cento dei voti.\nPolitica interna.\nDurante il terzo mandato d\u00e0 il suo sostegno alla controversa progettazione di un canale artificiale che, dividendo in due il Nicaragua, possa rivaleggiare con il canale di Panama per la navigazione commerciale nel mondo. A sovrintendere i lavori per la costruzione \u00e8 la societ\u00e0 Pro Nicaragua il cui presidente \u00e8 Laureano Ortega Murillo, gi\u00e0 tenore nel Teatro Nazionale di Managua, promotore del Festival Pucciniano di Managua e uno dei figli di Ortega. Il figlio maggiore Rafael e la moglie gestiscono l\u2019impresa DNP distributrice nazionale di benzina e altri figli controllano alcuni gruppi editoriali del Paese.\nA partire dal 2016, la famiglia di Ortega possiede tre dei nove canali televisivi gratuiti in Nicaragua e controlla un quarto (il canale pubblico 6). Quattro dei rimanenti cinque sono controllati dal magnate messicano \u00c1ngel Gonz\u00e1lez, e sono generalmente considerati in linea con il FSLN di Ortega. Non ci sono restrizioni governative sull'uso di Internet; l'amministrazione di Ortega ha tentato di ottenere il controllo completo sui media online nel 2015, ma non \u00e8 riuscita a causa dell'opposizione da parte della societ\u00e0 civile, dei partiti politici e delle organizzazioni private.\nIl coinvolgimento di numerosi familiari nella gestione economica del Paese ha attirato sulla famiglia Ortega diverse critiche interne e internazionali.\nNel gennaio 2014 l'Assemblea nazionale, dominata dal FSLN, approv\u00f2 gli emendamenti costituzionali che abolirono i limiti di durata della presidenza permettendo a un presidente di correre per un numero illimitato di mandati quinquennali. Le riforme costituzionali hanno inoltre conferito a Ortega il potere esclusivo di nominare comandanti militari e di polizia.\nil tasso di povert\u00e0 \u00e8 sceso dal 42,5% al 30% tra il 2009 e il 2014.\nPolitica estera.\nDurante la guerra civile libica, Ortega \u00e8 stato tra i pochissimi leader che hanno parlato apertamente in difesa di Muammar Gheddafi. Durante una conversazione telefonica tra i due, Ortega disse a Gheddafi che stava \"\"conducendo una grande battaglia per difendere la sua nazione\" e afferm\u00f2 che \"\u00e8 nei momenti difficili che la lealt\u00e0 e la determinazione sono messe alla prova\".\nOrtega ha affermato che la vittoria di Assad nelle elezioni del 2014 \u00e8 un passo importante per \"raggiungere la pace in Siria e una chiara prova che il popolo siriano si fida del suo presidente come leader nazionale e sostiene le sue politiche che mirano a mantenere la sovranit\u00e0 e l'unit\u00e0 della Siria\"\".\nQuarto mandato.\nElezioni presidenziali del 2016.\nOrtega vince anche le elezioni del 2016 con il 72% dei voti e un notevole astensionismo, insieme alla moglie Rosario Murillo, gi\u00e0 presidente del gruppo economico Alba, suo vicepresidente.\nLa coalizione di opposizione aveva definito le elezioni una \"farsa\" e aveva chiesto il boicottaggio delle elezioni. Agli osservatori internazionali non \u00e8 stato permesso di osservare il voto. Tuttavia, secondo la BBC, l'autocratico Ortega \u00e8 stato il candidato pi\u00f9 popolare di gran lunga, probabilmente a causa della stabile crescita economica del Nicaragua e della mancanza di violenza rispetto ai suoi vicini El Salvador e Honduras negli ultimi anni.\nPolitica interna.\nNel 2016, Daniel Ortega non ha firmato l'Accordo di Parigi perch\u00e9 riteneva che l'accordo non avesse fatto abbastanza per proteggere il clima, sebbene in seguito abbia cambiato idea. Inoltre, il Nicaragua ha respinto i progetti di estrazione mineraria del gruppo canadese B2 Gold che potrebbero rappresentare una minaccia per l'ambiente. Secondo le stime del governo, il Nicaragua \u00e8 passato dal 25% delle energie rinnovabili al 52% tra il 2007 e il 2016.\nA partire dal 18 aprile 2018, in seguito all'entrata in vigore di una riforma del sistema previdenziale, gli studenti organizzano nel paese numerose forme di protesta contro il governo presieduto da Ortega, nelle quali perdono la vita 63 persone. In seguito alle pressioni internazionali, il presidente accetta l'istituzione di una commissione d'inchiesta sui fatti avvenuti.\nPolitica estera.\nNel 2016 il Nicaragua e Taiwan hanno firmato un accordo sui servizi aerei e Ortega ha dichiarato che l'accordo di libero scambio del Nicaragua con Taiwan ha giovato a entrambe le nazioni. Taiwan ha aumentato il suo investimento in Nicaragua. Nel 2017 Ortega ha riaffermato le relazioni diplomatiche del Nicaragua con Taiwan continuando la politica di collaborazione sia con la Cina sia con Taiwan.\nOrtega ha partecipato alla cerimonia giurata di Nicol\u00e1s Maduro per il suo secondo mandato il 10 gennaio 2019.\nNel 2017 ha scelto quale ministro degli Esteri del suo esecutivo Denis Moncada.\nNel giugno 2018, Amnesty International e la Commissione interamericana per i diritti umani dell'Organizzazione degli Stati americani hanno riferito che Ortega si era impegnato in una violenta campagna di oppressione contro i manifestanti in risposta alle proteste nicaraguensi anti-Ortega 2018-2021. La violenta repressione durante le proteste del 2018 e la conseguente diminuzione delle libert\u00e0 civili hanno portato a massicce ondate migratorie verso la Costa Rica, con oltre 30\u00a0000 nicaraguensi che hanno presentato domanda di asilo in quel Paese vicino.\nQuinto mandato.\nElezioni presidenziali del 2021.\nLa repressione contro i suoi avversari politici si \u00e8 intensificata nel 2021, quando il suo governo ha incarcerato la maggior parte dei potenziali candidati presidenziali che avrebbe dovuto affrontare nelle elezioni generali nicaraguensi del 2021, tra cui Cristiana Chamorro Barrios, figlia dell'ex presidente Violeta Chamorro de Barrios. Ortega ha anche inseguito molti altri suoi oppositori, tra cui gli ex alleati Dora Maria Tellez e Hugo Torres Jim\u00e9nez, l'ultimo dei quali ha guidato un attacco al Palazzo Nazionale nel 1978, costringendo l'allora dittatore Somoza Debayle a liberare un certo numero di prigionieri politici, tra cui lo stesso Ortega. Molti dei prigionieri non sono stati ascoltati e non \u00e8 loro consentito l'accesso n\u00e9 ai familiari n\u00e9 ai consulenti legali. Nell'agosto 2021, Ortega ha inseguito un certo numero di organizzazioni non governative (ONG), privandole dello status giuridico e costringendole a cessare le operazioni. Molti critici del governo Ortega, tra cui leader dell'opposizione, giornalisti e membri della societ\u00e0 civile, sono fuggiti dal Paese a met\u00e0 del 2021. \nL'8 novembre 2021 \u00e8 stato rieletto per la quarta volta consecutiva presidente del Nicaragua con il 75% (seguito dai liberali costituzionalisti nostalgici di Somoza e Aleman con il 14% e 10 deputati).\nControversie.\nSecondo l'amministrazione Reagan, nel 1984 Daniel Ortega diede rifugio per diversi mesi al boss della droga colombiano Pablo Escobar, il quale si trovava in fuga dal suo Paese dopo che aveva ordinato l'uccisione del ministro della Giustizia Rodrigo Lara Bonilla. Allo stesso tempo, Escobar ricevette l'approvazione di Ortega per far partire aerei carichi di cocaina dal Nicaragua con destinazione gli Stati Uniti d'America e, in cambio, Ortega e la giunta sandinista avrebbero ricevuto ingenti pagamenti dal narcotrafficante. La DEA riusc\u00ec a ottenere dal pilota, trafficante di stupefacenti e informatore Barry Seal (in seguito assassinato) alcune fotografie che ritraevano Escobar e funzionari del ministero dell'Interno nicaraguense mentre caricavano cocaina su un aereo all'aeroporto di Managua, a dimostrazione dello stretto legame tra regime sandinista e narcos colombiani.\n Nel 1998 \u00e8 stato accusato di stupro dalla figlia della moglie Zoilam\u00e9rica Narv\u00e1ez, che ha dichiarato di essere stata sistematicamente abusata sin dal 1979 quando aveva 9 anni. Daniel Ortega ha negato le accuse. Il procedimento penale non ha avuto luogo in quanto Daniel Ortega ha beneficiato dell'immunit\u00e0 parlamentare."}
{"id": "641566", "revid": "79968", "url": "https://it.wikipedia.org/wiki?curid=641566", "title": "Rp", "text": ""}
{"id": "641568", "revid": "599013", "url": "https://it.wikipedia.org/wiki?curid=641568", "title": "Rq", "text": ""}
{"id": "641570", "revid": "599013", "url": "https://it.wikipedia.org/wiki?curid=641570", "title": "Rr", "text": ""}
{"id": "641571", "revid": "834", "url": "https://it.wikipedia.org/wiki?curid=641571", "title": "Erbicidi", "text": ""}
{"id": "641574", "revid": "1451528", "url": "https://it.wikipedia.org/wiki?curid=641574", "title": "RT", "text": ""}
{"id": "641578", "revid": "305524", "url": "https://it.wikipedia.org/wiki?curid=641578", "title": "Rt", "text": ""}
{"id": "641579", "revid": "599013", "url": "https://it.wikipedia.org/wiki?curid=641579", "title": "Ru", "text": ""}
{"id": "641582", "revid": "110157", "url": "https://it.wikipedia.org/wiki?curid=641582", "title": "Bocq", "text": "Il Bocq \u00e8 un piccolo fiume che scorre nella provincia belga di Namur, nella parte vallone del paese.\nPercorso.\nIl Bocq ha la sua sorgente presso Scy, nel comune di Hamois, a 300 m s.l.m.\nSi getta nella Mosa (riva destra) a Yvoir, dopo aver percorso circa 40\u00a0km."}
{"id": "641587", "revid": "767487", "url": "https://it.wikipedia.org/wiki?curid=641587", "title": "Italo Acconcia", "text": "Per la sua ragguardevole carriera da calciatore e da selezionatore, \u00e8 considerato tra i personaggi calcistici pi\u00f9 rappresentativi dell'Aquila; alla sua figura \u00e8 stato dedicato un pluriennale torneo giovanile ed \u00e8 stato intitolato lo stadio calcistico cittadino.\nCaratteristiche tecniche.\nGiocatore roccioso dalla considerevole forza fisica, seppur dotato di una notevole tecnica e predisposizione alla corsa, inizia la sua carriera in difesa \u2014 venendo schierato all'occorrenza anche come terzino \u2014 per poi essere, negli anni della maturit\u00e0, adoperato principalmente come mediano.\nCarriera.\nGiocatore.\nAcconcia si mise in luce nella formazione giovanile dell'Oratorio Salesiano dell'Aquila, esordendo poi in prima squadra nell'Aquila Calcio durante il campionato di Serie C 1942-43. Dopo altre due stagioni in maglia rossobl\u00f9, Acconcia venne ceduto insieme al compagno Masci al , militante in Serie B, per la somma di trecentomila lire.\nFiorentina, Udinese e Roma.\nAcconcia gioc\u00f2 con la Fiorentina dal 1947 al 1950. Nella Serie A 1947-1948, disput\u00f2 35 partite, segnando un unico gol il 2 maggio 1948, contro la . La Fiorentina concluse il campionato al 7\u00ba posto. L'anno seguente disput\u00f2 29 partite, segnando 3 gol contro Genoa, Sampdoria e Lazio, mentre la sua squadra chiuse il campionato all'8\u00ba posto.\nAnd\u00f2 meglio per la Fiorentina nella Serie A 1949-1950, nella quale la squadra consegu\u00ec il 5\u00ba posto. Tuttavia, Acconcia gioc\u00f2 solo in 14 partite e non segn\u00f2 alcuna rete. L'anno seguente fu ceduto all'Udinese, che consegu\u00ec il 9\u00ba posto in campionato. Acconcia gioc\u00f2 26 partite, segnando un gol.\nDopo un solo campionato lasci\u00f2 la squadra friulana per rientrare alla Fiorentina, che invece lo cedette per una stagione alla Roma che vinse il campionato di Serie B.\nGenoa.\nSi trasfer\u00ec quindi al Genoa, che si aggiudic\u00f2 ad inizio stagione il trofeo amichevole Coppa Cassano, in onore del defunto giocatore blucerchiato Luigi Cassano, alla sua quinta edizione. Come gi\u00e0 con la Roma, con il Genoa gareggi\u00f2 nella serie cadetta, conquistando la promozione in massima serie, che l'anno seguente chiuder\u00e0 al 12\u00ba posto.\nModena, Salernitana e Pistoiese.\nNelle successive stagioni cambi\u00f2 diverse squadre, rimanendo sempre in serie B: al conquista il terzo posto nella stagione 1954-1955, nel 1955-1956 si trasfer\u00ec alla , dove segna una rete in 20 presenze, mentre successivamente si accas\u00f2 alla e in seguito alla Sangiovannese, dove Acconcia assunse il doppio ruolo di allenatore e di giocatore.\nDisput\u00f2 inoltre una partita con la Nazionale B, il 25 maggio 1949. In carriera ha totalizzato complessivamente 106 presenze e 5 reti in Serie A e 128 presenze ed una rete in Serie B.\nAllenatore.\nDopo aver superato alcuni esami fu scelto a Coverciano come tecnico nazionale. Prima fu selezionatore della Nazionale B; quindi fu Ct della Nazionale Juniores, con cui conquist\u00f2 quattro affermazioni al Torneo di Montecarlo. Tra i talenti che Acconcia ha contribuito a lanciare da tecnico figurano nomi come Paolo Rossi, Antonio Cabrini, Marco Tardelli e Franco Baresi.\nAcconcia mor\u00ec a Firenze il 12 febbraio 1983 all'et\u00e0 di 57 anni.\nIl \"Torneo Italo Acconcia\".\nA partire dal 1984, alla memoria di Acconcia \u00e8 stato intitolato un torneo per formazioni giovanili, organizzato dalla FIGC, dal CONI e dalla P.G.S. Oratoriana, formazione in cui l'aquilano aveva mosso i suoi primi passi calcistici. La prima edizione del torneo fu riservata a squadre di categoria Allievi, dalla seconda in poi a cimentarsi furono invece le formazioni Primavera. Il torneo si \u00e8 concluso nel 1993, alla sua 10\u00aa edizione.\nLa ripresa.\nNel 2008 L'Aquila Calcio ha deciso di prendere in mano le sorti dello scomparso torneo, organizzando dopo quindici anni l'11\u00aa edizione. Alla manifestazione hanno preso parte L'Aquila, Roma, Ciampino e Bellinzona per la categoria Allievi e L'Aquila, Oratoriana, Civitavecchia, Federlibertas e Valle Aterno per quella Giovanissimi.\nA vincere le rispettive categorie sono state Bellinzona (Allievi) e L'Aquila Calcio (Giovanissimi)"}
{"id": "641588", "revid": "599013", "url": "https://it.wikipedia.org/wiki?curid=641588", "title": "Rw", "text": ""}
{"id": "641591", "revid": "599013", "url": "https://it.wikipedia.org/wiki?curid=641591", "title": "Rx", "text": ""}
{"id": "641593", "revid": "599013", "url": "https://it.wikipedia.org/wiki?curid=641593", "title": "Rz", "text": ""}
{"id": "641597", "revid": "287204", "url": "https://it.wikipedia.org/wiki?curid=641597", "title": "Johannes de Muris", "text": "Biografia.\nDe Muris ha insegnato da 1321 all'universit\u00e0 della Sorbona a Parigi dove \u00e8 morto presumibilmente intorno al 1350. Fu uno dei pi\u00f9 influenti teorici dell'Ars nova. I trattati da lui scritti furono \"Musica practica\" e \"Musica speculativa\". Scrisse inoltre di matematica in \"Quadripartitum numerorum\" del 1343 e di proposta per la riforma del calendario nel 1317.\nDe Muris contribu\u00ec anche alla diffusione delle Tavole alfonsine.\nNel 1318 misur\u00f2 ad \u00c9vreux l'inclinazione dell'eclittica (e osserv\u00f2 l'equinozio) con un quadrante di propria fabbricazione e di 15 piedi di raggio. Egli osserv\u00f2 anche le congiunzioni.\n Ci sono anche indicazioni sue su ulteriori osservazioni astronomiche (come l'eclissi solare del 3 marzo 1337) in Bernay, Fontevrault, \u00c9vreux, Parigi e M\u00e9zi\u00e8res-en-Brenne contenute in un manoscritto nell'Escorial."}
{"id": "641604", "revid": "5093087", "url": "https://it.wikipedia.org/wiki?curid=641604", "title": "Pier Luigi Marzorati", "text": ""}
{"id": "641614", "revid": "1318658", "url": "https://it.wikipedia.org/wiki?curid=641614", "title": "Chung Myung-whun", "text": "Biografia.\nHa iniziato la sua carriera musicale come pianista, debuttando all'et\u00e0 di 7 anni con la Seul Philharmonic. Nel 1974 ha vinto il secondo premio al concorso pianistico \u010cajkovskij di Mosca. Ha completato gli studi musicali alla Juilliard School di New York e nel 1978 \u00e8 diventato assistente di Carlo Maria Giulini alla Los Angeles Philharmonic e poi direttore associato presso la stessa orchestra.\nDal 1984 al 1990 \u00e8 stato direttore musicale dell'Orchestra della Saarl\u00e4ndischer Rundfunk; dal 1987 al 1992 direttore ospite principale del Teatro Comunale di Firenze; dal 1989 al 1994 direttore musicale dell'Op\u00e9ra Bastille, dal 1997 al 2005 direttore principale dell'Orchestra dell'Accademia nazionale di Santa Cecilia e nel 1999 della KBS Symphony Orchestra in Corea del Sud. Dal 2000, inoltre, ha assunto la direzione musicale dell'Orchestre Philharmonique de Radio France fino al 2015, dal 2001 al 2010 \u00e8 Special Artistic Adviser della Tokyo Philharmonic Orchestra della quale dal 2011 \u00e8 Direttore Onorario e dal 2005 della Seul Philharmonic Orchestra. Dal 2006 collabora costantemente con l'Orchestra Filarmonica della Scala di Milano e con l'Orchestra del Teatro La Fenice di Venezia. Nella stagione 2012/2013 Myung-whun Chung \u00e8 il Direttore Ospite Principale della S\u00e4chsische Staatskapelle Dresden.\nHa diretto le pi\u00f9 prestigiose orchestre europee e statunitensi, fra cui i Berliner Philharmoniker, il Concertgebouw di Amsterdam, la London Symphony Orchestra e la London Philharmonic, i M\u00fcnchner Philharmoniker, l'Orchestre National de France e l'Orchestre de Paris, l'Orchestra Filarmonica della Scala, i Wiener Philharmoniker, la Boston Symphony Orchestra, la Chicago Symphony Orchestra, la Cleveland Orchestra, la New York Philharmonic e la Philadelphia Orchestra.\nNel 1985 dirige la prima esecuzione assoluta nel Saarl\u00e4ndisches Staatstheater di Saarbr\u00fccken della Sinfonia n. 3 di Isang Yun.\nNel Metropolitan Opera House di New York dirige la ripresa di \"Simon Boccanegra\" di Giuseppe Verdi con Anna Tomowa-Sintow nel 1986, Madama Butterfly con Leo Nucci nel 1988 e Don Carlo nel 1997.\nNel Teatro Comunale di Firenze dirige la ripresa di \"Simon Boccanegra\" con Maria Chiara e Giorgio Zancanaro nel 1988 e la prima rappresentazione di \"La leggenda dell'invisibile citt\u00e0 di Kite\u017e e della fanciulla Fevronija\" di Nikolaj Andreevi\u010d Rimskij-Korsakov con Sara Mingardo nel 1990.\nNel Teatro alla Scala di Milano dirige un concerto con Salvatore Accardo trasmesso su Retequattro e tre con l'Orchestra del Maggio Musicale Fiorentino nel 1989, altri concerti nel 1990, un concerto nel 1991, un concerto con Shlomo Mintz, Lady Macbeth del Distretto di Mcensk, un concerto di Cecilia Bartoli nel 1992, un concerto nel 1993, suona inoltre nel Trio Chung, come pianista, insieme alle sorelle Kyung-wha Chung (violino) e Myung-wha Chung (violoncello) in un concerto nel 1994, un concerto con la Philharmonia Orchestra, Salom\u00e8 (opera) e tre concerti nel 1995, due concerti con Thomas Allen con musiche di Gustav Mahler nel 1996, due concerti nel 1997, due concerti con Stanislav Bunin nel 1998, tre concerti con Alexander Toradze con musiche di Rachmaninov nel 1999, quattro concerti nel 2000, un concerto al Teatro degli Arcimboldi nel 2003, un concerto agli Arcimboldi nel 2004, un concerto nel 2005, un concerto nel 2006, Madama Butterfly con Fiorenza Cedolins ed un concerto con la London Symphony Orchestra nel 2007, un concerto con Vadim Repin ed il Concerto di Natale trasmesso da Rai 1, Idomeneo (opera) ed infine un concerto nel 2009.\nNel Teatro La Fenice di Venezia dirige due concerti nel 1989, suona inoltre nel Trio Chung, come pianista, insieme alle sorelle Kyung-wha Chung (violino) e Myung-wha Chung (violoncello) in un concerto nel 1991 ed uno nel 1994, dirige un concerto nel 1995, la Sinfonia n. 3 (Mahler) nel 2003 e la Sinfonia n. 7 WAB 107 di Anton Bruckner nel 2007. Nell'estate 2013 dirige Otello (Verdi) nel Palazzo Ducale (Venezia) in un allestimento esclusivo del Teatro La Fenice con Coro e Orchestra del Teatro veneziano con Gregory Kunde, Lucio Gallo, Carmela Remigio ed Antonio Casagrande e nel 2014 \"Simon Boccanegra\" con Giacomo Prestia, Maria Agresta e Francesco Meli trasmessa da Rai 5.\nArtista esclusivo della Deutsche Grammophon dal 1990, le sue numerose incisioni hanno spesso ricevuto prestigiosi premi e riconoscimenti della critica musicale.\nLa sua discografia include, tra l'altro, una serie dedicata alla musica sinfonica di Dvo\u0159\u00e1k, realizzata con i Wiener Philharmoniker, ed una dedicata alla musica sacra con l'Orchestra di Santa Cecilia.\nHa ottenuto numerosi premi e riconoscimenti per la sua attivit\u00e0 artistica, tra cui, in Italia, il Premio Franco Abbiati della Critica Musicale Italiana e il Premio \"Arturo Toscanini\". Nel 1991 \u00e8 stato nominato \"Artista dell'anno\" dall'Associazione dei Teatri Francesi e l'anno dopo, nel 1992, il governo francese gli ha conferito la Legion d'Onore per il contributo dato all'Op\u00e9ra di Parigi. Nel 1995 \u00e8 stato insignito tre volte del Premio \"Victoire de la Musique\" e nel 2002 \u00e8 stato nominato accademico onorario dell'Accademia Nazionale di Santa Cecilia.\nParallelamente alla sua attivit\u00e0 musicale, Myung-whun Chung \u00e8 impegnato in iniziative di carattere umanitario e di salvaguardia dell'ambiente. Dal 1992 \u00e8 Ambasciatore per il \"Drug Control Program\" alle Nazioni Unite (UNDCP). Nel dicembre 1995 \u00e8 stato nominato \"Man of the year\" dall'UNESCO e nel 1996 il governo della Corea gli ha conferito il \"Kumkuan\", il pi\u00f9 importante riconoscimento in campo culturale del suo paese. Attualmente ha l'incarico di Ambasciatore onorario per la cultura per la Corea, il primo nella storia del governo del suo paese.\nNel 1992 dirige la ripresa nel Teatro alla Scala di Milano di \"Lady Macbeth del Distretto di Mcensk\" di Dmitri Dmitrievich Shostakovich.\nNel 1997 dirige Otello al Royal Opera House di Londra.\nNel 2001 dirige Tannh\u00e4user (opera) all'Accademia nazionale di Santa Cecilia.\nNel 2002 dirige l'inaugurazione a Roma della Sala Grande del nuovo Auditorium Parco della Musica con un concerto.\nNel 2005 dirige musiche di Beethoven al Teatro Massimo di Palermo.\nAl Wiener Staatsoper nel 2011 dirige Simon Boccanegra con Fiorenza Cedolins, nel 2013 Tristan und Isolde e nel 2014 \"Tannh\u00e4user\".\nNel 2012 dirige la Boheme con Vittorio Grigolo e Inva Mula a Orange.\nAll'Arena di Verona e nel cortile di Palazzo Ducale a Venezia dirige nel 2013 la Messa di Requiem di Verdi, dirigendo una compagina formata dalle orchestre e dai cori dell'Arena di Verona e del Teatro La Fenice, nell'anno del bicentenario verdiano e del centenario del festival lirico e \"Tristan und Isolde\" a Tokyo.\nNel 2014 dirige Otello con Roberto Alagna nel Teatro romano di Orange.\nNel 2016 dirige la Sinfonia No.9 di Beethoven nell'Open Air Theatre di Milano Expo.\nIl 26 maggio 2017 dirige l'Orchestra filarmonica della Scala al Concerto in onore dei Capi di Stato e di Governo e delle Delegazioni Ufficiali partecipanti al vertice G7 di Taormina nel Teatro Greco.\nIl 1\u00ba gennaio 2020 \u00e8 chiamato nuovamente a dirigere per il terzo anno consecutivo il tradizionale concerto di capodanno del teatro La Fenice di Venezia."}
{"id": "641616", "revid": "486946", "url": "https://it.wikipedia.org/wiki?curid=641616", "title": "Teatro Valli", "text": ""}
{"id": "641618", "revid": "767487", "url": "https://it.wikipedia.org/wiki?curid=641618", "title": "Pio Panfili", "text": "Biografia.\nL'artista marchigiano nacque da Giorgio Antonio e Anna Maria Vagnozzi. Su consiglio dell'abate Giovan Battista Tombolini, interrotti presto gli studi di Grammatica, pass\u00f2 alla bottega del pittore fermano Natale Ricci, rimanendovi fino ai 20 anni. A questo primo periodo corrisponde la commissione della decorazione del coro della chiesa dei Cappuccini di Civitanova Alta, di cui rimane solo una memoria scritta del bibliotecario fermano Filippo Raffaelli.\nNel 1745 entr\u00f2 alle dipendenze del fanese Domenico Bianconi, che lo condusse a lavorare con s\u00e9 presso il teatro di San Severino Marche. Studia quindi architettura all'Accademia Clementina di Bologna, conseguendo anche alcuni premi di rilievo nei concorsi annuali; sar\u00e0 poi aggregato fra i docenti accademici della medesima classe di architettura.\nNel 1760 al Panfili venne commissionata la decorazione ad affresco della Sala dell'Aquila nel Palazzo dei Priori di Fermo. La decorazione, illusionistica, venne conclusa due anni dopo.\nNel 1767, nuovamente a Bologna, inizi\u00f2 l'attivit\u00e0 di incisore per l'editore Petronio Della Volpe. Nel 1769 lo stesso editore affid\u00f2 al Panfili le incisioni per \"Regole delli Cinque Ordini d'Architettura\" del Vignola. Negli anni 1770-96 incise una serie di vedute per il \u00abDiario Bolognese Ecclesiastico e Civile\u00bb, pubblicazione annuale iniziata da Lelio Dalla Volpe e continuata dal figlio Petronio. Al 1771 risalgono le vignette, i capilettera, le finali i ritratti dei pittori e le vedute del monastero per \"Il Claustro di San Michele in Bosco\". Quattro capilettera hanno per soggetto la Piazza Grande (ora Piazza del Popolo) di Fermo.\nNel 1774 port\u00f2 a termine la decorazione dello scalone del convento dei Francescani di Montegiorgio. Nel 1782 sono le iniziali, finali, i capilettera per il \"Della Architettura, Della Pittura e Della Statua, di Leon Battista Alberti\". Al 1786 risalgono le incisioni per il \"Trattato della Pittura di Leonardo\".\nNel 1787 venne commissionata all'artista la decorazione illusionistica del soffitto del Duomo di Fermo, risolta con una serie di finte cupole dipinte.\nDa un'idea di Sebastiano Cavina, l'artista realizz\u00f2 una prima \u00abRaccolta di Cartelle pubblicate per uso della Giovent\u00f9 Studiosa\u00bb con un'antologia di frammenti d'ornato (edita postuma nel 1831). Nel 1800 con la ripresa dell'edizione del \u00abDiario Bolognese Ecclesiastico e Civile\u00bb l'artista pubblic\u00f2 una nuova veduta raffigurante \"Piazza Maggiore di Bologna\". Infine, agli anni 1804-06, risalgono tre vedute inserite nell'almanacco \u00abSerie dei sovrani e delle Repubbliche di Europa\u00bb, edito da Ulisse Ramponi."}
{"id": "641623", "revid": "116494625", "url": "https://it.wikipedia.org/wiki?curid=641623", "title": "Greatest Video Hits 2", "text": "Greatest Video Hits 2 \u00e8 un doppio DVD pubblicato nel novembre 2003 che raccoglie tutti i videoclip dei Queen realizzati tra il 1981 e il 1989. I video erano stati precedentemente pubblicati nelle VHS The Works Video EP (1984), The Miracle Video EP (1989) e Greatest Flix II (1991).\nA differenza della VHS \"Greatest Flix II\", che riproponeva per intero la tracklist della compilation \"Greatest Hits II\", il primo DVD non contiene i videoclip dei brani tratti dall'album del 1991 \"Innuendo\" (ovvero \"Innuendo\", \"Headlong\", \"I'm Going Slightly Mad\" e \"The Show Must Go On\"; la traccia \"These Are the Days of Our Lives\" venne esclusa anche dalla VHS, per essere inclusa nella pi\u00f9 recente \"Greatest Flix III\") e vennero sostituiti da quelli dei singoli \"Las palabras de amor (The Words of Love)\", \"Body Language\", \"Princes of the Universe\" e \"Scandal\".\nTracce.\nTracce nascoste.\nOltre alle tracce presenti nei due DVD ci sono anche 2 tracce nascoste, raggiungibili solo con speciali codici:"}
{"id": "641625", "revid": "767487", "url": "https://it.wikipedia.org/wiki?curid=641625", "title": "Callimaco (nome)", "text": "Origine e diffusione.\nDeriva dal greco antico \u039a\u03b1\u03bb\u03bb\u03b9\u03bc\u03b1\u03c7\u03bf\u03c2 (\"Kallimachos\"), composto da \u03ba\u03b1\u03bb\u03cc\u03c2 (\"kalos\", \"bello\", \"buono\", presente anche in Calliope, Calimero, Callinico e Calogero) e \u03bc\u03b1\u03c7\u03bf\u03bc\u03b1\u03b9 (\"makomai\", \"lottare\", da cui anche Telemaco, Lisimaco, Andromaco e Simmaco); il significato complessivo pu\u00f2 essere interpretato come \"bel combattente\", \"buon combattente\" o \"che combatte bene\".\nIn Italia \u00e8 attestato prevalentemente in Toscana e, per il resto, disperso nel Nord; la sua diffusione \u00e8 sostenuta sia dal culto verso il santo cos\u00ec chiamato, sia dal prestigio del poeta greco Callimaco, tuttavia \u00e8 scarsissima.\nOnomastico.\nL'onomastico viene festeggiato il 7 novembre in memoria di san Callimaco, martire a Melitene con Mamante, Gerone e diversi altri compagni."}
{"id": "641627", "revid": "767487", "url": "https://it.wikipedia.org/wiki?curid=641627", "title": "Umile", "text": "Origine e diffusione.\nSi tratta di una gamma di nomi basati sui termini italiani \"umile\" e \"umilt\u00e0\", oppure sui latini \"humilis\" e \"humilitas\" da cui derivano (etimologicamente, da \"humus\", \"terra\", \"suolo\").\nNomi tipicamente cristiani in virt\u00f9 del loro significato, il loro uso pu\u00f2 riflettere in parte anche una venerazione verso la Madonna dell'Umilt\u00e0, uno dei titoli con cui \u00e8 venerata la Vergine Maria.\nPer quanto concerne la diffusione, la forma ambigenere \"Umile\" \u00e8 attestata prevalentemente in provincia di Cosenza, dove \u00e8 pi\u00f9 forte il culto del santo cos\u00ec chiamato; in Toscana, dove si venera la beata monaca Umilt\u00e0, il nome \u00e8 presente nelle forme Umile, Umiliano/Umiliana e Umilt\u00e0. La variante Umiliato, infine, pu\u00f2 in parte essere riferita anche all'ordine monastico degli umiliati.\nOnomastico.\nL'onomastico si pu\u00f2 festeggiare in pi\u00f9 date:"}
{"id": "641628", "revid": "38275", "url": "https://it.wikipedia.org/wiki?curid=641628", "title": "Pk 40 7,5cm", "text": ""}
{"id": "641641", "revid": "869733", "url": "https://it.wikipedia.org/wiki?curid=641641", "title": "Come te nessuno mai", "text": "Come te nessuno mai \u00e8 un film del 1999 diretto da Gabriele Muccino.\nTrama.\n1999. Silvio \u00e8 un liceale di Roma grande amico di Ponzi e innamorato di Valentina, la ragazza del suo amico Martino. Assieme ad altri amici fantasticano sulle ragazze della loro et\u00e0 e partecipano alle rivolte per l'occupazione della scuola. Dopo un bacio con la ragazza di Martino, Silvio si mette nei guai confidando tutto a Ponzi che in seguito sparge la voce. Nel frattempo gli studenti iniziano ad occupare la scuola per manifestare contro il \"sistema\" con qualsiasi pretesto. L'intento \u00e8 anche quello di emulare i rispettivi padri che hanno vissuto il periodo del 1968 e lottato per una causa vera. Dopo il confronto con Martino e la fuga dalla scuola assediata dalla polizia, Silvio viene colto di sorpresa dall'amica Claudia che gli confessa i propri sentimenti, ne rimane stupefatto e con lei scopre l'amore.\nProduzione.\nAmbientazione.\nLe scene del film ambientate all'interno della scuola sono state girate nel Complesso del Buon Pastore.\nDistribuzione.\nIl film \u00e8 stato distribuito nei cinema italiani nell'ottobre del 1999."}
{"id": "641643", "revid": "1543377", "url": "https://it.wikipedia.org/wiki?curid=641643", "title": "Scena vera", "text": "Scena vera \u00e8 il primo EP dei Microspasmi, al tempo semplicemente Medda &amp; Goedi, uscito nel 1998.\nL'album, privo di collaborazioni in featuring fatta eccezione per Bassi Maestro allo scratch e per la coppia Vez &amp; Vigor con un remix del brano \"Scena vera\", riscuote un discreto successo critico e verr\u00e0 rivalutato alcuni anni pi\u00f9 tardi, quando i Microspasmi pubblicheranno il loro secondo lavoro \"13 pezzi per svuotare la pista\"."}
{"id": "641651", "revid": "729019", "url": "https://it.wikipedia.org/wiki?curid=641651", "title": "M6 (carro armato)", "text": "L\u2019M6 era un carro armato pesante statunitense che venne progettato nel 1940 con una massa di oltre 57 tonnellate munito di cannone da 76 mm oltre ad un cannoncino da 37 mm coassiale. Il carro armato non ebbe successo nonostante la sua potenza, soprattutto per le necessit\u00e0 di movimentazione attraverso l'Atlantico a bordo delle navi mercantili. Durante la seconda guerra mondiale venne privilegiata la maggiore maneggevolezza dell'M4 Sherman.\nSviluppo.\nNella primavera del 1940 il War Department statunitense avvi\u00f2 un programma relativo alla realizzazione di un carro armato pesante, comparabile per potenza di fuoco a quanto gi\u00e0 realizzato negli anni precedenti in Europa. Il 20 maggio 1940 l'ufficio del Chief of Infantry mand\u00f2 all'US Army Ordnace Department la richiesta per lo sviluppo di un carro pesante da affiancare al carro medio M2A1 allora in servizio. Rivelatosi inadeguato per le esigenze belliche il carro M2A1 non venne mai impiegato in azione, venendo sostituito sulle linee di costruzione dall'M3 General Lee. A seguito di questa richiesta l'Ordnace Department avvi\u00f2 il lavoro per la definizione del progetto.\nLa prima stesura prevedeva un carro multitorretta pesante circa 50 tonnellate. La torretta principale sarebbe stata armata con un pezzo T6 a bassa velocit\u00e0 da 75 mm, mentre le altre due torrette sarebbero state armate, una con un cannoncino da 37 mm, e l'altra con un cannoncino da 20 mm ambedue supportate da una mitragliatrice coassiale da 7,62 mm. Davanti e dietro lo scafo vi sarebbero state ulteriori quattro mitragliatrici da 7,62 mm su supporti a sfera. Il progetto fu approvato l'11 giugno 1940 con la designazione Heavy Tank T1. La costruzione dei prototipi fu affidata alla ditta Baldwin Locomotive Works.\nMentre si stava procedendo ai preparativi per la costruzione dei prototipi, e si effettuava la scelta del propulsore e delle soluzioni meccaniche da adottare, insorsero problemi legati alla soluzione prescelta per l'armamento. La soluzione multitorretta era stata abbandonata in Europa gi\u00e0 da tempo, a causa di problemi legati alla complessa gestione di questi mezzi, dotati anche di un equipaggio troppo numeroso. Nell'ottobre 1940 i tecnici americani del War Department erano giunti alla medesima scelta dei colleghi europei. L'armamento del progetto T1 venne notevolmente semplificato, le torrette secondarie furono tutte cancellate e rimase solo quella principale.\nDescrizione tecnica.\nL'equipaggio era formato da sei uomini: comandante, cannoniere e assistente cannoniere, collocati nella torretta, un addetto alla gestione delle munizioni posizionato nello scafo, conducente e assistente conducente seduti nella parte anteriore dello scafo. Il capocarro aveva il compito di azionare la mitragliatrice contraerea da 12,7 mm posizionata sul cielo della torretta. La propulsione si basava su un motore radiale di derivazione aeronautica Wright G-200 (Model 791C0GC1) Cyclone 9, a 9 cilindri raffreddati ad aria, della cilindrata di 29.873 cc, erogante 825 hp a 2.300 giri/minuto. La scelta del propulsore fu effettuata dalla Society of Automotive Engineers dopo una accurata analisi dei fabbisogni di potenza del nuovo carro armato. La capacit\u00e0 carburante era pari a 1.812 litri, mentre il consumo era di 1.132 litri per 100 km.\nLe scelte per la corazzatura e la trasmissione generarono moltissime discussioni. Non riuscendo ad effettuare una scelta definitiva, la selezione venne demandata alla sperimentazione pratica. Alla Baldwin furono ordinati prototipi con sistemi di trasmissione e struttura dello scafo differenti. Vennero previsti inizialmente tre prototipi con trasmissione elettrica, due con convertitore di coppia e altri due con trasmissione idraulica. Alcuni di questi sarebbero stati dotati di corazzatura a piastre saldate, altri a piastre fuse. La sospensione era garantita in ogni fiancata, su tutti i prototipi, da quattro carrelli a due ruote e ammortizzatore a mollone orizzontale. La protezione laterale del treno di rotolamento era affidata ad una ampia scudatura a grembiule. L'armamento principale si basava su un cannone M7 da 76,2 mm dotato di 75 colpi. L'armamento secondario verteva su un cannone coassiale M6 da 37 mm con 202 colpi. Nella parte frontale dello scafo, in postazione scudata azionata dall'assistente del conducente, vi erano 2 mitragliatrici Browning M1919A4 da 7,62 mm, con 5.500 colpi complessivi e 2 mitragliatrici Browning M2HB da 12,7 mm dotate complessivamente di 6.900 colpi. Esse erano poste in altrettante feritoie all'estremit\u00e0 anteriore della scudatura frontale. Tali armi, con l'ausilio di servocomandi elettrici, erano gestite dal conducente. Sul cielo della torretta era installata una mitragliatrice Browning M2HB da 12,7 mm per il tiro antiaereo. Le prestazioni prevedevano una velocit\u00e0 massima di 35 km/h con un'autonomia su strada di 160 km, la possibilit\u00e0 di guado era pari ad 1,20 m, la massima trincea superabile era di 3,35 m, mentre il massimo ostacolo superabile era di 0,91 m.\nImpiego.\nNel 1941 la Baldwin inizi\u00f2 la costruzione dei due prototipi dotati di trasmissione idraulica. Quello con corazzatura a piastre fuse mantenne la denominazione T1, mentre quello a piastre saldate fu designato T1E4. Il T1E1 fu il prototipo con scafo fuso e trasmissione elettrica, mentre quelli con convertitore di coppia vennero designati T1E2, mentre quelli con convertitore di coppia e corazzatura saldata divennero T1E3.\nLa costruzione dei prototipi T1 e T1E4 non venne mai portata a termine per l'insorgere di numerosi problemi tecnici. La Baldwin costru\u00ec anche otto T1E2 che, nel dicembre 1942, a guerra gi\u00e0 iniziata, vennero riclassificati M6. Sul finire del 1942 vennero consegnati dodici esemplari della versione M5A1 e venti della M6A2. La corazzatura di questi carri venne valutata positivamente dall'Ordnance Department, che consider\u00f2 buona anche l'autonomia. L'unico difetto riscontrato fu la velocit\u00e0 massima, giudicata appena sufficiente. All'inizio del 1943 l'Ordnance Department, assieme all'Armored Corps, considerarono l'emissione di un primo ordine per la consegna di 115 carri, mentre si richiedevano fondi per una serie costruttiva di 1.000 esemplari.\nPurtroppo, secondo i tecnici dell'Armored Corps, il peso di 57 tonnellate e l'ingombro del mezzo, avrebbe influito negativamente sulla movimentazione navale del carro. Inoltre l'Armored Corps sollecitava l'Ordnance Depertment a realizzare nuove versioni del carro medio M4 Sherman, sviluppando contemporaneamente nuovi carri pesanti. Per tentare di sbloccare il programma M6, l'Ordnance Department, nel corso del 1943, raccomand\u00f2 alla Baldwin la progettazione di una versione pesante 77 tonnellate e con corazza frontale di 190 mm, designata M6A2E1. Il prototipo di questo carro avrebbe dovuto essere realizzato per conversione di un M6A2 di serie. L'idea non venne favorevolmente accolta dall'Armored Corps, che riteneva che il peso eccessivo avrebbe influito notevolmente sulla mobilit\u00e0 del mezzo, riducendone le possibilit\u00e0 di impiego. L'Ordnance Department valut\u00f2 a lungo l'adozione di un armamento pi\u00f9 potente. Si valut\u00f2 di dotare un prototipo carro di un cannone T7 da 90 mm, ma poi si prefer\u00ec modificare un T1E1 dotandolo di una torretta armata con un pezzo T5E1 da 105 mm. Tale trasformazione venne designata M6A2E1-1.\nQuesta operazione venne bloccata nell'agosto del 1944 dal deciso intervento del generale Eisenhower. La Baldwin Locomotive Works stava premendo per arrivare alla produzione di serie del mezzo, dichiarando che, in caso di ordine immediato, il primo esemplare di serie sarebbe stato consegnato in data 15 novembre 1944. Il generale Eisenhower ferm\u00f2, tuttavia, ogni ulteriore investimento sul mezzo, giudicandolo una perdita di tempo e risorse a sfavore delle ultime versioni del carro medio M4 Sherman. Il 14 dicembre 1944 il carro M6 venne dichiarato ufficialmente obsoleto. Vari prototipi apparvero in film di propaganda e poi furono avviati alla demolizione.\nOggi un carro della versione M6A2 si pu\u00f2 ammirare presso l'United States Army Ordnace Museum di Aberdeen, Maryland.\nVersioni.\nT1: prototipo con corazzatura a piastre fuse e trasmissione idraulica. Non completato per l'insorgere di problemi tecnici.\nT1E1: un prototipo con scafo fuso e trasmissione elettrica.\nT1E2: due prototipi dotati di convertitore di coppia.\nT1E3: due prototipi dotati di convertitore di coppia e corazzatura saldata.\nT1E4: un prototipo con corazzatura a piastre saldate e trasmissione idraulica. Non completato per l'insorgere di problemi tecnici.\nM6: otto esemplari di preserie, gi\u00e0 designati T1E2.\nM6A1: versione realizzata in dodici esemplari (come i T1E3)\nM6A2: versione realizzata in venti esemplari (come il T1E1)\nM6A2E1: progetto di versione pesante 77 tonnellate e con corazza frontale di 190 mm. Non realizzata.\nM6A2E1-1: un prototipo ricavato per trasformazione di un T1E1 dotato di torretta armata con un pezzo T5E1 da 105 mm."}
{"id": "641652", "revid": "729019", "url": "https://it.wikipedia.org/wiki?curid=641652", "title": "40M Tur\u00e1n I", "text": "Il 40M Tur\u00e1n I \u00e8 stato un carro armato medio in forza all'Esercito ungherese nel corso della seconda guerra mondiale, derivato da un prototipo disegnato in Cecoslovacchia alla fine degli anni trenta come miglioramento del carro armato leggero LT vz. 35. Venduto dalla Germania nazista all'Ungheria, fu modificato in alcune sue componenti, prodotto a partire dal 1941 e immesso in servizio nel 1943 con le divisioni corazzate del paese; ebbe il battesimo del fuoco nella primavera 1944 e si dimostr\u00f2 una macchina superata per l'armamento (un pezzo da 40\u00a0mm), la corazzatura e la tecnologia impiegata. Ne furono consegnati 235 o 285 esemplari, fabbricati a lento ritmo. Nonostante la sua arretratezza, fu il carro armato pi\u00f9 diffuso e usato nell'Esercito ungherese.\nNel 1943 ne fu progettata una versione dotata di un cannone corto da 75\u00a0mm, della quale furono assemblate circa 140 unit\u00e0: anche questo mezzo, denominato 41M Tur\u00e1n II, prov\u00f2 di essere del tutto obsoleto per i campi di battaglia del 1944. A corto di mezzi blindati, l'Ungheria bas\u00f2 sull'affidabile meccanica dello scafo il 43M Tur\u00e1n III equipaggiato con il cannone KwK 40 tedesco, un modello di cacciacarri (Zr\u00ednyi I) e il cannone d'assalto 43M Zr\u00ednyi II, l'unico a essere schierato in qualche decina d'esemplari.\nStoria.\nSviluppo.\nNel dicembre 1937 la divisione tecnica della \u0160koda inizi\u00f2 i lavori su un progetto di carro armato medio, derivato da quello del carro armato leggero LT vz. 35 e detto S-II-c. Si trattava di un mezzo dal peso in ordine di combattimento di 16,50 tonnellate, con una torretta girevole armata di un cannone \u0160koda A9 vz. 38 da 47\u00a0mm; doveva inoltre essere dotato di due mitragliatrici e montare un motore da 250\u00a0hp con cilindrata da 13,8 litri, superiore a quello dell'LT vz. 35. La corazzatura frontale fu un poco aumentata a 30\u00a0mm. L'esercito cecoslovacco, preoccupato dal clima internazionale sempre pi\u00f9 teso, richiese immediatamente la fabbricazione di due prototipi che per\u00f2 erano ancora in costruzione quando, nell'ottobre 1938 e poi nel marzo 1939, la Wehrmacht procedette all'occupazione della Cecoslovacchia. I tedeschi acquisirono i due carri armati, li completarono e li collaudarono, dando loro la nuova denominazione T-21. In seguito decisero di apportare alcune migliorie al progetto iniziale e ordinarono alla \u0160koda di assemblare due altri prototipi, designati T-22.\nNel novembre 1940 il Regno d'Ungheria sottoscrisse il Patto tripartito e la Germania nazista offr\u00ec il T-22 all'Esercito magiaro, che aveva manifestato interesse per i veicoli. I mezzi giunsero nei primi mesi del 1941 nel paese e dopo alcune prove furono sottoposti a modifiche: la corazzatura frontale di torretta e scafo fu portata a 50\u00a0mm, il motore fu rimpiazzato da un modello ungherese gi\u00e0 in uso sul carro armato leggero 38M Toldi e, infine, il cannone A9 da 47\u00a0mm fu rimpiazzato dal pezzo \u0160koda A17 da 40\u00a0mm (noto anche come 41M), l'arma anticarro standard dell'esercito e opportunamente modificata per l'installazione su veicolo. Lo stato maggiore fu soddisfatto dalle modifiche e il mezzo entr\u00f2 in servizio con la denominazione \"40M Tur\u00e1n I\".\nIl carro fu in seguito potenziato nella dotazione offensiva, sostituendo il pezzo da 40\u00a0mm con un cannone corto da 75\u00a0mm allo scopo di meglio contrastare i blindati sovietici. La conversione ebbe la denominazione \"41M Tur\u00e1n II\" ma si rivel\u00f2 mediocre.\nProduzione.\nIl 40M Tur\u00e1n I fu fabbricato dall'ottobre 1941 a buona parte del 1944 dalle aziende Weiss Manfr\u00e9d Ac\u00e9l- \u00e9s F\u00e9mm\u0171vek (70 esemplari), Waggongy\u00e1r (70 esemplari), M\u00c1VAG Di\u00f3s-Gy\u0151r (50 esemplari) e infine Ganz di Budapest (45 esemplari), per complessivi 235 esemplari. Due fonti parlano invece di 285 unit\u00e0 completate, senza specificare la ripartizione tra le varie ditte. La Manfr\u00e9d e la M\u00c1VAG si occuparono inoltre di fornire i cannoni e gli apparati motore. Nel biennio 1943-1944 queste ditte, o solo alcune di esse, furono coinvolte anche nella produzione del 41M Tur\u00e1n II, che si concluse alla quota di 139 esemplari. Le linee di montaggio, che avevano continuato a funzionare nonostante l'occupazione tedesca, chiusero definitivamente dopo alcuni bombardamenti aerei anglo-statunitensi e l'invasione dell'Ungheria da parte dell'Armata Rossa alla fine del 1944. Il totale di carri serie Tur\u00e1n oscilla tra 374 e 424 esemplari.\nImpiego operativo.\nI 40M Tur\u00e1n I cominciarono a essere distribuiti alle truppe solo all'inizio del 1943, dopo che la quasi totalit\u00e0 della componente corazzata schierata con la 2\u00aa Armata ungherese era stata distrutta nel corso della terza offensiva sovietica sul fronte di Stalingrado. Nel dettaglio, formarono l'organico della ricostituita 1\u00aa Divisione corazzata, della 2\u00aa Divisione corazzata e alcuni reparti della 1\u00aa Divisione di cavalleria; a partire dal 14-15 maggio 1943, sempre in queste unit\u00e0, furono immessi in servizio anche i primi tre 41M Tur\u00e1n II. Il battesimo del fuoco avvenne solo nell'aprile 1944, quando la 2\u00aa Divisione corazzata intervenne in Galizia, a fianco dell'Esercito tedesco, per frenare la progressione sovietica; nei violenti combattimenti and\u00f2 perso 1/4 della componente blindata senza alcun risultato. L'armamento dei Tur\u00e1n si rivel\u00f2 incapace di perforare i carri armati sovietici (per lo pi\u00f9 T-34 e modelli dello Iosif Stalin) se non con uno sparo a bruciapelo e solo con il pezzo da 75\u00a0mm, mentre la corazzatura non garantiva loro protezione sufficiente alle distanze d'ingaggio dell'epoca e neppure contro i tiri a lunga gittata.\nDopo la pessima prova in Galizia, i Tur\u00e1n I e II continuarono a essere comunque adoperati in mancanza d'altro, visto che la Germania non era capace di produrre cos\u00ec tanti Panzer da equipaggiare l'alleata Ungheria; i comandanti ungheresi cercavano tuttavia d'evitare battaglie contro i mezzi sovietici se non era necessario. Entro la fine del 1944, tutti i Tur\u00e1n 40M e 41M erano stati messi fuori combattimento o distrutti.\nCaratteristiche.\nIl 40M Tur\u00e1n I era un carro armato medio con equipaggio di cinque uomini. Nella torretta a pianta esagonale sedevano il comandante (sinistra posteriore), il cannoniere (sinistra anteriore) e il caricatore a destra, pi\u00f9 arretrato rispetto a quest'ultimo. Cannoniere e caricatore disponevano ciascuno di un periscopio ruotabile in incamiciatura corazzata, mentre il capocarro usufruiva di due periscopi corazzati e girevoli installati sulla cupola; subito a sinistra del cannone era stato ricavato un oculo chiudibile, atto a utilizzare armi portatili dall'interno del carro. Nello scafo anteriore si trovavano a destra il pilota e alla sua sinistra un addetto alla mitragliatrice in casamatta, ciascuno con il rispettivo periscopio mobile con guaina corazzata; il pilota, inoltre, osservava l'esterno anche da una feritoia ricavata su un portelletto corazzato che, quando il mezzo non era in battaglia, era tenuto aperto. Tra questo e la postazione del mitragliere si trovava una seconda apertura per l'impiego di armi, di norma sigillata con un cappuccio corazzato. L'equipaggio entrava attraverso due portelloni ad anta singola sui lati della torre e dalla botola in due met\u00e0 che chiudeva la cupola. Il Tur\u00e1n disponeva della radio R-5/a, la cui antenna era fissata all'angolo anteriore sinistro della sovrastruttura; i carri dei comandanti potevano accogliere una seconda radio nel retro della torre, al cui esterno si trovava un piccolo supporto per l'antenna relativa.\nNel vano posteriore si trovava l'apparato motore, un Manfr\u00e9d Weiss da 8 cilindri a V, cilindrata di 14,9 litri, erogante 260\u00a0hp a giri al minuto: servito da serbatoi per complessivi 265 litri di benzina, era collegato a una trasmissione anteriore con cambio a tre velocit\u00e0 e tre retromarce (o sei marce avanti e sei indietro). Il raffreddamento del propulsore avveniva grazie a una presa d'aria superiore, spostata sulla destra dell'ampio pianale dello scafo, e a due altre griglie ai lati della sovrastruttura posteriore; sopra la parte terminale di queste erano state sistemate due marmitte, una per lato. La manutenzione era possibile grazie a un totale di cinque portelli vincolati a cardini, distribuiti sull'intera copertura del vano motore. La potenza arrivava alle ruote motrici anteriori che muovevano cingoli in acciaio larghi 420\u00a0mm, con maglie unite a secco e munite ciascuna di guida a dente centrali. Il treno d'appoggio era formato da otto ruote portanti a battistrada gommato, riunite a due a due mediante elementi orizzontali con perno; ognuna delle coppie era quindi vincolata a un braccio ricurvo che, libero di oscillare attorno un perno, era assicurato all'estremit\u00e0 di un longherone inchiavardato al fianco dello scafo parallelamente al terreno: in corrispondenza della giuntura tra questa intelaiatura e ogni coppia di bracci (formanti un carrello) era inserita una sospensione a balestra. Infine erano presenti cinque doppi rulli superiori, una ruota di rinvio posteriore a doppia corona dentata che serviva a controllare la tensionatura dei cingoli, una nona ruota d'appoggio posta davanti alle altre e dotata di un proprio ammortizzatore. Il sistema di guida era quello convenzionale dell'epoca: ai lati del sedile del pilota vi erano due leve direzionali con freni integrati, di fronte, i pedali dell'acceleratore e della frizione; per sterzare, si premeva la frizione e si tirava la leva desiderata, bloccando il cingolo dipendente e svoltando cos\u00ec a destra o a sinistra.\nIl Tur\u00e1n era armato con il cannone 41M da 40\u00a0mm da 51 calibri (L/51), in torretta, e con due mitragliatrici 34/40.M da 7,92\u00a0mm, una coassiale al pezzo e l'altra nello scafo anteriore sinistro: entrambe erano inserite in supporti a sfera e avevano la canna rivestita con una guaina corazzata che, per quella nello scafo, era estesa anche al mirino disassato a destra. Il cannone 41M era la versione veicolare del pezzo anticarro standard della fanteria e poteva impiegare anche le munizioni del Bofors contraereo, del pari in servizio con l'esercito; il proiettile perforante pesante 880 grammi usato dal 41M era sparato a una velocit\u00e0 iniziale di 875\u00a0m/s. Da 100 metri era capace di penetrare una lastra corazzata inclinata di 30\u00b0 di 51\u00a0mm; mantenendo l'inclinazione, la penetrazione diminuiva a 40\u00a0mm se lo sparo avveniva da 500 metri, 33\u00a0mm se da metri, 25\u00a0mm da metri e 19,5\u00a0mm da metri. L'alzo del pezzo e della 34/40M coassiale era ottenuto manualmente e copriva da -10\u00b0 a +25\u00b0; anche il brandeggio della torre era meccanico. La riserva di munizioni ammontava a 101 granate e cartucce.\nLa corazzatura era formata da lastre in acciaio modellato e unite agli assali del telaio tramite rivetti, soluzione economica che andava a discapito della solidit\u00e0. Era spessa 50\u00a0mm sullo scafo frontale, 40\u00a0mm sui lati verticali, 8\u00a0mm sul cielo e 25\u00a0mm per il fondo; non \u00e8 nota quella posteriore. La torretta aveva corazza da 50\u00a0mm frontale, da 25\u00a0mm su fianchi e retro e da 13\u00a0mm sul tetto. Gli ultimi esemplari del 1944 furono dotati in fabbrica di piastre aggiuntive da 10\u00a0mm sul lato anteriore di scafo e torretta, nel tentativo di aumentare le probabilit\u00e0 di sopravvivenza e, al contempo, non affaticare eccessivamente il motore. Sul campo, invece, spesso furono aggiunte lamiere distanziate dalla corazza, a imitazione delle \"Sch\u00fcrzen\" adoperate dai Panzer III e IV.\nIl Tur\u00e1n I era lungo 5,55 metri, alto 2,39 metri e largo 2,44 metri, con una luce libera (distanza tra fondo dello scafo e terreno) di 35\u00a0cm. In ordine di combattimento pesava 18,20 tonnellate; sviluppava una pressione specifica al suolo di 0,78\u00a0kg/cm\u00b2 e godeva di un rapporto peso/potenza di 14,29\u00a0hp/t. Su strada piana e preparata raggiungeva la velocit\u00e0 massima di 47\u00a0km/h, mentre l'autonomia sulla stessa superficie a media velocit\u00e0 era di 165 chilometri con un consumo di 100 litri di carburante ogni 120 chilometri. Il carro gestiva pendenze sino a 45\u00b0 calcolati dall'orizzontale e gestiva guadi fino a 0,90 metri, ostacoli verticali alti fino a 0,80 metri e fossati larghi 2,20 metri al massimo. Il raggio di sterzata era ampio 12 metri.\nVersioni.\n41M Tur\u00e1n II.\nSubito dopo la distruzione della 2\u00aa Armata sul fronte orientale nel gennaio-febbraio 1943, lo stato maggiore si rese conto che i Tur\u00e1n I prossimi a entrare in servizio non avrebbero avuto possibilit\u00e0 contro i T-34 sovietici, a causa del modesto cannone da 40\u00a0mm che montavano. Perci\u00f2, la M\u00c1VAG Di\u00f3s-Gy\u0151r fu incaricata di studiare un armamento pi\u00f9 efficace. La ditta modific\u00f2 il cannone da campagna B\u00f6hler M18 da 75\u00a0mm, ottenne il pezzo 41M da 75\u00a0mm L/25 e lo install\u00f2 in torretta, che fu allargata e dotata di un esteso mantelletto inglobante in parte la canna; inoltre sul tetto apparve una caratteristica cupola smussata ad angolo acuto: il mezzo fu frettolosamente accettato dall'esercito ed ebbe la denominazione 41M Tur\u00e1n II \"nehez harckocsi\" (\"carro armato pesante\"), poi cambiata in 41M Tur\u00e1n \"75 rovid nehez harckocsi\" (\"carro armato pesante 75 corto\").\nRispetto al 40M, questa versione era pi\u00f9 pesante di una tonnellata in assetto da combattimento e perci\u00f2 presentava una maggiore pressione al suolo (0,83\u00a0kg/cm\u00b2); le munizioni trasportabili assommavano a 56 granate e cartucce. Meccanica, motorizzazione e corazzature rimasero invece identiche. Prodotto in 139 esemplari, il 41M Tur\u00e1n II debutt\u00f2 in battaglia nell'aprile 1944 e si dimostr\u00f2 un mezzo mediocre, facile preda dei corazzati sovietici pesanti che il suo pezzo da 75\u00a0mm, a bassa velocit\u00e0 iniziale, non era in grado di distruggere se non da molto vicino.\n43M Tur\u00e1n III.\nSempre nei primi mesi del 1943 e quasi in contemporanea alla progettazione del Tur\u00e1n II, lo stato maggiore ordin\u00f2 un carro armato pesante equipaggiato con il KwK 40 L/43 fornito dalla Germania, per disporre di un veicolo realmente efficace sul campo; il pezzo fu modificato dagli ungheresi per sparare sia munizioni tedesche, sia granate speciali da loro ideate. Fu costruito un solo prototipo, denominato \"hasszu nehez harckocsi\" (\"carro armato pesante lungo\") e poi \"43M Tur\u00e1n III\": fornito di corazzatura pi\u00f9 spessa, presentava una torretta ancora pi\u00f9 larga, con cupola arretrata e sopraelevata che le dava un profilo peculiare. Per il resto rimase identico al Tur\u00e1n I. Il veicolo non fu mai prodotto in serie e fu distrutto in un momento imprecisato dell'invasione dell'Ungheria.\nDerivati.\nZr\u00ednyi I.\nGi\u00e0 nella seconda met\u00e0 del 1942, la Weiss Manfr\u00e9d ebbe disposizioni di progettare un cannone d'assalto e un cacciacarri sullo scafo del 40M Tur\u00e1n I. Il secondo ebbe come armamento il KwK 40 da 75\u00a0mm in una bassa sovrastruttura e un prototipo fu pronto nell'inverno 1943. Per la met\u00e0 del 1944 fu impostata una linea di produzione e il mezzo ebbe la designazione semi-ufficiale \"44M Zr\u00ednyi I\"; tuttavia, l'invasione sovietica dell'Ungheria imped\u00ec ogni ulteriore sviluppo e l'unico esemplare and\u00f2 perduto.\n43M Zr\u00ednyi II.\nIl 43M Zr\u00ednyi II era il cannone d'assalto sperimentale creato in parallelo allo Zr\u00ednyi I. A differenza di questo, era armato con una versione veicolare di un obice da 105\u00a0mm, installato in una casamatta corazzata. Il semovente fu valutato e accettato dall'esercito nel gennaio 1943. Fu prodotto in circa settanta esemplari e si dimostr\u00f2 il veicolo corazzato ungherese pi\u00f9 riuscito della seconda guerra mondiale, combattendo in Galizia, nell'assedio di Budapest e anche in Slovacchia."}
{"id": "641653", "revid": "113447232", "url": "https://it.wikipedia.org/wiki?curid=641653", "title": "Gasparo da Sal\u00f2", "text": "Biografia.\nNasce a Sal\u00f2, sul lago di Garda, da una famiglia con interessi artigianali, giuridici, artistici figurativi e musicali, divenuta tale dopo che il nonno Santino, possidente di greggi e forse produttore di corde musicali in budello di pecora, si \u00e8 trasferito da Polpenazze del Garda alla capitale della riviera del Garda, per dare pi\u00f9 opportunit\u00e0 alla famiglia inserendo i figli nell'ambiente artistico di Sal\u00f2, capitale della Magnifica Patria di Riviera, che era molto ricco e vivace in quanto figlia prediletta della Serenissima Repubblica di Venezia. Gasparo \u00e8 figlio e nipote di due suonatori e musici, nonch\u00e9 compositori, professionisti di alto livello, Francesco e Agostino, specializzati tanto da essere chiamati \"I viol\u00ec\" o anche in esteso per evitare dubbi, \"violini\".\nLo zio oltre ad essere esperto in strumenti musicali, redigendo anche perizie e stime, diventer\u00e0 il primo maestro di cappella di Sal\u00f2; suo figlio Bernardino, cugino di Gasparo, diventer\u00e0 musicista (violinista e trombonista) prima a Ferrara alla potente e modernissima corte musicale degli Estensi, incontrando Luzzasco Luzzaschi, successivamente a Mantova presso Vincenzo Gonzaga durante gli anni di Monteverdi e poi a Roma come \u201cMusico di Sua Santit\u00e0 il Papa nel Castello di S. Angelo\u201d durante gli anni di Palestrina. Pubblic\u00f2 almeno tre libri di Madrigali e uno di Messe, tutti a Venezia nella prestigiosa stamperia musicale di Ricciardo Amadino.\nLa formazione musicale e liutaria di Gasparo, sicuramente di alto livello visti i precedenti, avviene in famiglia e sull'onda dei traguardi sempre pi\u00f9 alti raggiunti dai suonatori originari di Sal\u00f2 di lire e viole nell'orchestra della Basilica di S. Marco a Venezia e dei violinisti bresciani attivi sempre a Venezia e nelle corti europee a partire dagli anni 1540 fino alla fine del secolo. Quella musicale di esecutore, sar\u00e0 stata sicuramente altrettanto approfondita e deve essere partita molto probabilmente dall'emulazione e dall'accompagnamento del duo violinistico di famiglia, visto che in un documento bergamasco del 1604 riguardante la musica in S. Maria Maggiore, verr\u00e0 citato come valente contrabbassista.\nAlla morte del padre, attorno al 1562, si trasferisce a Brescia. Affitta immediatamente casa e bottega in un quartiere nevralgico della frenetica vita musicale locale, la Contrada detta \"degli Antegnati\" per la presenza della famosa dinastia di organari e di altri valenti polistrumentisti, nella Quadra Seconda di San Giovanni, di fronte al Palazzo Vecchio del Podest\u00e0 (oggi via Cairoli) e si sposa poco dopo. La possibilit\u00e0 di prendere quasi subito in affitto una casa con bottega, oltre alle possibilit\u00e0 derivate dalla divisione ereditaria non certo cospicue per il numero di fratelli e sorelle, pu\u00f2 essere derivata quasi sicuramente da un'attivit\u00e0 liutaria gi\u00e0 molto buona e riconosciuta, visto che tre anni dopo, il lavoro e le rendite gli permettono di condurre all'altare Isabetta Cassetti figlia di un artigiano ceramista e vetraio. Oltre a questo intrattiene rapporti amichevoli, di partecipazione artistica e quasi sicuramente professionali con Girolamo Virchi, uno degli artisti-artigiani pi\u00f9 in vista della citt\u00e0, definito in documento del 1563 \"maestro di strumenti de musica\", il quale entrer\u00e0 in stretti vincoli familiari in quanto nel 1565 sar\u00e0 padrino di battesimo del figlio Francesco, il primo di ben altri sei, tre maschi chiamati Marcantonio, due dei quali morti quasi subito, e tre femmine.\nIn quel quartiere abitano inoltre due quotati organisti della Cattedrale di Brescia, Florentio Mascara e il suo successore Costanzo Antegnati e inoltre un \"sonador\" di violino, Giuseppe Biagini. Come molti altri tastieristi e come tradizione dei numerosi gruppi di virtuosi polistrumentisti bresciani, Mascara era anche un eccellente suonatore di viola da gamba. I gruppi bresciani erano conosciuti pressoch\u00e9 in tutta Europa e sulla piazza di Venezia, suonavano abilmente da quattro a sei strumenti dei quali in genere la maggioranza a fiato e le novit\u00e0 ad arco tra le quali viole da brazzo e violini. Questo permetteva loro di riuscire a spuntare ingaggi quasi doppi rispetto alla norma, come testimoniato nei contratti veneziani degli anni 70 del secolo.\nLa conoscenza diretta e l'amicizia con gli Antegnati e con Girolamo Virchi aprono a Gasparo nuovi orizzonti e confronti sonori e di conseguenza liutari, data la presenza a Brescia non solo della pi\u00f9 antica dinastia liutaria finora conosciuta, quella dei Micheli: Zanetto e Pellegrino, ma anche della tradizione rinascimentale ad arco pi\u00f9 fiorente a livello mondiale. La specializzazione di \"maestri\" costruttori di strumenti ad arco (violoni, viole da gamba, viole da brazzo, violini, violette e lire) a Brescia fin dalla fine del Quattrocento \u00e8 testimoniata da decine di documenti d'archivio. \nPer quanto riguarda Gasparo, la sua Polizza d'Estimo del 1568 ci testimonia una fiorente attivit\u00e0, che proseguir\u00e0 in sensibile crescendo. Nel 1575 acquista una grande casa con varie pertinenze in contrada delle Cossere, sua sede storica, e successivamente numerosi beni.\nLa sua bottega diviene rapidamente une delle pi\u00f9 importanti d'Europa, se non la pi\u00f9 importante, della seconda met\u00e0 del Cinquecento per la produzione di ogni tipo di strumento ad arco dell'epoca, sia in stile antico sia moderno. Sviluppa un'arte e un'attivit\u00e0 sempre pi\u00f9 invidiabile con ben 5 allievi: il figlio primogenito Francesco, il francese Alessandro de Marsiliis, Giovanni Paolo Maggini, Giacomo Lafranchini ed un certo Battista. Le esportazioni raggiungono Roma, Venezia e la Francia, come si ricava dalla polizza del 1588 ed altri documenti, facendosi mandare corde da Roma e legni da Venezia. Gli affari gli permettono di acquistare anche estesi possedimenti terrieri in territorio di Calvagese, con annesse case padronali e coloniche.\nGasparo, umanamente, si rivela anche attento e sensibile. Dopo aver provveduto al mantenimento e alla dote della sorella Ludovica, fa da tutore ai tre figli del cognato, Rocco Cassetti, presumibilmente morto, con la moglie, nella peste del 1577.\nMuore il 14 aprile 1609. Lo scarno ma altamente significativo atto \u00e8 conosciuto e recita: \"Messer Gasparo di Bertolotti maestro di violini \u00e8 morto &amp; sepolto in Santo Joseffo\".\nIl luogo esatto dove giacciono le sue spoglie, nel Pantheon musicale bresciano, in compagnia di Costanzo Antegnati, Benedetto Marcello e don Cesare Bolognini non \u00e8 noto. Uno dei suoi celebri contrabbassi, dalla rapidit\u00e0 di risposta vicina a quella di un violino, si conserva oggi all'interno della Basilica di San Marco a Venezia; un secondo, di eccezionale rarit\u00e0, in pratica un vero unicum a livello mondiale in quanto conserva ancora anche la testa originale con i sei fori per i piroli di un violone contrabbasso, scoperto dal maestro Luigi Ottaviani nei magazzini, si trova al Museo degli Strumenti Musicali di Roma. Un terzo, usato per decenni da Leonardo Colonna, contrabbassista della Scala, \u00e8 stato acquistato dalla famiglia salodiana Biondo e dato in comodato al comune di Sal\u00f2 per le sue manifestazioni musicali e dovrebbe costituire uno dei pezzi pi\u00f9 pregiati dell'erigendo Museo della Citt\u00e0 di Sal\u00f2.\nVissuto artistico.\nGasparo inizia l'attivit\u00e0 e la prosegue nel momento in cui ancora non si \u00e8 estinto lo stile musicale cinquecentesco di inizio secolo, in cui musica vocale e completa emancipazione strumentale si stimolano a vicenda. La prosegue e beneficia del grandioso momento di sviluppo di quelle forme bresciane di Canzon da Sonar che porter\u00e0 alla musica esclusivamente strumentale di tipo moderno. Per questo motivo la sua produzione spazia in tutte le varianti possibili degli strumenti ad arco, sia come tipologia, sia come modelli, con una sporadica produzione di cetere, databile ai decenni successivi alla morte di Girolamo Virchi.\nCostru\u00ec violini con le misure gi\u00e0 perfette di un violino moderno, in un'epoca non ancora standardizzata, oltre a modelli piccoli ma soprattutto grandi, costru\u00ec viole di diverse taglie da grandissime a piccolissime (da 39 a 44,5\u00a0cm, contralto e tenore entrambe a loro volta di taglia grande o piccola, talvolta anche con sole due punte), viole da gamba, violoni, violoncelli, contrabbassi, probabilmente lire e lironi.\n\u00c8 significativo seguire l'evoluzione della sua produzione dall'elenco delle numerose citazioni liutarie sparse nei lavori di Livi e Foffa e altri storiografi di inizio Novecento. Gasparo si palesa gi\u00e0 nel 1568 e fino al 1579 come \"maestro di violini\". \u00c8 da rilevare per\u00f2 che a Brescia il titolo di costruttore \"maestro di violini\", \u00e8 ben distinto nei documenti dal termine coevo di \"sonador de violini\" ed \u00e8 attribuito fin dal 1558 a tali Guglielmo Frigiadi e Francesco Inverardi prima che a Gasparo, il quale per\u00f2 a quell'epoca era ancora a Sal\u00f2. Curiosamente, il suo pi\u00f9 vecchio competitore, Andrea Amati, da quanto sappiamo fino ad oggi, non vedr\u00e0 riconosciuto tale onore e non avr\u00e0 la ricca messe di testimonianze liutarie e specificatamente violinistiche di Gasparo (undici per Amati, contro poco meno di un centinaio per Gasparo); l'unico documento cremonese che cita chiaramente l'attivit\u00e0 di Amati \u00e8 anche l'ultimo che lo vede in vita; \u00e8 molto tardo, del 1576, otto anni dopo quella gaspariana e dice solamente \"l'arte sua \u00e8 de far strumenti da sonar\" senza mai accennare, come pure in tutti gli altri, al conclamato violino, che pure ha praticato, pare dal 1560 e con grande successo. Quasi sicuramente Amati inizi\u00f2 la sua carriera come \"liuter\" (facitore di liuti) e poi, visto il fiorente e lucroso mercato bresciano del violino, all'epoca probabilmente dominato dai Micheli, vi si accost\u00f2 proprio negli anni del trasferimento di Gasparo a Brescia, dando inizio a una competizione tra giganti che storiograficamente e organologicamente non \u00e8 mai cessata.\nRicordiamoche che a Brescia la specializzazione di maestri costruttori nelle varie tipologie di strumento ad arco (viole, violoni, lironi, violette e lire, queste ultime i due progenitori diretti del violino) pu\u00f2 farsi risalire con certezza agli ultimi due decenni del Quattrocento e che il primo documento bresciano che cita espressamente la nuova famiglia \u00e8 del 1558 per \"Maestro Guielmo filio Bartholomeij de Frigiadis magistro a violinis civibus et habitatoribus Brixie\" seguito da Francesco Inverardi entrambi Maestri costruttori di violini, e altri testimonia un'attivit\u00e0 fiorente almeno da due decenni anche in ambito Micheli. In ambito cremonese tale titolo riferito allo stesso periodo e fino agli ultimi decenni del secolo, finora non \u00e8 mai emerso, come pure la documentazione di una fiorente e diffusa attivit\u00e0 liutaria.\nDal 1581 e fino al 1588 la dizione dell'attivit\u00e0 gaspariana oltre a quella di maestro di violini (iniziata nel 1568), viene invece ulteriormente e significativamente cambiata e specificata per ben 9 volte, con varie citazioni in latino, in \"artifici (o artifex) instrumentorum musicorum\" e due volte in italiano \"artefice d'istrumenti musici\" o in \"strumenti de musicha\" per sottolineare la sua raggiunta padronanza di ogni genere.\nNel 1585 riprende la vecchia dizione di \"maestro di violini\", che riprender\u00e0 ad essere la sua specializzazione dal 1591 fino alla morte. La serie di citazioni violinistiche viene interrotta brevemente tra febbraio e marzo del 1597 con quella di \"magister (o magistero) a citharis\", cio\u00e8 del particolare e richiesto tipo di strumento detto pi\u00f9 comunemente cetera o cetra. Di lui rimane un consistente anche se non altissimo numero di strumenti sicuramente autentici dalle eccezionali caratteristiche liutarie ma soprattutto sonore, circa un'ottantina sicuramente autentici.\nGli strumenti migliori di Gasparo sono le viole e i contrabbassi, preferiti dai virtuosi di tutto il mondo, per le loro potenti e duttili sonorit\u00e0, a quelli di Stradivari, assieme a quelli del suo allievo Maggini, essendo tutti dotati di un timbro molto corposo e penetrante, di una rapidit\u00e0 di risposta e di una potenza insuperate, studiate da Stradivari tra il 1690 e il 1700, quindi ben 100 anni di evoluzione liutaria dopo i traguardi gaspariani. \u00c8 stata anche grandemente rivalutata da Charles Beare e da altri la sua importanza riguardo alla canonizzazione delle caratteristiche dei violini pi\u00f9 antichi e pi\u00f9 belli al mondo, con uno stringente paragone tecnico con le migliori opere dell'ultimo periodo di Guarneri del Ges\u00f9, il quale ad esempio nel violino \"Vieuxtemps\" del 1741, avrebbe copiato le bombature usate da Gasparo. Il liutaio di Sal\u00f2 ha realizzato, probabilmente con l'aiuto di Virchi, un vero unicum, il meraviglioso violino appartenuto dal 1570 circa all'Arciduca Ferdinando del Tirolo. Il capolavoro venne poi inserito nelle collezioni imperiali asburgiche, e dopo essere scomparso da queste, riapparve nella collezione di Franz Rehaczek un alto funzionario asburgico dal quale venne acquistato nel 1841 dal virtuoso norvegese Ole Bull, il quale lo us\u00f2, assieme a un magnifico Guarneri del Ges\u00f9 e a un Nicol\u00f2 Amati modello grande, per quasi quarant'anni di tourn\u00e9e indemoniate, improvvisazioni e repertori infuocati. Il violino possiede misure, profilo ed esecuzione liutaria definiti perfetti dalla pi\u00f9 recente storiografia internazionale riunita nel 2009 a Sal\u00f2 e nel 2010 in Bergen, in \u00e9quipes di studi interdisciplinari che hanno rettificato dubbiose attribuzioni del capolavoro; oltre a ci\u00f2 possiede virtuositici filetti in arabeschi intarsiati sul fondo, mentre la testa \u00e8 decorata da una meravigliosa scultura policroma e dorata, originariamente impreziosita da gemme e borchie in oro, che possiede caratteristiche decorative quasi identiche alla meravigliosa cetera di Virchi, datata 1574 che a sua volta costituisce uno dei pezzi pi\u00f9 preziosi dell'organologia mondiale.\nPer la sua poliedricit\u00e0 artistica e per il periodo di transizione in cui ha operato, molte delle caratteristiche dell'arte gaspariana sono ancora da apprezzare appieno, attraverso uno studio realmente approfondito di tutta la sua produzione, sia dei modelli moderni sia degli ibridi antichizzanti (lire, lironi, viole da brazzo con una sola coppia di punte, viole da gamba con e senza punte, cetere)sparsi in musei o collezioni private.\nGasparo come gi\u00e0 detto, si rivela anche virtuoso di contrabbasso, cosa che ci fa capire la sua alta conoscenza dello strumento. Per una celebrazione religiosa in S. Maria Maggiore a Bergamo nel 1604 viene pagato pi\u00f9 del doppio degli altri, come suonatore di violone.\nAl suo genio pi\u00f9 grande e conosciuto, la citt\u00e0 di Sal\u00f2 ha eretto una sezione speciale del Museo della Citt\u00e0, a cura di Flavio Dassenno e Roberto Codazzi."}
{"id": "641654", "revid": "633110", "url": "https://it.wikipedia.org/wiki?curid=641654", "title": "M15/42", "text": "L'M15/42, indicato meno spesso come M.42, \u00e8 stato un carro armato medio progettato e prodotto dal Regno d'Italia nel pieno della seconda guerra mondiale.\nNel luglio 1942, per rimediare alle carenze manifestate dai carri medi allora in servizio, inizi\u00f2 lo sviluppo di un veicolo meglio armato e con apparato motore a benzina pi\u00f9 efficiente. Nel marzo 1943 il prototipo dell'M15/42 fu avviato alla produzione che totalizz\u00f2 circa ottanta esemplari: armato con un cannone da 47\u00a0mm derivato dal 47/32 Mod. 1935 ma con una corazzatura inadatta per metodo costruttivo e di modesto spessore, l'M15/42 era un mezzo che all'entrata in servizio risultava gi\u00e0 obsoleto e fu utilizzato dal Regio Esercito solo negli scontri di Roma. La fabbricazione, interrotta a causa degli eventi conseguenti l'armistizio di Cassibile del 3 settembre, riprese tuttavia per conto della Germania nazista e della Repubblica Sociale Italiana, che adoperarono il carro fino al termine della seconda guerra mondiale.\nSullo scafo dell'M15/42 furono basati due tipi di carri comando, un semovente antiaereo rimasto allo stadio di prototipo e il semovente d'artiglieria Ansaldo 105/25 M.43, che si rivel\u00f2 uno dei veicoli corazzati meglio concepiti dal Regno d'Italia nel corso del conflitto.\nStoria.\nSviluppo.\nNel dicembre 1940 il Regno d'Italia aveva iniziato lo sviluppo di un carro armato pesante che nelle intenzioni sarebbe presto stato distribuito; tuttavia ci\u00f2 non accadde e dunque divenne necessario cercare una qualche soluzione per rendere pi\u00f9 competitivi i carri armati medi M13/40, o almeno di rimediare al modesto gettito di unit\u00e0 consegnate al mese. Nel corso dell'inverno 1940-1941 i vertici del Regio Esercito condussero lunghe e infruttuose trattative con l'alleata Germania nazista perch\u00e9 cedesse 800 carri armati francesi di preda bellica. Nel giugno successivo si ipotizz\u00f2 di produrre su licenza il Panzer III, ma i tedeschi posero tali condizioni (avrebbero fornito met\u00e0 dei materiali, le ottiche e le armi) che il progetto decadde: ci\u00f2 avvenne anche a causa della forte competizione all'interno del consorzio FIAT-Ansaldo e l'assicurazione che il carro pesante, pi\u00f9 semplice e meno costoso da fabbricare, sarebbe stato operativo per l'inizio dell'anno successivo. Nel febbraio 1942 la Germania propose la produzione su licenza del Panzer IV che per\u00f2 gi\u00e0 in primavera fu declinata dall'Italia.\nVista la lunga gestazione del carro pesante e il trascinarsi senza successo delle trattative con i tedeschi, il Regio Esercito si trov\u00f2 costretto nell'estate 1941 a potenziare gli M13/40 per fronteggiare i sempre pi\u00f9 numerosi e avanzati blindati schierati dall'Impero britannico nel deserto occidentale; nacque una prima versione migliorata, l'M14/41. Nel luglio 1942 la squadra tecnica diretta dall'ingegnere Giuseppe Rosini riprese in esame l'M14/41 concentrando gli sforzi sui due grandi punti critici del mezzo, l'apparato propulsore e l'armamento. Fin dal 1940 era stato progettato e costruito un modello migliorato del cannone 47/32 Mod. 1935 a 47\u00a0mm con la canna allungata a 40 calibri, la cui entrata in servizio era stata per\u00f2 ostacolata da problemi riscontrati nella messa a punto e nella produzione delle nuove granate. Un M14/41 fu armato con il nuovo pezzo e funse da base per ulteriori miglioramenti del veicolo, che fu dotato di un motore a benzina e modificato sia in relazione alle esperienze maturate con il carro armato celere sahariano, sia in base ai rapporti degli equipaggi che avevano combattuto in Nordafrica.\nIl prototipo ottenuto fu sperimentato dal dicembre 1942 al marzo 1943; non appena terminati i collaudi, il nuovo carro fu subito avviato alla produzione in serie con la designazione ufficiale di \"M15/42\", talvolta scritta come \"M.42\".\nProduzione.\nGi\u00e0 nell'ottobre 1942, prima che iniziassero le prove, il Regio Esercito aveva ordinato 280 esemplari dell'M15/42. I piani di produzione prevedevano inoltre di bloccare la linea d'assemblaggio dell'M14/41 e di affrettare lo sviluppo del carro armato pesante P26/40. Le direttive cambiarono per\u00f2 nel marzo 1943, al momento dell'immatricolazione dell'M15: l'esercito si era orientato alla fabbricazione massiccia di semoventi e dunque ridusse l'ordine a 220 unit\u00e0, che cominciarono a essere prodotte dal luglio 1943.\nEsistono dati discordanti sul numero di M15/42 completati. Una fonte fa oscillare il totale tra i 112 e i 248 esemplari; un'altra riporta che prima dell'armistizio dell'8 settembre furono forse prodotti tra i 190 e i 220 carri, seguiti da ulteriori 287 ordinati dall'occupante tedesco: specifica per\u00f2 che quest'ultimo dato rappresenta per lo pi\u00f9 scafi di M15 riadattati a semoventi. Altri affermano che furono fabbricate e consegnate circa 200 unit\u00e0, mentre una quarta fonte parla di solo ottantadue esemplari completati, citando probabilmente solo quelli che furono immatricolati dal Regio Esercito. Uno studio apposito, steso dall'esperto Davide Guglielmi e apparso nella rivista bimestrale \"Storia Militare\", parla di 124 esemplari catturati dalle forze armate tedesche e di ulteriori ventotto costruiti durante il 1944. Il totale, dunque, ammonterebbe a 152 unit\u00e0.\nLa pubblicazione numero 6 del 2013 ha fornito statistiche di produzione diverse, basate su un documento originale dell'Ansaldo. Oltre al prototipo risalente al 1941, sono riportati 103 veicoli assemblati nel 1942 e trentasei nel primo trimestre del 1943, pi\u00f9 ottanta previsti sino al 31 dicembre 1943; tuttavia non \u00e8 noto se quest'ultima quota fu raggiunta. Il numero, inoltre, non cita alcun M15 prodotto posteriormente alla capitolazione italiana.\nLa produzione fu effettuata dal consorzio FIAT-Ansaldo.\nImpiego operativo.\nIl Regio Esercito fece in tempo a immettere in servizio ottantadue carri M15/42 che distribu\u00ec all'arma della cavalleria e dei carristi senza costituire grandi unit\u00e0, vista la poco numerosa produzione. La gran parte and\u00f2 in carico alla 135\u00aa Divisione cavalleria corazzata \"Ariete\": ciascuno dei tre Gruppi misti componenti il 10\u00ba Reggimento cavalleria corazzata \"Lancieri di Vittorio Emanuele II\", facente parte della divisione, doveva avere uno squadrone su venticinque M15/42 (gli altri due erano dotati di semoventi da 75/18) e il 10\u00ba Squadrone di riserva su dieci carri. Alcune altre formazioni furono equipaggiate con gli M15: il XVIII e il XIX battaglione ebbero ognuno una compagnia su venti carri; il X Gruppo, costituito il 1\u00ba agosto 1943 per completare l'organico del 10\u00ba Reggimento \"Lancieri di Vittorio Emanuele II\", non ebbe pi\u00f9 di dodici M15/42; ulteriori cinque veicoli trasformati in carri comando formavano il Plotone Carri Centro Radio della 135\u00aa Divisione corazzata. Infine un numero imprecisato di mezzi era in deposito presso il 33\u00ba Reggimento carri.\nLa 135\u00aa Divisione corazzata adoper\u00f2 gli M15/42 durante la disorganizzata difesa di Roma (8-10 settembre 1943), nel contesto dell'invasione tedesca dell'Italia a seguito della firma dell'armistizio, con risultati sembra modesti. Un'aliquota di carri fu impiegata dalle forze armate della Repubblica Sociale Italiana cos\u00ec come da varie unit\u00e0 tedesche negli ultimi anni di guerra, dentro e fuori la penisola. Alla fine del secondo conflitto mondiale, diversi M15/42 furono riutilizzati dai reparti del neocostituito Esercito Italiano e dalla Polizia di Stato fino ai primi anni cinquanta.\nTecnica.\nL'M15/42 si basava sullo scafo dell'M14/41: la parte posteriore fu riprogettata e fu allungato di 15\u00a0cm per permettere l'installazione di un nuovo motore, ovvero il FIAT-SPA 15TB M.42 con cilindrata da 12 litri. L'apparato non era pi\u00f9 diesel poich\u00e9 le scorte di gasolio erano in costante diminuzione, bens\u00ec era alimentato a benzina; era a 8 cilindri disposti a V e sviluppava una potenza di 170\u00a0hp (190\u00a0hp al banco di prova). Furono aggiunte quindi una nuova trasmissione e un cambio manuale con otto marce avanti e due retromarce. Il serbatoio principale conteneva 367 litri di carburante ed era presente un serbatoio di riserva con ulteriori 40 litri; l'autonomia risultava essere di 220 chilometri su strada alla velocit\u00e0 di 38\u00a0km/h e scendeva a 130 chilometri/dieci ore su terra alla velocit\u00e0 di 20\u00a0km/h. La meccanica rimase identica. Ogni lato poggiava su otto ruote portanti, accoppiate due a due da elementi orizzontali; ogni coppia era agganciata a un braccio piegato ad arco, vincolato all'altra estremit\u00e0 a un bilanciere unito allo scafo da un perno. Sopra ogni coppia di bracci era quindi assicurata una sospensione a balestra semiellittica, a essi collegata mediante maglie e due boccole. Il treno di rotolamento era completato da tre rulli superiori, dalla ruota di rinvio posteriore e dalla ruota motrice anteriore. L'incrementata lunghezza dello scafo consigli\u00f2 l'adozione di cingoli pi\u00f9 lunghi con ottantasei maglie e larghi 260\u00a0mm. Questo sistema non fu tuttavia aggiornato in relazione al nuovo motore e dunque i cingoli tendevano a uscire dal posto durante la marcia a velocit\u00e0 sostenuta: dopo le prime consegne furono aggiunti quattro grandi denti nella gola della ruota motrice per risolvere l'inconveniente.\nScafo e sovrastruttura furono oggetto di alcune modifiche marginali: il primo era stato dotato di quattro aperture circolari, due posteriori e una su ogni fianco. Il portello d'accesso dell'equipaggio fu spostato sul lato destro della sovrastruttura, la protezione corazzata delle mitragliatrici in casamatta fu meglio progettata, le due marmitte (una a sinistra e una a destra dello scafo) ebbero ciascuna uno scudo termico corazzato. Man mano che la produzione procedeva le due rastrelliere porta-taniche sul muso dello scafo (ereditate dagli ultimi lotti di M14/41) furono integrate con altre cinque poste sui fianchi della sovrastruttura e sul retro dello scafo fu installata una cassetta contenente fumogeni. Infine fu rimossa la mitragliatrice Breda Mod. 38 da 8\u00a0mm contraerea, tenuta nello scafo quando non utilizzata. La corazzatura rivettata dello scafo era spessa 42\u00a0mm sul frontale e arrotondata, 25\u00a0mm sui fianchi e sul retro verticali, 6\u00a0mm orizzontali sul fondo; la corazzatura rivettata della sovrastruttura era spessa 42\u00a0mm sul lato anteriore ed era inclinata a 11\u00b0 rispetto alla verticale, 25\u00a0mm su fianchi (9\u00b0) e retro (20\u00b0), 14\u00a0mm sul tetto orizzontale.\nL'M15/42 era caratterizzato dal nuovo armamento in torretta, il pezzo 47/40 Mod. 1938 da 47\u00a0mm lungo 40 calibri, con superiore velocit\u00e0 iniziale, traiettoria pi\u00f9 tesa e gittata maggiore a confronto del precedente cannone pari calibro 47/32 Mod. 1935. La principale granata in dotazione era il modello EP (\"effetto pronto\"), ovvero una carica cava che raggiungeva 900\u00a0m/s: era capace di perforare una corazza spessa 112\u00a0mm da 100 metri, spessa 60\u00a0mm da 500 metri, 43\u00a0mm da metri e 24\u00a0mm da metri. Furono anche fornite granate EPS (stante per \"effetto pronto speciale\", ovvero proietti HESH) che battevano corazzature spesse 115\u00a0mm a prescindere dalla distanza del bersaglio preso di mira. L'armamento di bordo era completato da due mitragliatrici Breda Mod. 38 in casamatta e da una terza Breda Mod. 38 coassiale al cannone, la qual'ultima poteva essere rimossa dal proprio affusto e impiegata in funzione antiaerea. La riserva caricabile ammontava a 111 granate per il cannone e cartucce per le mitragliatrici. La torretta aveva una corazzatura frontale spessa 45\u00a0mm (16\u00b0) e il mantelletto stondato era spesso 50\u00a0mm; lati e retro erano spessi 42\u00a0mm (22\u00b0) e il tetto orizzontale 15\u00a0mm. Sui due lati era stato ricavato un grosso foro circolare utile a impiegare armi portatili dall'interno. Il brandeggio della torre era ottenuto mediante un sistema oleodinamico e copriva tutto l'orizzonte; l'alzo del cannone era manuale e andava da -10\u00b0 a + 20\u00b0.\nL'equipaggio contava quattro persone: il capocarro sedeva in torretta assieme al cannoniere/caricatore; il pilota trovava posto nello scafo a sinistra e alla sua destra rimaneva il mitragliere. Nel complesso l'M15/42 pesava 15,5 tonnellate. Era lungo 5,09 metri ma sia l'altezza (2,37 metri), sia la larghezza (2,28 metri) rimasero quelle dei predecessori M14/41 ed M13/40; la luce libera misurava 41\u00a0cm. Il raggio di sterzata era pari a 4,50 metri ed era in grado di superare ostacoli alti fino 0,80 metri, guadi profondi 1 metro e fossati larghi 2 metri.\nVersioni.\nM15/42 Carro Contraereo.\nNel corso del 1942 il Regio Esercito aveva ordinato lo sviluppo di un semovente contraereo da utilizzare nel teatro del Nordafrica e capace di assicurare una certa protezione alle colonne meccanizzate, spesso bersaglio dell'aeronautica britannica senza poter opporre una qualche ragionevole difesa. Per risparmiare tempo e materiali fu preso lo scafo dell'M15/42, da poco progettato: la torretta originale fu rimossa e rimpiazzata con una poligonale ottenuta mediante saldatura, aperta sul cielo, brandeggiabile per 360\u00b0 e contenente un impianto quadruplo di cannoni da 20\u00a0mm Scotti-Isotta-Fraschini 20/70, con alzo compreso tra -5\u00b0 e +90\u00b0; questi pezzi erano stati appositamente modificati perch\u00e9 potessero adoperare nastri a maglie disgreganti con conseguente aumento della celerit\u00e0 di tiro a 600 colpi al minuto per cannone. L'unica altra modifica riguard\u00f2 la soppressione delle due mitragliatrici Breda Mod. 38 in casamatta, la cui apertura fu coperta da una piastra spessa 42\u00a0mm; l'equipaggio scese dunque a tre uomini, due in torretta e il pilota nello scafo. Fu costruito un prototipo che nel gennaio/febbraio 1943 fu presentato e collaudato al Centro Studi Motorizzazione dell'esercito: rispetto all'originale veicolo, il semovente era pesante 14,7 tonnellate, era pi\u00f9 alto (2,55 metri) e gestiva pendenze del 60%. A marzo entr\u00f2 in servizio come \"M15/42 Carro Contraereo\" e fu dato in carico all'VIII Reggimento Autieri di stanza a Cecchignola a Roma, dove i tedeschi lo trovarono e catturarono. Utilizzato attivamente, nell'aprile 1945 era operativo nel V SS-Freiwilligen-Gebirgskorps, che combatt\u00e9 le ultime battaglie contro l'Armata Rossa in Germania, nella zona di Teupitz.\nUna fonte afferma che furono consegnati due prototipi: uno di questi sarebbe stato trasportato in Tunisia, dove fu provato in condizioni di combattimento reali. Rimase sul suolo africano dopo la resa della 1\u00aa Armata italiana e della 5. Panzerarmee avvenuta nel maggio 1943.\nVersioni di comando.\nL'M15/42 funse da base per la progettazione del \"Carro Comando Semovente M42\", destinato a servire nei reparti equipaggiati con semoventi. La torretta fu rimossa e l'anello di rotolamento chiuso con una lamiera corazzata spessa 8\u00a0mm, nella quale furono ricavati due portelli; sul tetto era montata una Breda Mod. 38 da 8\u00a0mm in funzione antiaerea. Le due Breda Mod. 38 in casamatta furono invece sostituite da una singola Breda Mod. 31 da 13,2\u00a0mm e nello scafo furono sistemate due radio Magneti Marelli, una RF1 CA e una RF2 CA, e due batterie extra; infine fu installato un telemetro. L'M42 fu prodotto in quarantacinque unit\u00e0 nel 1943. Un piccolo numero fu catturato dalla Germania, che li immise in servizio con la designazione \"Panzerbefehlswagen M42 772(i)\": furono impiegati nel teatro di guerra italiano fino al termine delle ostilit\u00e0.\nUn'ulteriore modello era l'\"M15/42 Centro Radio\", che non disponeva delle mitragliatrici in casamatta per far posto all'apparecchiatura radio supplementare. Non \u00e8 noto il quantitativo prodotto.\nAnsaldo 105/25 M.43.\nVerso la fine del 1942 il Regio Esercito fece richiesta di un nuovo tipo di semovente, visti i buoni risultati ottenuti con quelli armati dell'obice 75/18 Mod. 1934/1935; il 2 aprile 1943 venne accettato il prototipo del veicolo proposto dall'Ansaldo. Lo scafo dell'M15/42 era stato privato della torretta, la sovrastruttura era stata ridisegnata a formare una squadrata casamatta con corazzatura frontale di 70\u00a0mm. Lo scafo cos\u00ec ottenuto fu denominato \"M.43\" e in casamatta fu installato un cannone da 105\u00a0mm lungo 25 calibri. Il semovente fu prodotto in appena trenta esemplari, la maggior parte dei quali adoperata dalla 135\u00aa Divisione corazzata \"Ariete II\" nei combattimenti svoltisi a Roma. Altri novantuno furono costruiti dalla RSI e utilizzati anche dai tedeschi con la designazione \"Sturmgesch\u00fctz M43 mit 105/25 853 (i)\".\nAltri utilizzatori.\nDopo l'8 settembre 1943 i tedeschi s'impossessarono di novantadue esemplari di M15/42, compresi alcuni carri comando; ordinarono poi altri ventotto M15, consegnati nel 1944. Li ridenominarono \"Panzerkampfwagen M15/42 738 (i)\", dotarono ciascuno di una radio RF1 CA e li distribuirono sia a tre distaccamenti corazzati in forza all'esercito regolare, sia alla 22. SS-Freiwilligen-Kavallerie-Division \"Maria Theresa\", formata per lo pi\u00f9 da personale ungherese nell'aprile 1944. Al dicembre 1944 vi erano ancora sessantotto M15 in servizio nell'esercito tedesco. Una fonte riporta invece che la Germania s'appropri\u00f2 solo di ventotto o al massimo quaranta esemplari. Nel 1944 almeno uno dei carri fu convertito sul campo come veicolo da recupero, montando una gru sullo scafo.\nEsemplari superstiti.\nSono attualmente conservati tredici esemplari del carro armato (in neretto quelli meccanicamente funzionanti):"}
{"id": "641664", "revid": "228587", "url": "https://it.wikipedia.org/wiki?curid=641664", "title": "Mitchel Musso", "text": "Biografia.\nMitchel Musso \u00e8 nato a Garland, Texas, il 9 luglio 1991, \u00e8 figlio di Katherine Moore e Samuel Musso, impegnati nella comunit\u00e0 teatrale di Dallas. Ha due fratelli: Mason Musso, nato nel 1989, cantante nei Metro Station, e Marc, nato nel 1995, anche lui attore e cantante.\nIl nome Mitchell normalmente \u00e8 scritto con due elle, ma i suoi genitori hanno voluto scrivere Mitchel, con una sola, perch\u00e9 se scritto con due elle, il nome finisce in hell, ovvero inferno.\nMitchel ha origini italiane da parte del padre, \nCarriera musicale.\nMitchel Musso ha debuttato nell'estate del 2007 esibendosi presso gli Universal Studios City Walk, dove ha presentato \"Let's Go\" con la sua band ed un gruppo di ballerini. Ha girato con Miley Cyrus nel Best Of The Both Worlds Tour. Durante la pausa delle riprese di \"Hannah Montana\" ha girato gli Stati Uniti con il tour Radio Disney's Jingle Jam 2007 con Jordan Pruitt, Drew Seeley e Keke Palmer e dopo la registrazione della serie si \u00e8 esibito nelle feste organizzate per sponsorizzare l'evento. Pi\u00f9 di recente, Mitchel e la sua band hanno aperto le date del Tour 2008 di Ginnastica Superstars con i vincitori di medaglia olimpica Nastia Liukin, Shawn Johnson e altri.\nMusso ha poi ottenuto due Top 10 di Radio Disney Top 30 Countdown. La sua cover di \"Lean on Me\", che conteneva un video in rotazione su Disney Channel e The Snow Buddies DVD, ha trascorso 21 settimane nella classifica e raggiunto la settima posizione. Nel maggio 2008, il suo brano \"If I Didn't Have You\" (eseguito con Emily Osment) \u00e8 stato incluso nel CD \"Disneymania 6\", che raggiunse la quinta posizione e rimase 16 settimane in classifica. Tra il 2007 e il 2008 (in estate e nei periodi festivi) Mitchel \u00e8 stato in tour con la sua band e con i ballerini.\nIn questo periodo ha tenuto molti live ad ingresso libero, come per esempio quello a Darien Lake, o anche quello spettacolare alle Hawaii.\nHa poi iniziato a registrare il suo album di debutto per il quale ha lavorato a Los Angeles e New York con alcuni dei migliori produttori del settore della musica e cantautori, tra cui Sam Hollander (Metro Station, Gym Class Heroes), Dave Katz (Coheed + Cambria, Gym Class Heroes, Boys Like Girls), Schneider Curt (Five for Fighting) e Matthew Wilder (No Doubt, Christina Aguilera). L'album contiene quattro brani co-scritti da Musso, oltre a una collaborazione con il fratello Mason dai Metro Station. Il video di \"The In Crowd\", il primo singolo estratto dall'album omonimo \u00e8 subito in rotazione su Disney Channel e su Radio Disney. Musso \u00e8 stato premiato come \"Ragazzo Popolare ed Emergente\" del 2009 durante la classifica speciale di MTV News \"Pop Week\", che comprendeva uno sguardo dietro le quinte delle riprese del video musicale di \"The In Crowd\".\nGrazie alle riviste, a Radio Disney e a Disney Channel, \"The In Crowd\" scala la classifica di MTV e si piazza al terzo posto, rimanendoci per\u00f2 solo sei giorni, per poi finire fuori dalla Top 10 nel giro di tre settimane.\nDurante alcuni episodi della terza stagione di \"Hannah Montana\" canta una cover dell'omonima cantante, \"Let's Do This\", una canzone contenuta nel suo album di debutto, \"Welcome To Hollywood\" e un brano inedito intitolato \"Let's Make This Last 4ever\".\nInizia una serie di concerti, tra cui quelli a Disneyland e al The Grove dov'\u00e8 sostenuto da molti colleghi come Debby Ryan, Jordan Francis, Meaghan Martin e Miley Cyrus. Quest'ultima ha cantato con lui \"Welcome To Hollywood\" dal vivo.\nIn luglio e agosto 2009, Musso ha aperto i concerti per i Metro Station. Ha anche lanciato un tour da \"headliner\" nel mese di agosto, con KSM, le quali aprivano per lui i live. Il tour si \u00e8 concluso 24 settembre a New Orleans. Il 4 settembre 2010 ha allestito un concerto gratuito presso il Great New York State Fair. Una settimana dopo ha allestito un altro spettacolo gratuito allo Utah State Fair.\nIl secondo singolo, \"Hey\", si piazza alla prima posizione della classifica di Radio Disney, rimanendoci per un mese. Poi scende dalla prima alla tredicesima posizione. Mentre Musso \u00e8 in tour, fa varie apparizioni sul web con alcuni video, e in molte trasmissioni televisive.\nA settembre 2009 tiene un concerto a Fillmore: il live viene trasmesso in diretta sulla pagina Facebook di Mitchel, con il concerto delle KSM incluso, una chat pre, durante e post concerto, e un backstage condotto da Ernie D, DJ di Radio Disney. Il mese dopo viene pubblicato un altro singolo, \"Shout It\", contenente spezzoni del live trasmesso su Facebook, backstage e momenti di divertimento con gli amici.\nSul finire del 2009 Mitchel annuncia un nuovo album e incide una versione di \"Jingle Bell Rock\" per l'album di beneficenza \"A very Special Christmas 7\".\nNel 2010 incide \"Stand Out\" per Disney Mania 7 e \"Let's Do This Remix\" con Hannah Montana. Pubblica poi su iTunes un album live, con la performance al Fillmore. Nell'estate del 2010, dopo la chiusura del tour ed un lungo periodo di assenza dai palchi, torna dal vivo a Miyrtle Beach dove, introdotto dalle colleghe Debby Ryan e Tiffany Thornton, si esibisce con i brani del primo album e due pezzi inediti, chiamati \"Open The Door\" e \"Celebrate\".\nNell'estate del 2010 Mitchel canta, insieme a Doc Shaw, \"Top Of The World\", la sigla del telefilm di Disney XD \"Coppia di re\".\nAd agosto 2010 il produttore Bryan Todd pubblica un breve video su YouTube dove si vede Mitchel che registra una canzone intitolata \"Empty\".\nInoltre sempre nell'estate del 2010 viene annunciato un film di \"Phineas &amp; Ferb\" dove Mitchel dar\u00e0 come sempre la voce al personaggio di Jeremy.\nAd ottobre 2010 concede un esclusivo \"Listening Party\" del suo nuovo album alla Planet Hollywood di New York, dove oltre ad incontrare i fan e a fare autografi, si esibisce con pezzi del precedente album e canzoni nuove.\nNell'autunno del 2010 pubblica una prima canzone in digitale, \"You Got Me Hooked\", e alcuni secondi del nuovo singolo, \"Get Away\", pubblicato su iTunes il giorno di Halloween. In seguito comunica di voler girare un video per ogni canzone del nuovo album, tutti collegati da una storia. \u00c8 poi la volta di \"Got Your Heart\" e \"Celebrate\". Arrivano poi altri due video: \"Got Me Hooked\" e \"Just Go\".\nIn un'intervista Musso annuncia di aver gi\u00e0 inciso il 75% del suo terzo album. A gennaio 2011 viene pubblicato il nuovo video per \"Empty\". Tiene un gigantesco concerto assieme al fratello Mason a Dallas, dove canta \"Shake It\" con lui. Il 14 febbraio presenta il video per \"Come Back My Love\".\nMitchel registra un concerto esclusivo per Walmart Soundchek e a maggio 2011 presenta il video di \"Open The Door\". Successivamente fa un'apparizione nello show di sketch comici di Disney Channel \"So Random!\", dove si esibisce con il brano \"Get Away\".\nIl 19 agosto appare sul canale del musicista Darby Wilson un video intitolato \"Krook\", In cui si vedono Darby, Musso e Kyle Edwards suonare un pezzo inedito: Wilson \u00e8 al piano, Edwards rappa e Musso suona la chitarra e canta il ritornello. Pochi giorni prima sul canale di Wilson era apparso un altro video, in cui il musicista cantava una canzone con Mason Musso. Continua a portare avanti il progetto Krook, e il 16 settembre viene pubblicata online la prima canzone del gruppo registrata in studio. Mitchel Musso e Kyle Edwards rappano una canzone d'amore intitolata \"Rollin\", con Musso che canta il ritornello e la seconda strofa.\nIl 24 dicembre Marc Musso pubblica sul suo profilo SoundCloud la versione demo di un brano realizzato in collaborazione con Mitchel, \"U and I\".\nIl 1\u00ba gennaio 2012 organizza una live chat in cui annuncia il titolo del nuovo disco, \"Lonely\", e fa ascoltare le tracce. Il 13 gennaio, su YouTube e iTunes, Mitchel pubblica un brano che non sar\u00e0 inserito nel nuovo album, \"Replaceable\".\nCarriera da attore.\nHa iniziato la carriera nel film Disney per la televisione \"Tyco il terribile\", interpretando Raymond Figg, il migliore amico di Kyle Massey. Inoltre ha avuto un ruolo con suo fratello Marc in \"Secondhand Lions\", con il fratello di Emily Osment, Haley Joel Osment. Attualmente, \u00e8 uno dei co-stars della serie originale \"Hannah Montana\" della Disney, dove interpreta il miglior amico di Hannah, Oliver Oken. Mitchel ha dato la voce al personaggio di Jeremy in \"Phineas e Ferb\" e al personaggio di Aang, in \"Avatar - La leggenda di Aang\". Nel 2005 ha lavorato con Chuck Norris in Walker Texas Ranger. Ha recitato insieme a Jason Dolley nel film \"Pete il galletto\".\nNel 2009 \u00e8 uscito il suo film con Emily Osment e Miley Cyrus, \"\". Incide \"Every Little Thing She Does Is Magic\", cover di una canzone dei Police, per la colonna sonora de \"I maghi di Waverly\", \"Stand Out\" per la compilation \"Disney Mania 7\".\nAlla fine del 2009, Musso \u00e8 stato inserito nel cast, insieme alla nuova star di \"Zack e Cody sul ponte di comando\" Doc Shaw, in una nuova serie televisiva di Disney XD intitolata \"Coppia di re\". La serie inizia la produzione nel marzo 2010, dopo la produzione della stagione finale di \"Hannah Montana\" in cui Musso fa poche apparizioni. La serie debutta nel settembre 2010.\nIl 5 luglio 2011 debutta su Disney Channel con un nuovo show di scherzi, \"Prankstars\".\nInsieme al Red Team (di cui \u00e8 capitano) vince i Disney Channel Friends for Changes Games dell'estate 2011 vincendo 325.000 dollari da donare al WWF.\nIl 3 agosto prende parte alla premi\u00e8re del nuovo film di Phineas e Ferb, dove presta come sempre la voce al personaggio di Jeremy. Sempre nell'estate 2011 prende parte al video del rapper Lil Twist, \"New Money\".\nHa preso parte ad alcuni film mai usciti in Italia: She will be free come Eric (nel 2013 in America); Sins of our youth come Scott (nel 2014 in America); The Sand come Mitch (nel 2014 in America).\nDoppiatori italiani.\nCome doppiatore, \u00e8 sostituito da:"}
{"id": "641670", "revid": "729019", "url": "https://it.wikipedia.org/wiki?curid=641670", "title": "Schneider CA1", "text": "Lo Schneider CA1 \u00e8 un carro armato ed \u00e8 stato il primo corazzato di produzione francese ad avere impiego bellico durante la prima guerra mondiale oltre ad essere uno dei primi mezzi corazzati prodotti in serie.\nStoria e sviluppo.\nVerso la fine del 1914 l'esercito francese si rese conto di avere bisogno di un'arma per neutralizzare le postazioni di mitragliatrici tipiche della guerra di trincea, arma che oltretutto avesse la possibilit\u00e0 di muoversi con una certa sicurezza su un terreno aperto sottoposto al fuoco di sbarramento dell'artiglieria. Nel dicembre 1914 due dirigenti della Schneider, tra cui Eugene Brill\u00e9, compirono un viaggio in Gran Bretagna dove videro all'opera il trattore cingolato americano Holt. questo mezzo era impiegato dall'esercito inglese per il traino delle artiglierie campali. la Schneider ne acquist\u00f2 privatamente due esemplari che giunsero presso lo stabilimento di Le Creusot nel maggio 1915. I due mezzi furono accuratamente esaminati dai tecnici della societ\u00e0, che ritennero che il tipo pi\u00f9 piccolo, noto come Baby Holt (con motore da 45 HP), sarebbe stato idoneo ad essere corazzato per l'impiego sul campo di battaglia.\nLa progettazione vera e propria del veicolo fu realizzata da Eug\u00e8ne Brilli\u00e9 che applic\u00f2 le idee del colonnello Estienne, vero e proprio precursore dell'uso dei corazzati e sostenitore della necessit\u00e0 di un armamento relativamente pesante. Il primo prototipo, designato \"trattore\" A, era direttamente ispirato dal Baby Holt. Tale mezzo venne presentato ufficialmente il 16 giugno 1915 di fronte al presidente della repubblica francese Raymond Poincar\u00e9 ed al generale Joseph Joffre, Capo di Stato Maggiore dell'esercito. I lavori furono momentaneamente sospesi quando giunse la richiesta dell'esercito di dotare i trattori di un dispositivo tagliafili Breton. Questo dispositivo era stato progettato nel novembre 1914 dal deputato Jules-Louis Breton, che l'aveva presentato installato su un trattore agricolo a ruote Bayac, adattato all'impiego militare. L'ufficio tecnico del Genio diede parere negativo, ma il Ministero della Guerra richiese ugualmente dieci dispositivi tagliafili. Poich\u00e9 le capacit\u00e0 fuoristrada del trattore agricolo Bayac erano assai limitate, Breton si rivolse all'Ingegnere Brilli\u00e9 per montare il suo dispositivo sul Baby Holt. Cos\u00ec la Schneider ottenne un ordine per dieci mezzi corazzati, ma il programma fin\u00ec per arenarsi a causa di pareri difformi sul loro impiego.\nIl colonnello Estienne, comandante la componente di artiglieria della 6\u00aa Divisione di Fanteria, il 1\u00ba dicembre 1915 espose al generale Joseph Joffre la sua idea relativa ad un veicolo corazzato cingolato. Non ottenne alcun riscontro, ed il 12 dicembre scrisse al generale Janin, responsabile degli equipaggiamenti. Il 20 dicembre arriv\u00f2 l'autorizzazione a procedere. Estienne si rivolse a Brilli\u00e9 per il progetto ci una \"cuirass\u00e9 terestre\". Il 28 dicembre fu pronto il progetto di massima relativo alla costruzione di 300-400 carri. La risposta della burocrazia militare arriv\u00f2 il 26 dicembre 1915, quando la Creusot-Schneider ricevette l'ordine per la costruzione di 400 carri, che fu assegnato alla societ\u00e0 SOMUA (Soci\u00e9t\u00e9 d'Outillage M\u00e9canique et d'Usinage d'Artillerie) di Parigi.\nInizialmente i carri furono chiamati Tracteur Estienne ma ben presto vennero ridenominati Char d'Assault Schneider o CA (CA.1 nella versione di serie), con la designazione ufficiale di Mod\u00e8le 1916. Il primo esemplare di produzione fu consegnato l'8 settembre 1916, ma la produzione and\u00f2 incontro a molti inconvenienti, come il ritardo della disponibilit\u00e0 di acciaio balistico. A causa di ci\u00f2 i primi carri vennero realizzati in acciaio dolce. Al 25 novembre 1916 dei previsti 400 carri l'Arm\u00e9e de Terre ne aveva ricevuto solamente otto.\nInizialmente lo sviluppo del mezzo avrebbe dovuto essere svolto in collaborazione tra la Schneider e la societ\u00e0 Saint Chamond ma a causa di alcune divergenze le due societ\u00e0 decisero di procedere separatamente. La Saint Chamond dando elabor\u00f2 un suo progetto separato, designato carro Saint-Chamond, noto anche come Char d'Assault CFAMH Saint Chamod M.1916.\nCaratteristiche tecniche.\nLa struttura di base del CA1 era ispirata da quella del trattore agricolo Holt di produzione statunitense. Il movimento era assicurato da un motore a benzina e un treno di rotolamento, entrambi collegati ai 2 longheroni che costituivano la base del telaio corazzato.\nIl treno di rotolamento era costituito da due carrelli, uno da 3 e uno da 4 ruote, che venivano collegati al telaio da un sistema di bielle e traverse. Si trattava del sistema americano Holt, introdotto con i trattori e che a tutt'oggi appare impiegato su veicoli come le macchine per movimento terra, grazie alla sua robustezza e rigidit\u00e0. Le sospensioni erano basate su robuste molle.\nI cingoli avevano 34 elementi, con una struttura a flange che consentiva di tenerli aderenti alle ruote.\nPer la locomozione era presente una ruota motrice anteriore, che era regolabile nella tensione e permetteva quindi di adattare il mezzo al terreno, mentre la posteriore era di rinvio.\nIl motore era uno Schneider a 4 cilindri da 9.470\u00a0cm\u00b3, costruito espressamente per tale veicolo, con cilindri uniti a 2 a 2 (corsa 170\u00a0mm, alesaggio 135), raffreddato a liquido tramite ventola, ed erogante 60\u00a0CV a 1200 giri. Il carro era dotato di accensione a magnete, e doppio carburatore.\nPer la trasmissione vi era un meccanismo a cono rovesciato, con un cambio con 3 moltipliche e 2 frizioni secondarie, in quanto ciascuna agiva su di una ruota motrice, e quindi era possibile usandole in maniera differenziale, rallentare un cingolo rispetto all'altro e far ruotare in un verso il mezzo. L'azionamento dei cambi e delle frizioni era controllato da un sistema di leve e pedali.\nLa corazzatura era costruita sopra il telaio a foggia di ridotta corazzata, con una struttura pensata per resistere ai fucili e alle mitragliatrici Mauser tedeschi dotati di proiettili ordinari calibro 8\u00a0mm, ad una distanza di 15 metri.\nLo spessore delle piastre, imbullonate al telaio, era di 11,5\u00a0mm, che diventavano 17 mm nella parte frontale, arrivando ad un minimo di 5,5 mm sul fondo dello scafo.\nIl carro CA1 era dotato di un portellone d'accesso posteriore a 2 battenti, feritoie e finestrini ed un lucernaio per evacuare i fumi.\nPer il superamento degli ostacoli, come le trincee, e per evitare l'affossamento il carro era dotato di uno sperone anteriore e di due code posteriori.\nL'armamento principale era costituito da un cannone Schneider \"Blockhaus \" SoBS da 75 mm posizionato nella parte destra anteriore dello scafo, con una culatta conica e una canna da appena 9,5 calibri. La necessit\u00e0 di limitare il rinculo imponeva al cannone di avere una velocit\u00e0 di espulsione del proiettile di appena 200 m/s. Ci\u00f2 rendeva la gittata di solamente 600\u00a0m con una precisione di mira accettabile solamente nei primi 200. Il brandeggio del cannone era di -10/+20 gradi in verticale, e circa 50\u00b0 in orizzontale.\nL'armamento secondario era costituito da due mitragliatrici leggere da 8 mm erano Hotchkiss Mle 1914, con supporti oscillanti semisferici, una per lato e leggermente sfalsate. Queste avevano un campo di tiro di 53 gradi in orizzontale e -45/+20 in verticale.\nL'equipaggio, era costituito da 7 uomini: un ufficiale che era capocarro/pilota, un sottufficiale, 2 cannonieri, 2 mitraglieri e un meccanico.\nServizio.\nDopo il debutto operativo dei carri armati inglesi, il comando tedesco prese tutta una serie di contromisure per contrastare il loro impiego. Furono allargate le trincee e si moltiplicarono gli ostacoli davanti ad esse.\nNel gennaio 1917 l'Arm\u00e9e de terre era arrivata a disporre di 32 carri d'assalto Schneider CA.1. Il Char d'Assaut 1 venne usato in combattimento per la prima volta il 16 aprile 1917 in un attacco fuori Berry-au-Bac, sul fiume Aisne. Tale attacco faceva parte dell'inutile offensiva lanciata dal nuovo comandante in capo dell'esercito francese, generale Nivelle, contro lo Chemin des Dames. L'approccio dei carri alle posizioni di partenza avvenne alla luce del giorno, in piena vista degli osservatori diretti dell'artiglieria tedesca che apri il fuoco sulla lenta colonna di carri in avvicinamento infliggendo pesanti perdite prima ancora che attraversassero le loro linee.\nComunque sia i carri francesi attaccarono, arrivando sulle prime trincee tedesche dopo un'arrampicata di 45 minuti attraverso la terra di nessuno, penetrandole, dirigendosi quindi verso la seconda linea tedesca in cui venne aperta una breccia. Il comandante dell'attacco, Capitano Bossut rimase ucciso. Egli aveva condotto a piedi molta parte dell'azione, come spesso usavano fare i comandanti di carri durante la Prima Guerra Mondiale, camminando con grande pericolo da carro a carro. Ironicamente, dopo che era rimontato suo proprio Schneider CA 1, denominato \u201cTromp-la-Mort\u201d, fu colpito da un proiettile che penetr\u00f2 la corazzatura buttandolo esanime fuori dal veicolo. La fanteria francese che sosteneva l'attacco era rimasta ferma molto indietro, nella terra di nessuno, incapace di seguire i carri attraverso il denso fuoco di sbarramento eretto dall'artiglieria tedesca. Dei 121 carri entrati in azione, 81 furono immobilizzati, e di questi 56 rimasero completamente distrutti.\nIl mezzo corazzato Schneider dimostr\u00f2 subito i suoi limiti in azione, sia nella manovrabilit\u00e0 che nella corazzatura. Durante le prove effettuate il CA 1 si era dimostrato in grado di resistere alle pallottole Mauser da 8\u00a0mm, ma non al nuovo munizionamento perforante \"K\" in acciaio al carburo di tungsteno, introdotto recentemente tra le truppe germaniche. Per la sua vulnerabilit\u00e0 il carro divenne noto tra le truppe tedesche come: \"Rollendes Krematorium\" (forno crematorio ambulante).\nUn ulteriore problema era presentato dalla circostanza che, essendo la cingolatura pi\u00f9 corta dello scafo, il superamento dei fossati anticarro posti dei tedeschi di fronte alle loro trincee, fossati studiati per fermare i pi\u00f9 massicci carri inglesi, risultava molto difficoltoso.\nAd alcune di queste manchevolezze si cerc\u00f2 di ovviare con l'adozione di successive modifiche, come l'aggiunta di una corazzatura laterale aggiuntiva dello spessore di 5,5\u00a0mm, distanziata di 40 mm dallo scafo, e del peso di 500\u00a0kg, per cercare di limitare la strage di equipaggi che si era vista allo Chemin des Dames.\nAnche la posizione e la scarsa corazzatura del serbatoio di benzina, posto all'interno dell'abitacolo, risultarono essere un elemento sfavorevole all'impiego del mezzo. L'ultima grande azione che vide protagonista il carro Schneider avvenne il 18 luglio 1918 nel saliente di Siossons-Reims. Si trattava di un contrattacco eseguito dalla 10\u00aa Armata francese che vide l'impiego di 216 carri Schneider CA 1, 131 carri pesanti St Chamond e 220 carri leggeri Renault FT. Nei duri combattimenti del 1918 i carri Schneider parteciparono a 473 azioni diverse, gli St Chamond a 375.\nCon l'entrata in servizio del pi\u00f9 leggero carro Renault FT e di altri modelli, lo Schneider CA 1 venne relegato a compiti secondari di trasporto e protezione truppe pur rimanendo in servizio fino alla fine della guerra.\nEsemplari superstiti.\nAd oggi sopravvive un solo esemplare originale di carro Schneider CA 1, conservato nel Mus\u00e9e des Blind\u00e9e di Saumur in Francia. Nel museo \u00e8 anche esposta una bellissima riproduzione in legno. \nUn'altra riproduzione \u00e8 esposta negli Stati Uniti, presso il 1st Division Museum di Cantigny, ed un cannone originale pressoch\u00e9 completo \u00e8 in mostra all'Arm\u00e1dn\u00ed Muzeum \u017di\u017ekov di Praga.\nSviluppi.\nDal CA1 vennero elaborati il prototipo dello Schneider CA 2 con torretta girevole armata con cannone da 47 mm ed il CA 3 con doppia torretta e scafo allungato ma nessuno di questi progetti ebbe seguito. Un ulteriore sviluppo, designato CA 4, rimase sulla carta.\nVendite.\nItalia: nel 1917, sebbene il fronte italiano, per le sue caratteristiche impervie e montuose, non si prestasse molto all'impiego di corazzati, giunse in Italia il primo carro armato ceduto dai francesi al Regio Esercito.\nSi trattava di un carro armato Schneider CA.1 (n/c.212) con il quale vennero effettuati molte prove e collaudi sui terreni accidentati del fronte carsico. Entusiastico assertore dell'impiego dei mezzi corazzati da parte del Regio Esercito fu un Maggiore d'Artiglieria, il conte Alfredo Bennicelli, che aveva gi\u00e0 volontariamente preso parte alle prime azioni dei carri inglesi e francesi nelle Fiandre.\nLa serie di test effettuati con il carro Schneider CA.1 diede dei risultati discretamente soddisfacenti. S\u00ec decise cos\u00ec di richiedere alla Francia la cessione di ulteriori esemplari del carro Schneider, ma la trattativa non and\u00f2 a buon fine, come fall\u00ec la proposta italiana di assemblare tali carri in Italia.\nNel contempo la Fiat, di propria iniziativa, aveva incominciato la progettazione e l'assemblaggio di un carro armato di produzione italiana, il tipo Fiat 2000, che risult\u00f2 poi troppo pesante, dimostrandosi inadatto allo scopo per cui era stato progettato e di conseguenza ne fu esclusa la produzione in serie.\nNell'estate del 1917 proseguirono gli studi per saggiare le possibilit\u00e0 d'impiego dei mezzi corazzati sul fronte italiano e per definire il modello di carro pi\u00f9 adatto al terreno una volta accertarne le possibilit\u00e0 operative. Sulla base delle risultanze di tali indagini, nel settembre 1917, il Comando supremo interess\u00f2 il Commissariato per le armi e munizioni con le seguenti proposte:\n1) Acquistare 100 carri Renault e 20 carri Schneider dalla Francia oppure, in alternativa, acquistare dalle fabbriche francesi i complessivi meccanici dei carri ed eseguire il montaggio in Italia.\n2) Se ci\u00f2 non fosse stato possibile, ottenere dalla Francia i 20 carri Schneider e fare allestire dall'industria nazionale i tipi Renault, su modelli e piani di costruzione forniti dalla Francia.\n3) Predisporre per il pronto impiego i carri armati nei campi di istruzione non oltre il 1\u00ba marzo, assieme ai materiali vari occorrenti per i servizi.\n4) Ottenere intanto dalla Francia due carri Renault da destinare, assieme allo Schneider gi\u00e0 in nostro possesso, alla scuola che doveva sorgere a Tricesimo per preparare un primo nucleo di istruttori (20 ufficiali, 50 graduati e soldati).\nNell'ottobre del 1917 la ritirata di Caporetto e l'arretramento del fronte italiano sulla linea Piave misero fine ai bellicosi progetti dello Stato Maggiore che prevedevano l'impiego di carri sul Carso e nel Goriziano. I rovesci bellici non seppellirono completamente l'interesse per i mezzi corazzati e furono fatte pressioni presso gli alleati per la cessione di nuovi carri armati.\nNel maggio del 1918 giunsero in Italia 3 carri Renault FT che servirono a costituire il Reparto Speciale di Istruzione per gli equipaggi dei carri armati. In seguito il carro Schneider CA.1 venne assegnato al Reparto marcia del 1\u00ba Parco trattrici di Verona, fino al 1920. Nel 1936 risultava ancora conservato presso il Reparto carri armati di Bologna. Se ne persero le tracce durante la Seconda Guerra Mondiale.\nSpagna: sei carri Schneider CA.1 vennero acquistati il 16 settembre 1921, cos\u00ec da formare una batteria blindata. Tale batteria disponeva anche di 3 autocarri Krupp, 1 autocarro ispanico-svizzero \"Aljibe, 1 automobile, e due motociclette Harley-Davidson. Nell'ambito delle operazioni per la riconquista del Marocco (Guerra del Rif) i carri vennero spediti in Marocco il 28 febbraio 1922. Furono i primi cari dell'esercito spagnolo a prendere parte ad un combattimento, il 14 marzo 1922. Durante la Guerra di Rif questa unit\u00e0 adoper\u00f2 anche i carri leggeri Renault FT, ma essi furono ufficialmente incorporati nell'unit\u00e0 solo nel 1929. Nessuno di questi carri venne mai perso in battaglia. Dopo la guerra del Marocco essi ritornarono alla Penisola ispanica nel 1929 dove loro furono conservati nei depositi dell'esercito. Quattro di loro erano ancora disponibili nel 1936 e presero parte ai combattimenti durante i primi giorni della Guerra Civile. I carri, impiegati dai repubblicani, entrarono in combattimento nelle vicinanze di Toledo.\nUSA: l'US Army in Francia ricevette nel 1918 alcuni carri Schneider adattati all'uso come rifornitori."}
{"id": "641672", "revid": "1652635", "url": "https://it.wikipedia.org/wiki?curid=641672", "title": "Mark I (carro armato)", "text": "Il Mark I \u00e8 il primo carro armato, sviluppato dal Regno Unito. I primi esemplari entrarono in servizio sul fronte occidentale nel settembre 1916.\nEvoluzione del Little Willie, sviluppato nel 1915, nasceva come strumento per riprendere l'offensiva in un contesto bellico nel quale l'avanzata delle truppe di fanteria era impossibilitata da trincee e nidi di mitragliatrice. Inizialmente l'impiego del Mark I non riport\u00f2 successi significativi, perch\u00e9 furono utilizzati in piccole quantit\u00e0 e piagati da ogni sorta di problema meccanico. I tipi successivi, Mk II, III, IV e V, erano veicoli progressivamente migliori soprattutto nella meccanica e prodotti in quantit\u00e0 rilevanti, specie l'Mk IV e V.\nCaratteristiche tecniche.\nIl modello di serie era quasi identico al prototipo del Mother, se si eccettua la costruzione non pi\u00f9 in lamiere per caldaie ma in piastre da corazza (lamiere scudo) e un armamento potenziato. Furono infatti previste due varianti: maschio e femmina, prodotte in egual numero. Il maschio conserv\u00f2 i due cannoni Hotchkiss 57 mm e i tre mitragliatori Hotchkiss da .303, cui ne fu aggiunto un quarto impiegabile da una postazione frontale, mentre la femmina ebbe quattro mitragliatrici Vickers raffreddate ad acqua (due in ciascuna gondola) pi\u00f9 due Hotchkiss e risult\u00f2 pi\u00f9 leggero di circa una tonnellata.\nI cannoni da 57/40 (o QF 6 pounder, dal peso del proiettile) erano del tipo Hotchkiss navale, a tiro rapido. La gittata utile raggiungeva i 1.800 m e la celerit\u00e0 i venti colpi al minuto. Il congegno di puntamento, a cannocchiale, consentiva solo il tiro diretto.\nLa casamatta in cui era sistemato il pezzo con il suo scudo semicircolare consentiva un brandeggio di 120\u00b0 ed una elevazione assai limitata.\nNelle fiancate e nella sezione inferiore delle gondole erano ricavate le riservette (332 granate esplosive da 57\u00a0mm e 6.272 cartucce nei carri maschi, 30.080 cartucce nei carri femmina). Entrambi i modelli di carri dovevano essere privati delle gondole per il trasporto ferroviario, e quest'operazione richiedeva parecchie ore di lavoro da parte dell'equipaggio.\nI cingoli erano costituiti da 90 maglie larghe 53\u00a0cm. Ognuna era dotata di due giunti rivettati e collegata alle adiacenti con un perno ovale assicurato da una coppiglia divaricabile. Nella parte superiore del carro il cingolo scorreva su due lunghe rotaie e dieci rulli di bronzo; inferiormente su ventisei paia di rulli (uno su tre flangiato). Ovviamente, la sospensione era rigida. Le ruote motrici erano situate posteriormente; quelle anteriori di rinvio erano provviste di tendicingolo.\nIl carro recava posteriormente la coppia di ruote direzionali. Del tipo a raggi e del diametro di 135\u00a0cm, tali ruote erano adoperate per le sterzate leggere e venivano sollevate idraulicamente in occasione delle virate strette.\nIl motore era un sei cilindri raffreddato ad acqua, collegato mediante un albero alla scatola cambio; sopra di questo si trovava la manovella d'avviamento e, sotto, una cassetta per attrezzi. Posteriormente, la dinamo per le luci. La scatola cambio aveva ai lati altre due scatole ingranaggi, collegate con un differenziale e manovrate ciascuna mediante leve da due uomini. Seguiva il radiatore tubolare con ventola che prendeva aria dall'esterno tramite una piccola griglia ricavata a sinistra della lamiera posteriore dello scafo. Lungo la parte posteriore di ognuna delle due fiancate passava la catena di trasmissione che collegava la ruota dentata di ogni cambio secondario all'ingranaggio della ruota motrice.\nA disposizione del capocarro (ufficiale) e del pilota c'erano due portelli sollevabili; sempre dinanzi all'ufficiale c'erano un portacarte ed un sostegno per il mitragliatore. A fianco del pilota si trovavano le leve di comando. La sterzatura era un lavoro di gruppo, faticoso e complicato. Due addetti al cambio azionavano gli ingranaggi relativi a ciascun cingolo, che dovevano essere innestati ogni volta che era richiesto un cambiamento di direzione. Un servente doveva innestare la marcia (alta o bassa) mentre l'altro, sul lato dove si doveva sterzare, metteva in folle. Il pilota doveva quindi bloccare il differenziale ed accelerare, mentre il capocarro metteva i freni al cingolo in folle, ed il carro finalmente prendeva la direzione desiderata. Naturalmente tutto questo processo doveva essere invertito se si voleva sterzare nella direzione opposta.\nPer comunicare con il resto dell'equipaggio, il pilota era costretto a battere colpi sul cofano e poi fare segnalazioni con le dita in base ad un codice concordato.\nCome si \u00e8 gi\u00e0 accennato, il sistema sussidiario di sterzatura del Mark I consisteva in una coppia di ruote sistemate posteriormente. Esse potevano essere orientate, come il timone di una barca, per mezzo di un volante che le comandava mediante cavi. Gli inconvenienti continui che si registravano a causa dell'allungamento dei cavi o della loro sfuggita fecero s\u00ec che verso la fine del 1916 tale apparecchiatura venisse smontata, anche se ci\u00f2 comportava una diminuzione della capacit\u00e0 di attraversamento di trincee e fossati.\nEsemplari superstiti.\nIl solo esemplare superstite \u00e8 \"Clan Leslie\", un Mk.I (Male) conservato al The Tank Museum di Bovington, Gran Bretagna. \u00c8 il carro armato operativo pi\u00f9 antico conservato al mondo."}
{"id": "641673", "revid": "729019", "url": "https://it.wikipedia.org/wiki?curid=641673", "title": "Saint-Chamond (carro armato)", "text": "Il St. Chamond \u00e8 un carro armato pesante francese della prima guerra mondiale, peculiare sia per la posizione dell'armamento principale, infisso nella prua dello scafo e non in torretta o in gondole laterali, sia per la sproporzione dello scafo rispetto al treno di rotolamento.\nStoria.\nSviluppo.\nNel dicembre 1915 il colonnello dell'artiglieria Jean Baptiste Estienne scrisse al generale Joseph Joffre, comandante in capo dell'Arm\u00e9e de terre, sui requisiti relativi a un veicolo blindato basato sul trattore Holt da 75\u00a0hp. I due militari ebbero un incontro dal quale scatur\u00ec la richiesta per il carro medio Schneider CA1, ma Estienne aveva aggirato i normali canali ufficiali per guadagnarsi la riunione; a questo punto il generale Mourret, comandante il Servizio Tecnico Automobilistico e responsabile dello sviluppo automobilistico dell'esercito francese, ordin\u00f2 ad uno del suo ingegneri, il colonnello Emile Rimailho, di sviluppare al pi\u00f9 presto un carro \"ufficiale.\" Rimailho si bas\u00f2 nuovamente sul trattore Holt, ed il primo prototipo del nuovo carro fu assemblato nel febbraio 1916 dalla Compagnie des forges et aci\u00e9ries de la marine et d'Hom\u00e9court (FAMH) di Saint-Chamond sotto la direzione del tenente Fough\u00e9, proveniente dal Servizio Tecnico: le specifiche del progetto vennero presentate dallo stesso Rimailho al Ministero della Guerra, dove intratteneva relazioni amichevoli in ragione del contributo dato nella progettazione del noto cannone da campagna modello 1897. Il mezzo fu presentato all'esercito nel settembre dello stesso anno e venne accettato dai vertici militari.\nIl Ministero della Guerra dette il suo benestare per l'installazione, nella parte anteriore del mezzo, di un cannone a tiro rapido Saint Chamond L12CTR (\"Canon \u00e0 Tir Rapide\") da 75\u00a0mm. Il risultato di questa decisione influ\u00ec negativamente sulla mobilit\u00e0 del neonato carro, pi\u00f9 lungo e pi\u00f9 pesante dello Schneider CA 1; in particolare la camera di combattimento venne a estendersi, sia davanti che dietro, ben oltre l'effettiva dimensione del treno d'appoggio. L'architettura generale del veicolo fu molto poco ergonomica in combattimento, tanto che si registrarono casi di veicoli letteralmente \"piantati\" nel terreno.\nProduzione.\nNel frattempo, l'8 aprile 1916 era stato emesso un ordine per la produzione di 400 esemplari, i primi dei quali uscirono di fabbrica nell'aprile 1917. L'ultimo dei 377 esemplari prodotti venne consegnato all'esercito francese nel marzo 1918.\nImpiego operativo.\nIl carro d'assalto Saint-Chamond entr\u00f2 in azione per la prima volta il 5 maggio 1917, quando una compagnia di 16 carri, appoggiati anche da due Schneider CA1, sostennero un attacco di fanteria al Mulino di Laffaux (\"Moulin de Laffaux\") sul fronte della 6\u00aa Armata francese. Un carro Saint-Chamond si piant\u00f2 in una trincea della prima linea tedesca. Lo stesso accadde nel successivo grande attacco di carri francesi eseguito a ottobre, quando solamente gli Schneider oltrepassarono le trincee tedesche. Il carro Saint-Chamond venne usato con un certo successo, ma il suo problema principale risult\u00f2 la cingolatura, molto pi\u00f9 corta dello scafo, a sua volta estremamente lungo. Tutti questi fattori lo rendevano particolarmente instabile durante la marcia, soprattutto su terreno accidentato o se il carro doveva attraversare delle trincee.\nVerso la fine del 1917 e ancor di pi\u00f9 durante il 1918, furono apportati al carro un certo numero di miglioramenti:\nDal febbraio 1917 al febbraio 1918 vennero creati, presso il campo di addestramento di Champlieu, 12 gruppi di carri d'assalto Saint-Chamond: numerati da AS 31 ad AS 42, ciascun reparto era composto di tre batterie su quattro carri.\nIl carro d'assalto Sain- Chamond trov\u00f2 il suo ruolo pi\u00f9 efficace nel 1918, dopo la ripresa della guerra di movimento, in quanto il mod\u00e8le 1897 da 75\u00a0mm a canna lunga era capace di impegnare direttamente l'artiglieria da campagna avversaria. L'ultima grande azione che vide protagonista il carro Saint-Chamond avvenne il 18 luglio 1918 nel saliente di Soissons-Reims, quando la 10\u00aa Armata francese contrattacc\u00f2 con il sostegno di 216 Schneider CA1, 131 Saint-Chamond e 220 Renault FT:\nNel corso dei duri combattimenti del 1918 i carri Schneider parteciparono a 473 azioni diverse, gli Saint-Chamond a 375. Alla data dell'armistizio solamente 72 carri erano utilizzabili sui 400 costruiti. Nel 1918 almeno 48 esemplari vennero convertiti in carri rifornimento (\"char de ravitaillement\"), privi dell'armamento principale, e con una placca corazzata al posto della feritoia per il cannone.\nDescrizione tecnica.\nCarro d'assalto, peso in ordine di combattimento 23.400\u00a0kg, lunghezza 8,83\u00a0m (compreso il cannone), larghezza 2,67\u00a0m, altezza 2,34\u00a0m, velocit\u00e0 massima 8,5\u00a0km/h, autonomia 59\u00a0km. L'equipaggio era composto da 9 persone: capo carro, capo pezzo, due artiglieri, quattro mitraglieri e un meccanico.\nIl propulsore era un motore a benzina Panhard et Levasser a 4 cilindri erogante 90\u00a0hp a 1.450 giri/minuto, associato ad trasmissione elettrica Crochat-Colardeau e a una dinamo che alimentava due motori elettrici, uno per ogni treno di rotolamento.\nSui primi 165 carri venne installato un cannone da St. Chamond 75 mm TR Mle 1915, mentre i successivi 235 ricevettero il mod\u00e8le 1897 da 75\u00a0mm lungo 36 calibri (L/36): a causa della sede del pezzo, fissato in casamatta anteriore invece che in torretta, il carro viene considerato l'antesignano dei cannoni d'assalto. I primi carri di produzione avevano una corazzatura di 11,5\u00a0mm, salita successivamente a 17\u00a0mm per contrastare l'impiego tedesco del munizionamento perforante \"K\" in acciaio trattato con carburo di tungsteno.\nEsemplari esistenti.\nL'unico esemplare esistente al mondo del cannone d'assalto Saint Chamond \u00e8 \"Et encore\", esposto al Muse\u00e9 des Blind\u00e9e di Saumur, gi\u00e0 parte della collezione dell'US Army Ordnance Museum situato presso l'Aberdeen Proving Grounds del Maryland e restituito alla Francia nel 1987."}
{"id": "641676", "revid": "729019", "url": "https://it.wikipedia.org/wiki?curid=641676", "title": "Medium Mark A Whippet", "text": "Il Medium Mark A Whippet \u00e8 un carro armato medio britannico concepito nella seconda met\u00e0 della prima guerra mondiale ma utilizzato soltanto nel 1918. Chiamato come l'omonima razza di levriero, era equipaggiato con sole mitragliatrici in una struttura fissa e ricopriva il ruolo della cavalleria, cio\u00e8 sfruttare eventuali brecce nel fronte avversario per attaccare le retrovie.\nStoria.\nSviluppo e produzione.\nIl 23 settembre 1916 la battaglia della Somme vide per la prima volta nella storia l'impiego di carri armati in guerra, soluzione per risolvere la staticit\u00e0 del fronte in Occidente. Durante una riunione tenutasi il 3 ottobre l'analisi del loro impatto da parte del Dipartimento Approvvigionamento Carri ispir\u00f2 a William Tritton, un esperto nel settore delle macchine agricole e disegnatore del Mark I, l'idea di un \"carro da cavalleria\" che sfruttasse lo sfondamento del fronte da parte dei carri pesanti, andando a sostituire l'oramai vulnerabile cavalleria; il veicolo sarebbe stato dotato di due motori, uno per ogni cingolo, al fine di ottenere maggior velocit\u00e0 e migliore manovrabilit\u00e0 rispetto ai mastodontici Mark I Tritton espose la sua teoria agli ufficiali dello Stato Maggiore, tra i quali figurava anche il comandante del neonato \"Tank Corps\" colonnello Hugh Elles, che accettarono il progetto e richiesero un prototipo: la designazione recitava \"Tritton No. 2 Light Machine\", a volte sostituita dall'espressione \"Tritton Chaser\", ma lo stesso ingegnere battezz\u00f2 la macchina come \"Whippet\".\nLa costruzione del veicolo guida si svolse negli stabilimenti della Fosters &amp; Co. di Lincoln e terminarono nei primi giorni del febbraio 1917; il 3 febbraio il carro attese ai primi collaudi di velocit\u00e0. Il 3 marzo sul terreno di prova di Oldbury il Dipartimento per l'Approvvigionamento della Guerra Meccanica, nuova sigla dell'ufficio preposto alla creazione di carri armati, organizz\u00f2 una dimostrazione pratica alla presenza dei membri degli Stati Maggiori britannico e francese: entrambi rimasero impressionati dalla velocit\u00e0 di punta toccata dal Whippet (11,5\u00a0km/h), pi\u00f9 che doppia rispetto a quella raggiunta dal Mark I (5\u00a0km/h). Il 4 marzo, alla riunione presso il War Office, l'inviato del maresciallo Sir Douglas Haig richiese la fabbricazione di 200 esemplari da consegnarsi a partire dal 31 luglio 1917. La linea d'assemblaggio, comunque, fu aperta soltanto allo scadere del 1917 e continu\u00f2 a fabbricare il Whippet fino alla fine della guerra: i modelli di serie si differenziavano dal prototipo per l'armamento, inserito in una sovrastruttura squadrata e non in una torretta rotante.\nImpiego operativo.\nEntrati ufficialmente in servizio del dicembre 1917, i primi esemplari furono consegnati al Tank Corps di stanza nella Francia settentrionale all'inizio del 1918: in particolare il 3\u00ba battaglione carri ricevette 48 esemplari il 21 marzo, stesso quantitativo fornito al 6\u00ba battaglione in un giorno imprecisato dello stesso mese.\nNon era stato ideato per il semplice attraversamento delle trincee, ma per accompagnare le grandi avanzate che avrebbero dovuto compiere i carri armati pi\u00f9 grandi nel 1919. Progettato da William Tritton, il prototipo, mosso da 2 motori Tylor, gli stessi in dotazione ai bus londinesi dell'epoca, era gi\u00e0 pronto nel febbraio 1917, ma la prima produzione non comparve che a fine anno. Il Whippet entr\u00f2 in azione per la prima volta nel marzo 1918, ma fu usato inizialmente per \"riempire i buchi\" che si erano formati nelle prime linee. Il Whippet mostrava tutta la sua abilit\u00e0 nei contrattacchi, quando riusciva con facilit\u00e0 a passare in profondit\u00e0 dietro le linee nemiche, creando il terrore nelle retrovie tedesche. Dopo la guerra fu usato in Irlanda, e un certo numero fu esportato in Giappone negli anni venti.\nEsemplari superstiti.\nCinque esemplari del carro sono attualmente conservati :"}
{"id": "641678", "revid": "599013", "url": "https://it.wikipedia.org/wiki?curid=641678", "title": "Dcl", "text": ""}
{"id": "641679", "revid": "7", "url": "https://it.wikipedia.org/wiki?curid=641679", "title": "Castello di Agli\u00e9", "text": ""}
{"id": "641680", "revid": "729019", "url": "https://it.wikipedia.org/wiki?curid=641680", "title": "Lancia 1Z", "text": "La Ansaldo-Lancia 1Z fu un massiccio autoblindo, l'unico di progetto e costruzione interamente italiani schierato durante la prima guerra mondiale.\nSviluppo ed impiego.\nFu sviluppata nel periodo di neutralit\u00e0 dell'Italia dall'ingegner Guido Corni dell'Ansaldo sull'autotelaio dell'autocarro leggero Lancia 1Z in dotazione al Regio Esercito nel 1912. Fu acquisita nel 1915 dal Regio Esercito in 150 esemplari totali, assegnate in Squadriglie ai corpi d'armata e ad alcune divisioni, ampiamente usate in azione dalla Seconda battaglia dell'Isonzo fino a quella di Vittorio Veneto. Nel 1919 gli equipaggi di 22 mezzi si unirono alle truppe di Gabriele d'Annunzio nell'Impresa di Fiume.\nTra le due guerre venne assegnata anche in 34 esemplari ai Reali Carabinieri e 35 alle Guardie Regie, ereditate poi dalla MVSN. Questi mezzi erano riconoscibili per i relativi stemmi dipinti sulla torretta.\nAlcune unit\u00e0 furono vendute all'Albania, di cui costituirono per anni l'unica forza corazzata. Una fu donata dal governo all'Afghanistan, con i colori nazionali verde, rosso e nero dipinti sulla torretta ed armata con mitragliatrici SIA Mod. 1918. Quattro blindo armarono la guarnigione della Concessione italiana di Tientsin. Otto blindo furono utilizzate dagli italiani durante la Guerra civile spagnola, ma per quell'epoca erano gi\u00e0 obsolete. Durante la seconda guerra mondiale era ancora in servizio in Libia, in Africa Orientale Italiana e nel Dodecaneso.\nFu sostituita dalle Autoblindo 40. Dopo l'8 settembre 1943 i pochi esemplari ancora in servizio sul territorio italiano furono requisiti e usati dalla Wehrmacht (una dal I battaglione del Polizeiregiment \"Bozen\") nella scorta convogli e nella lotta anti-partigiana, ribattezzate Pz.Sp.Wg.Lancia 1ZM(i).\nCaratteristiche.\nLa 1Z si basa sul telaio identificato dalla Lancia come \"Vettura 35 HP \u2014 1915 Tipo 1ZM\" o \"Chassis speciale 35 HP per automitragliatrice\", ottenuto modificando quello dell'autocarro leggero 1Z. La configurazione era tradizionale, con ruote posteriori gemellate motrici ed anteriori direttrici, con pneumatici in gomma piena e motore anteriore Lancia a 4 cilindri a benzina per una cilindrata totale di 4940 cc per 70 hp a 2200 giri al minuto.\nLa corazzatura \u00e8 costituita con piastre corazzate d'acciaio al cromo-nickel da 6 mm. Il motore \u00e8 coperto da cofano blindato con alette per il passaggio dell'aria sul radiatore. Sul cofano corrono parallele due lame tagliafili fino alla base della torretta. Posteriormente \u00e8 connesso al vano di combattimento. Questo presenta anteriormente un portello anteriore regolabile per il conduttore ed il capo-blindo che sedeva al suo fianco. A chiusura regolabile sono pure le tre feritoie per lato ed quella posteriore per il fuoco dall'interno del cassone. Al vano di combattimento si accede da una grande porta per lato. Al centro del vano, il serbatoio corazzato del carburante funge da panca per l'equipaggio. Questo era composto, oltre che dal conduttore e dal capo-blindo, da tre mitraglieri ed un servente.\nIl modello 1Z \u00e8 munito di due torrette girevoli, brandeggianti su 360\u00b0. La prima poggia sul cassone su due anelli di cuscinetti a sfera ed \u00e8 armata con due mitragliatrici indipendenti su supporti snodati, ognuna con settore orizzontale di 43\u00b0 ed alzo da -15\u00b0 a +35\u00b0. La seconda torretta, pi\u00f9 piccola, \u00e8 posta sulla prima, \u00e8 munita di botola ed \u00e8 armata di un'altra mitragliatrice.\nPoich\u00e9 detta configurazione spostava in alto il baricentro con problemi di stabilit\u00e0 nella marcia fuoristrada, nel 1917 entr\u00f2 in produzione il modello 1ZM (Modificato). In questo modello la torretta superiore venne eliminata e la terza mitragliatrice venne installata su una blindosfera nella feritoia posteriore. Quest'arma poteva essere sbarcata ed usata sul treppiede in dotazione alla blindo.\nArmamento.\nL'armamento primario originale del 1915 era basato su 3 mitragliatrici Maxim da 6,5 mm, sostituite poi dalle St Etienne da 8 mm con 15.000 colpi in nastri. Queste armi, pi\u00f9 potenti ma meno affidabili e soggette ad inceppamenti, furono sostituite nel 1924 dalle affidabili FIAT-Revelli Mod. 1914 da 6,5 mm. Nelle 1Z erano installate nelle torrette, mentre nelle successive 1ZM una sparava \"in fuga\" ed era impiegabile a terra sul suo treppiede.\nTutte queste mitragliatrici erano raffreddate ad acqua, con l'inconveniente, soprattutto nelle colonie, di dover approvvigionare e trasportare a bordo in apposite taniche le scorte d'acqua. Di conseguenza, nel 1938, sui mezzi inviati in Africa Orientale Italiana vennero montate le Fiat Mod. 14/35 da 8mm raffreddata ad aria, mentre l'esemplare donato all'Afghanistan montava le mitragliatrici leggere SIA Mod. 1918, anch'esse raffreddate ad aria.\nL'armamento dell'equipaggio, stivato nel vano di combattimento su apposite rastrelliere, era inizialmente costituito da quattro fucili mitragliatori francesi Chauchat Mle 1915 CSRG da 8 mm, ciascuno 1200 colpi. Queste armi, pesanti ed inaffidabili, nel 1918 furono sostituite da altrettanti fucili Mod. 91 Cavalleria.\nEsemplari superstiti.\nAl 2020 risultano conservati due esemplari dell'autoblindo:\nEsistono inoltre due riproduzioni a grandezza naturale:\nNella letteratura.\nFilippo Tommaso Marinetti nel romanzo \"L'alcova d'acciaio\" racconta la sua partecipazione alla decisiva e travolgente offensiva italiana di Vittorio Veneto alla guida di una autoblindo Ansaldo-Lancia 1ZM. Per il fondatore del movimento futurista la simbiosi con il moderno mezzo d'assalto \u00e8 totale fino a trasformare l'autoblinda numero 74 su cui viaggia in un'amante. In uno stato di \"delirante amore\" il tenente Marinetti attraversa veloce i paesi liberati del Veneto e del Friuli con la sua \"74\" divenuta \"alcova d'acciaio, creata per ricevere il corpo nudo della mia Italia nuda\".\nIl testo, al netto della retorica, \u00e8 di straordinaria importanza documentaria perch\u00e9 restituisce efficacemente l'esperienza in guerra di questi primi innovativi mezzi blindati."}
{"id": "641684", "revid": "161374", "url": "https://it.wikipedia.org/wiki?curid=641684", "title": "True Air Speed", "text": ""}
{"id": "641687", "revid": "69794", "url": "https://it.wikipedia.org/wiki?curid=641687", "title": "Fiat 2000", "text": "Il Fiat 2000 Mod. 17 era un carro armato pesante costruito in Italia e adottato dal Regio Esercito durante la prima guerra mondiale. Fu progettato dalla FIAT nel 1917 e venne prodotto in due soli esemplari, uno nel 1917 e uno nel 1918.\nFu il primo carro armato progettato e realizzato in Italia, e causa della sua corazzatura, la pi\u00f9 spessa tra i carri coevi, con le sue 40 tonnellate fu il mezzo pi\u00f9 pesante prodotto durante il primo conflitto mondiale, eccezione fatta per il mai ultimato tedesco K-Wagen da 120 tonnellate. Oltre che per il peso, si distingueva per alcune innovative soluzioni, come la torretta completamente girevole (presente anche sul carro francese Renault FT) armata di cannone ed il vano motore separato dal vano equipaggio.\nStoria.\nLa FIAT inizi\u00f2 ad occuparsi del nuovo mezzo da combattimento nel 1916 dietro ordine dei vertici militari, che ne avevano definita approssivativamente la tecnica, attraverso alcune foto e un articolo giornalistico sul prototipo di carro d'assalto inglese Little Willie. Il progetto, che doveva essere realizzato nel pi\u00f9 breve tempo possibile, venne affidato al pragmatico Carlo Cavalli e al fantasioso Giulio Cesare Cappa.\nIl prototipo viene presentato alle autorit\u00e0 militari il 21 giugno 1917: la meccanica era quella definitiva, mentre la corazzatura e l'armamento vennero sviluppate nei mesi successivi, contestualmente ad una serie di prove sul campo nei pressi di Torino. Questo primo prototipo era dotato di cannone in torretta troncoconica a cielo aperto e di quattro mitragliatrici in caccia, tre su ogni fiancata ma nessuna in ritirata; inoltre era munito di grandi feritoie non scudate. A causa delle numerose armi installate venne prevista una grossa ventola per l'aspirazione dei gas di sparo, che avrebbero altrimenti intossicato l'equipaggio. Successivamente questa configurazione venne migliorata con una distribuzione pi\u00f9 razionale (e definitiva) delle mitragliatrici e con lo spostamento dello sportello d'accesso dal lato sinistro a quello destro.\nNel 1918 venne realizzato il secondo carro. La fine della prima guerra mondiale fece scemare l'interesse per i mezzi corazzati e caus\u00f2 il rallentamento del progetto. Lo stesso anno i due carri furono riuniti nella 1\u00aa Batteria autonoma carri d'assalto di Torino, composta da due sezioni dotate ciascuna di un carro \"Fiat 2000\" e di tre carri Renault FT. Nel febbraio 1919 la batteria venne inviata in Libia per operare nell'ambito delle attivit\u00e0 di contrasto alla guerriglia. L'unit\u00e0 prese parte ad operazioni nella zona di Misurata con un solo carro, mentre l'altro esemplare rimaneva a Roma per esperienze. Lo stesso anno, alla fine del ciclo operativo, la batteria rientr\u00f2 in patria, ma il \"Fiat 2000\" venne lasciato a Tripoli, presso la locale Sezione staccata d'artiglieria. Nel teatro coloniale, caratterizzato dalle lunghissime distanze del deserto, il carro si rivel\u00f2 troppo lento per poter efficacemente contrastare le scorrerie dei guerriglieri di Omar al-Mukhtar. Con il carro rimasto in patria la batteria, il 1\u00ba aprile 1919, diede una spettacolare dimostrazione di fronte al Re.\nTuttavia le esperienze acquisite con il mezzo portarono alla conclusione che questo modello di carro, troppo ingombrante e lento, seppure dotato di meccanica affidabile, non si adattava ai terreni montani tipici dei possibili fronti italiani. Il carrismo italiano si orient\u00f2 quindi verso i pi\u00f9 piccoli e maneggevoli Fiat 3000.\nDel \"Fiat 2000\" di Tripoli si persero le tracce, mentre l'esemplare rimasto presso l'8\u00ba Reggimento artiglieria pesante di Roma nel 1924 fu trasferito al neonato Reparto Carri Armati del colonnello Enrico Maltese a Pietralata prima e presso il forte Tiburtina poi. Il 3 settembre 1934 venne esibito, in occasione del Campo Dux ai Parioli, in livrea grigioverde con le due mitragliatrici anteriori sostituite da cannoni Vickers-Terni 37/40. L'ultima notizia relativa all'esistenza di un carro \"Fiat 2000\" \u00e8 del 1936 quando risulta che nella caserma \"Corrado Mazzoni\" (Bologna), sede del 3\u00ba Reggimento fanteria corazzato, fosse utilizzato come monumento.\nTecnica.\nLo scafo era costituito da una grande casamatta di corazze imbullonate leggermente inclinate, spesse 20\u00a0mm ai lati e 15 superiormente e sul fondo dello scafo. L'interno era diviso in due ambienti: motore, trasmissione, frizioni e tutte le componenti meccaniche sono contenute in un vano motore inferiore; sopra a questo c'era il vano di combattimento, cui si accede tramite uno sportello corazzato sul lato destro.\nL'armamento primario era costituito da un cannone d'accompagnamento da 65/17 Mod. 1908/1913 opportunamente modificato. Esso era installato in una torretta emisferica, formata da quattro spicchi di lamiera ed un cupolino con gancio di sollevamento, imbullonati tra di loro; essa presentava una feritoia verticale per il cannone e per il corrispondente settore semicircolare di scudatura solidale con l'affusto e, sulla sinistra, un'apertura per il sistema di puntamento; la torretta brandeggiava su 360\u00b0, mentre l'ampio settore di tiro in elevazione, da -10\u00b0 a +75\u00b0, permetteva di usare il pezzo anche per il tiro curvo come un obice.\nL'armamento secondario era costituito da ben sette mitragliatrici Fiat-Revelli Mod. 1914 calibro 6,5 mm raffreddate ad acqua, poste su sostegni muniti di scudatura semicircolare che si adattava alla casamatta ai vari angoli di brandeggio. Esse erano disposte ai quattro angoli della casamatta (con 110\u00b0 circa di brandeggio ciascuna), due centralmente sulle due fiancate ed una posteriormente, in fuga. In questo modo ogni settore era coperto contemporaneamente da almeno due mitragliatrici, che per\u00f2, a causa dell'inclinazione delle corazze e dell'altezza della casamatta, lasciavano in basso, intorno alla base del carro, un pericoloso angolo morto.\nL'equipaggio di 10 militari prendeva posto nel vano di combattimento; la casamatta presentava anteriormente una cabina corazzata sporgente per il pilota, con ampia apertura anteriore munita di sportello corazzato e di due feritorie chiudibili, una per lato; per la guida a sportelli chiusi il pilota disponeva di un periscopio. I sette mitraglieri disponevano, oltre che delle aperture delle rispettive armi, anche di 8 feritoie con sportello: tre su ognuno dei due lati e due nella parte posteriore. Il cannoniere ed il servente prendevano posto ovviamente in torretta.\nIl motore a benzina, di origine aeronautica, era un Fiat A12 da cm\u00b3 a 6 cilindri verticali in linea posizionato nella parte posteriore del vano motore. Esso erogava 250 hp a 1\u00a0400 giri/min, sufficienti a spingere l'enorme mole del carro alla velocit\u00e0 massima di 7,5\u00a0km/h. Il raffreddamento \u00e8 ad acqua, con un grande radiatore posteriore protetto da una griglia. Nonostante un serbatoio da 600 litri, l'autonomia era limitata a 75\u00a0km. Il motore comandava, tramite la frizione principale, il cambio a 4 marce e 2 retro con riduttore, posizionato sotto alla postazione del pilota, che trasmette il moto all'asse sul quale insistono le due frizioni di sterzo (accoppiate con i tamburi dei freni); queste comandavano i pignoni collegati da catene alle due ruote motrici anteriori. L'impianto elettrico comprendeva due dinamo ed il motorino d'avviamento.\nIl treno di rotolamento si discostava dal cingolo avvolgente dei tanks inglesi ed era decisamente superiore a quelli, troppo corti, dei Schneider CA1 e Saint-Chamond francesi. Esso era completamente protetto dalle gonne laterali corazzate, come sul A7V tedesco, ma differenza di questo la protezione non ne comprometteva la mobilit\u00e0. Esso permetteva il superamento di una trincea di 3,5 metri, un gradino di 1 metro e una pendenza di 40\u00b0; inoltre consentiva il guado fino a 1 m d'acqua. I cingoli erano costituiti da piastroni di acciaio nervati larghi solo 45\u00a0cm, il che comportava una eccessiva pressione specifica. Le sospensioni a balestre poggiavano su quattro carrelli oscillanti per lato, ognuno munito di due rulli, ai quali si aggiungevano i due rulli fissi alle estremit\u00e0, per un totale di 10 rulli per lato.\nReplica.\nNel marzo 2017 si costitu\u00ec un comitato formato da tre associazioni allo scopo di promuovere la costruzione di una replica in scala e peso esatti e marciante del Fiat 2000. Dal giugno 2017 all'ottobre 2018 gli sforzi si sono concentrati nel reperimento della documentazione tecnica necessaria a ridisegnare il piano di costruzione integrale del veicolo integrando la lacunosit\u00e0 del materiale originario conservato in Italia, ma ancora esistente all'estero); il 15 novembre 2018, conclusa la parte progettuale, la costruzione del carro ha avuto inizio a Montecchio Maggiore a cura dell'Associazione Nazionale Carristi d'Italia e dell'Associazione \"Cultori della Storia delle Forze Armate\", insieme all'Associazione culturale \"Raggruppamento SPA\". La costruzione della replica \u00e8 stata ultimata nel novembre 2020 e la replica esatta del Fiat 2000 \u00e8 ora visitabile presso il memoriale dei carristi allestito nell'ambito del Museo delle Forze Armate 1914-1945 di Montecchio Maggiore"}
{"id": "641688", "revid": "1543377", "url": "https://it.wikipedia.org/wiki?curid=641688", "title": "Nana nera", "text": "Una nana nera (da non confondere con la stella nera) \u00e8 l'ipotetico ultimo stadio della vita di una stella.\nSi forma quando una nana bianca, nel corso di miliardi di anni, raffreddandosi, disperde tutto il suo calore nell'universo; inoltre, l'energia degli ioni presenti nella nana bianca finirebbe per esaurirsi, e quindi non emetterebbe pi\u00f9 luce propria, diventando scura e perci\u00f2 non pi\u00f9 visibile ad occhio nudo.\nQuesto ammasso di plasma condensato vagher\u00e0 nello spazio, si suppone, all'infinito. Per raggiungere tale stadio, una stella ha bisogno di 100 miliardi di anni e, avendo il nostro universo circa 13,8 miliardi di anni, si pu\u00f2 concludere che non si sia ancora formata una nana nera. \u00c8 la fine che probabilmente far\u00e0 il nostro Sole dopo essere diventato una nana bianca, non avendo una massa sufficientemente grande per diventare una stella di neutroni o un buco nero e non avendo una stella compagna che gli permetta di aumentare la sua massa oltre il limite di Chandrasekar ed esplodere come supernova di tipo Ia.\nIl nome \"nana nera\" \u00e8 stato applicato anche ad oggetti sub-stellari che non hanno massa sufficiente, circa 0,08 masse solari, per la fusione nucleare dell'idrogeno. Questi oggetti sono ora generalmente chiamate nane brune, un termine coniato nel 1970. Le nane nere inoltre non devono essere confuse con i buchi neri o le stelle di neutroni."}
{"id": "641689", "revid": "729019", "url": "https://it.wikipedia.org/wiki?curid=641689", "title": "FCM 2C", "text": "Il Char 2C (conosciuto anche come anche FCM 2C) \u00e8 un carro armato superpesante progettato in Francia e prodotto a partire dal 1917. Per tale motivo non riusc\u00ec ad entrare in servizio in tempo utile per partecipare al primo conflitto mondiale (1914-18). Di notevoli dimensioni e massa, ben 69 tonnellate, era equipaggiato con una torretta rotante dotata di un cannone da 75\u00a0mm ed aveva un equipaggio di 12 uomini. Venne prodotto in soli 10 esemplari fino al 1921.\nDescrizione.\nIl carro \"Char 2C\" risult\u00f2 avere un peso di ben 69 tonnellate sia a causa della sua corazzatura - 45\u00a0mm frontale e 22\u00a0mm sui lati - ma anche a causa delle sue dimensioni. Con le code in posizione la sua lunghezza risultava di circa 12 metri.\nLo spazio interno era suddiviso in due \"camere di combattimento\". Quella anteriore sormontata da una torretta, la prima della storia, dotata di un equipaggio di tre uomini ed armata con un cannone da 75 mm Mle. 1897 e quella posteriore, sormontata da una cupoletta, armata con mitragliatrici Hotchkiss Mle 1914. Tre mitragliatrici posizionate frontalmente fornivano la protezione contro l'assalto della fanteria.\nLe camere di combattimento erano collegate dalla sala motori. Ciascun cingolo era propulso da un motore Maybach da 200/250 hp attraverso una trasmissione di tipo elettrico. La massima velocit\u00e0 raggiungibile era di 15\u00a0km/h. Sette serbatoi per il combustibile, contenenti nel complesso 1260 litri, garantivano una autonomia di 150\u00a0km.\nL'equipaggio era costituito da 12 uomini: pilota, comandante, cannoniere, caricatore, quattro mitraglieri, meccanico, elettricista, assistente elettricista/meccanico e operatore radio. Alcune fonti riportano, forse riferendosi ad immagini, che l'equipaggio fosse di tredici uomini a causa dell'inclusione del comandante di compagnia carri.\nStoria operativa.\nI dieci esemplari prodotti vennero inquadrati in varie unit\u00e0, bench\u00e9 il numero di veicoli operativi si fosse presto ridotto a tre. Il loro valore bellico diminu\u00ec tra gli anni venti e trenta via via che nuovi carri, di concezione pi\u00f9 avanzata, venivano messi in produzione e i \"2C\" divennero ben presto obsoleti a causa della loro scarsa velocit\u00e0 e del loro massiccio profilo che li rendeva facili bersagli per le armi anticarro.\nComunque nel 1939 in occasione della mobilitazione francese tutti dieci i veicoli furono riportati in servizio ed inquadrati nel 51\u00ba battaglione carri da combattimento. Per motivi di propaganda ciascun carro venne battezzato con il nome di una regione della Francia: Poitou, Provence, Picardie, Alsace, Bretagne, Touraine, Anjou, Normandie, Berry, Champagne. Nel 1939 il \"Normandie\" venne subito ribattezzato Lorraine. Essendo il loro valore prettamente propagandistico i mezzi non vennero utilizzati per gli attacchi contro la linea Sigfrido, ma vennero ripresi in numerosi documentari di propaganda mentre scavalcavano vecchie fortificazioni francesi. Presso l'opinione pubblica vennero quindi visti come dei mezzi invincibili dalle dimensioni ancora maggiori che nella realt\u00e0.\nI comandi francesi erano perfettamente al corrente di come questa reputazione fosse assolutamente falsa. Quando le \"Panzerdivisionen\" tedesche sfondarono le linee francesi durante l'offensiva del giugno 1940 venne presa la decisione di impedire la cattura inviandoli verso sud su un treno. Il 15 giugno il convoglio fu bloccato da un incendio nel vagone del combustibile e divenne quindi inevitabile distruggere i mezzi attraverso l'utilizzo di cariche esplosive. In seguito Goebbels e G\u00f6ring affermarono che i carri erano stati colpiti dai bombardieri in picchiata tedeschi. Un mezzo, quello denominato \"Champagne\" venne catturato pi\u00f9 o meno intatto e trasportato a Berlino dove venne esibito come trofeo di guerra. Nel 1948 questo carro scomparve dalla citt\u00e0 tedesca generando molte speculazioni su un ipotetico suo trasporto nel museo dei carri di Kubinka, in Russia.\nVersioni.\nNel 1926 il carro che poi verr\u00e0 battezzato \"Champagne\" venne modificato nel Char 2C bis, una versione sperimentale armata con un obice da 155\u00a0mm montato in torretta, probabilmente un derivato dello Schneider 155 mm C Mle. 1917. Il mezzo fu dotato di nuovi motori e vennero abolite le postazioni delle mitragliatrici. In questa configurazione il carro raggiunse il peso di 74 t. I cambiamenti furono solamente temporanei e nello stesso anno il carro venne riportato alle dotazioni originali.\nNel 1939 il \"Lorainne\", adibito a carro-comando, venne ulteriormente corazzato allo scopo di renderlo \"immune\" ai proiettili anticarro tedeschi. La corazzatura frontale venne portata a 90\u00a0mm e quella laterale a 65\u00a0mm. In questa configurazione il peso del veicolo raggiunse le 75 t rendendolo, probabilmente, il pi\u00f9 pesante carro armato mai utilizzato.\nNel 1940 vennero ordinati 12 nuovi carri FCM M1 con doppia torretta allo scopo di rimpiazzate i 2C ma il tracollo della Francia non permise a questi di entrare in servizio.\nSviluppo e storia.\nLe origini di questo carro sono avvolte dal mistero. Nell'estate del 1918, meno di tre anni dopo l'inizio degli studi per sviluppare il 2C, una commissione del Parlamento francese cerc\u00f2 di investigare sulla vicenda ma non riusc\u00ec ad ottenere alcuna documentazione. Divenne presto chiaro che molti dati erano stati deliberatamente distrutti allo scopo di nascondere il primo \"scandalo corazzato\" della storia comparabile con quello che avvenne tra Stati Uniti e Gran Bretagna nel 1944. Alcune recenti ricerche sono comunque riuscite a rivelare alcuni particolari della vicenda.\nNell'estate del 1916 il generale Mouret, sottosegretario alle artiglierie forn\u00ec alla FCM (\"Forges et Chantiers de la Mediterran\u00e9e\") una ditta di cantieri navali situata nel sud della Francia vicino a Tolone un contratto per lo sviluppo di un nuovo carro di sfondamento, come erano allora definiti. Allo stesso tempo nell'industria francese degli armamenti era molto attiva una \"lobby\" per il controllo degli ordini delle forniture militari, lobby che utilizzava collegamenti con alti ufficiali allo scopo ottenere commissioni alle condizioni pi\u00f9 vantaggiose; molti contratti di sviluppo venivano cos\u00ec completamente pagati dallo stato anche quando non portavano a nessuna reale produzione. L'iniziativa di Mouret mostra come l'esercito francese non avesse fissato delle precise direttive di sviluppo per un carro pesante. La FCM in pratica, pur traendo dal contratto tutti i vantaggi economici possibili, non port\u00f2 avanti con celerit\u00e0 lo sviluppo del prototipo. In quel periodo tutti i progetti e gli studi sui carri armati erano coperti dal massimo segreto e questo rese facile tale gestione dello sviluppo dei progetti.\nIl Char 2C fu il solo carro super-pesante, della sua generazione, a raggiungere lo stato di operativit\u00e0.\nIl 15 settembre 1916 gli inglesi dispiegarono per la prima volta i carri armati nella veste del carro Mark I, e al fatto segu\u00ec una grande euforia per lo sviluppo di questi veicoli. Quando gli umori dell'opinione pubblica in Gran Bretagna divennero veramente pessimi, soprattutto dopo che le notizie legate alla battaglia della Somme vennero rese note, i carri offrirono una nuova speranza di vittoria finale."}
{"id": "641690", "revid": "15756", "url": "https://it.wikipedia.org/wiki?curid=641690", "title": "A7V", "text": "L'A7V \u00e8 stato un carro armato dell'Esercito imperiale tedesco durante la prima guerra mondiale, primo mezzo cingolato e corazzato a diventare operativo nelle forze armate della Germania.\nProgettato tra il 1916 e il 1917 dall'ingegner Joseph Vollmer, a capo del comitato Allgemeine Kriegsdepartement 7, Abteilung Verkehrwesen (da cui il nome), basava la propria meccanica sul trattore agricolo Holt cui furono accoppiati una squadrata sovrastruttura corazzata e due motori della Daimler; fu armato con un pezzo Maxim-Nordenfelt da 57\u00a0mm e sei mitragliatrici MG 08 da 7,92\u00a0mm. Fu comunque oggetto di molte discussioni negli alti comandi che, alla fine, autorizzarono una produzione di soli venti esemplari, ripartiti in tre unit\u00e0 specificamente costituite. I mezzi e gli equipaggi si addestrarono nelle retrovie del fronte occidentale ed ebbero il proprio debutto operativo con l'Offensiva di primavera, il 21 marzo 1918. Il mese successivo (24 aprile) furono protagonisti dei primi due combattimenti tra carri armati della storia, a Villers-Bretonneux contro dei Mark IV e a Cachy contro alcuni Medium Mark A Whippet. Combatterono poi nelle battaglie dell'Aisne e della Marna, contribuendo a successi locali che, per\u00f2, non influirono sulla situazione strategica complessiva del fronte occidentale. Per quanto pi\u00f9 corazzati dei carri armati schierati dall'Intesa e in molti casi con armamento pi\u00f9 numeroso, gli A7V scontavano una meccanica piuttosto fragile e una spiccata difficolt\u00e0 ad affrontare i terreni sconvolti da bombardamenti, cedevoli o disseminati di macerie: in diversi, infatti, furono abbandonati o sabotati dei tedeschi dopo essere rimasti immobilizzati.\nProgressivamente usurati dall'uso intenso e dalle perdite in azione, gli ultimi veicoli funzionanti caddero in mano ai francesi appena fuori Wiesbaden, l'11 novembre 1918. Tutti gli A7V, compresi i relitti, furono smantellati negli anni successivi, eccettuato il n. 506 con nome di battaglia \"Mephisto\": catturato dagli australiani nell'estate 1918, \u00e8 in mostra all'Australian War Memorial di Canberra.\nDall'A7V i tedeschi trassero un carro armato a cingoli avvolgenti, fabbricato solo in un esemplare e presto demolito a causa della sua ingovernabilit\u00e0. La versione da trasporto, invece, privata di armi e corazzatura, fu prodotta in alcune decine di esemplari e conobbe un certo utilizzo, anche come vettore per macchinari di scavo.\nStoria.\nSviluppo.\nAll'inizio della prima guerra mondiale l'Oberste Heeresleitung aveva accordato un limitato ammontare di risorse per sperimentare la convenienza di \"\u00dcberlandwagen\", ovvero \"veicoli fuoristrada\" capaci di recare rifornimenti a qualsiasi reparto o posizione. Nel luglio 1915 il ministero della Guerra concluse un contratto per produrre un primo modello negli stabilimenti di Marienfelde (Berlino), ma il prototipo, presentato nell'ottobre 1916 e battezzato Bremer-Wagen, si rivel\u00f2 mediocre. Furono anche scartati i di poco successivi Marienwagen I e II, che avevano adottato un'impostazione semicingolata, e il D\u00fcr-Wagen, che presentava un motore individuale per ciascuno dei due cingoli ma con una potenza complessiva inadatta a sopportare il peso di un telaio corazzato. Nel febbraio 1917 fall\u00ec i collaudi anche il Treffas-Wagen, proposto dalla Hansa-Lloyd su domanda del ministero e caratterizzato da due grandi ruote anteriori, una posteriore sterzante e nessun cingolo. Intanto, il 15 settembre 1916, il carro armato era comparso per la prima volta sui campi di battaglia: in particolare, fu il British Army a fare uso di circa 50 Mark I durante la battaglia della Somme, tra Flers e Courcelette, causando scompiglio nelle linee tedesche e preoccupazione presso gli alti comandi dell'Esercito imperiale. Furono perci\u00f2 implementate alcune misure d'emergenza, come la distribuzione di munizioni K perforanti e l'uso di tiri diretti dell'artiglieria da campagna; inoltre si ritenne opportuno concepire mezzi corazzati da combattimento. Il 13 novembre 1916 il ministero attiv\u00f2 un comitato tecnico in subordine alla Commissione collaudi dei veicoli (\"Verkehr-Pr\u00fcfungs-Kommission\" o VPK), detto \"Allgemeine Kriegsdepartement 7, Abteilung Verkehrwesen\" e traducibile come \"Dipartimento generale della guerra 7, sezione trasporti\": l'acronimo (A7V) fu selezionato come nome del futuro \"tank\" tedesco, che solo il 22 settembre 1918 ricevette il nome ufficiale \"Sturmpanzerwagen\" (\"veicolo corazzato d'assalto\").\nIl comitato fu composto da funzionari civili legati al mondo degli affari, da alcuni militari e dall'ingegnere capo Joseph Vollmer, nominato capitano della riserva. Egli cur\u00f2 la progettazione di un mezzo dal peso stimato in 30 tonnellate, dotato di un cannone anteriore, uno posteriore e svariate mitragliatrici sulle fiancate, spinto da un motore da 80-100\u00a0hp; telaio, sospensioni e trasmissione furono ripresi, con opportuni ingrandimenti e irrobustimenti, dal trattore agricolo della Holt Caterpillar Company, una cui filiale operava nell'alleato Impero austro-ungarico, a Budapest \u2013 era l'unico veicolo a cingoli allora ottenibile dalla Germania. Furono previste due postazioni di guida, una frontale l'altra in ritirata. L'OHL mostr\u00f2 interesse per il progetto, ma cerc\u00f2 d'imporre pi\u00f9 di una volta una corazzatura capace di resistere al tiro diretto delle grosse artiglierie; in altre occasioni, invece, ritenne che l'A7V dovesse essere impiegato come un \u00dcberlandwagen da rifornimento, quindi senza particolari protezioni. Vollmer riusc\u00ec a mantenere la propria idea originale pur con qualche ulteriore modifica, come l'incremento della lunghezza da 6,26 metri a 7,35 metri. La scelta dell'armamento principale occup\u00f2 parecchio tempo: all'inizio si previde di armare ogni carro con due cannoni automatici Becker Type M2 da 20\u00a0mm che proprio nel 1916 era stato immesso in servizio, ma l'arma dette prova di una certa inaffidabilit\u00e0 e ne fu criticata la modesta potenza. La ricerca di un pezzo di calibro maggiore, adatto a essere azionato all'interno di un ambiente ristretto, richiese oltre un anno e si concluse solo al principio del 1918 con l'adozione di cannoni da 57\u00a0mm di preda bellica belga, in virt\u00f9 della moderata corsa di rinculo. Il cannone in ritirata fu comunque eliminato, data il non grande numero di pezzi disponibili, e il numero di mitragliatrici fu fissato a sei. Nel frattempo il progetto aveva continuato a evolversi, aveva integrato due motori da 100\u00a0hp e rinunciato al conducente posteriore; il 22 dicembre 1916 il ministero della Guerra ne ufficializz\u00f2 l'esistenza e s'avvi\u00f2 la costruzione del prototipo. Il comitato di Vollmer supervision\u00f2 una prima dimostrazione a Marienfelde il 30 aprile 1917, condotta con un simulacro in legno agganciato al telaio. Un secondo pi\u00f9 serio collaudo avvenne al poligono di Magonza il 14 maggio successivo, alla presenza di rappresentanti dell'alto comando: questa volta il prototipo era stato caricato con 10 tonnellate di zavorra. La prova ebbe esito soddisfacente, ma l'attenta distribuzione dei pesi nascose un centro di gravit\u00e0 spostato in avanti, cagionato in parte anche dalla sporgenza del telaio oltre il tracciato dei cingoli.\nIn conseguenza delle prove, il comitato e la VPK decisero di modificare lo spessore delle corazzature in acciaio, che era stato calcolato in 30\u00a0mm su tutti i lati del veicolo: tale valore fu mantenuto solo sull'area anteriore per contenere i pesi. L'OHL e il ministero della Guerra acconsentirono in ultimo a iniziare la produzione dell'A7V, aspettandosi i primi esemplari operativi per il luglio 1917.\nProduzione.\nLa produzione dell'A7V and\u00f2 incontro a ogni genere di difficolt\u00e0: mancavano le materie prime, le conoscenze tecnologiche, la manodopera, la familiarit\u00e0 con un mezzo allora tanto nuovo e complesso come il carro armato. Per l'assemblaggio la Daimler-Motoren-Gesellschaft eresse uno stabilimento dedicato a Marienfelde. Il primo ordine per dieci esemplari fu inoltrato dall'esercito alla Krupp (telai dal numero 540 al 544) e alla R\u00f6chling di Dillingen (telai numero 501, 502 e dal 505 al 507); il primo esemplare, il n. 501, fu pronto solo nell'ottobre 1917 e ancora senza cannone. Le officine Krupp accusarono un certo ritardo poich\u00e9 ci si avvide che le misure dei cassoni corazzati erano sbagliate e, perci\u00f2, non si adattavano alla base cingolata. Fu necessario tagliarle in pi\u00f9 parti e quindi riunirle tramite rivettatura: ne deriv\u00f2 che i cinque A7V della Krupp presentavano fiancate in cinque pannelli e sia la prua, sia il retro dello scafo in due met\u00e0, ma uscirono dalla catena di montaggio della Daimler gi\u00e0 armati. Il secondo lotto di dieci carri, appaltato alle stesse tre aziende, incluse i telai dal numero 525 al 529 e dal 560 al 564; rispetto ai predecessori, questi mezzi furono assemblati con un numero inferiore di rivetti, ma condividevano le differenze di dettaglio, dato che la costruzione delle singole parti per ciascun veicolo era stata fatta a mano.\nIl 1\u00ba dicembre 1917 l'OHL aument\u00f2 la richiesta di carri a 100 ma torn\u00f2 rapidamente sui propri passi dopo che le prove dei mezzi completi rivelarono una serie di problemi tecnici. Dopo una momentanea idea di fabbricare un totale di 38 A7V, all'inizio del 1918 l'alto comando decise di convertire in mezzi da combattimento solo venti dei cento telai cingolati, allo scopo di ricavarne esperienze sul campo e mettere in produzione modelli pi\u00f9 avanzati gi\u00e0 allo studio da parte dell'ingegner Vollmer. Grande influenza in proposito ebbe il generale di corpo d'armata Erich Ludendorff, principale collaboratore del capo di stato maggiore Paul von Hindenburg; Ludendorff, infatti, aveva considerato molto tiepidamente il progetto dell'A7V e aveva fatto pressioni sulla VPK per ricercare alternative migliori.\nL'A7V n. 502 sub\u00ec un grave guasto meccanico all'inizio del marzo 1918 (probabilmente un cedimento del telaio), quindi armi e corazzatura furono subito trasferiti al telaio n. 503, in forza all'Unit\u00e0 1 come mezzo di recupero. Pure il telaio 504 divenne inservibile in un momento imprecisato e, perci\u00f2, le sue dotazioni militari furono installate sul veicolo n. 544.\nImpiego operativo.\nFormazione e addestramento.\nIl 20 settembre 1917 il ministero della Guerra dispose la creazione delle \"Schwere Sturmpanzer Abteilungen 1\" e \"2\" (rispettivamente al comando dei tenenti Greif e Steinhardt): per ciascuna fu previsto un organico di cinque ufficiali, 109 tra sottufficiali e soldati e cinque A7V, oltre a nove autocarri, due automobili, una motocicletta e una cucina da campo su rimorchio. Un'Abteilung 3 \u2013 affidata al tenente Uihlein \u2013 fu attivata il 6 novembre seguente. L'Unit\u00e0 1, organizzata a Berlino, fu dichiarata pronta il 5 gennaio 1918 e fu trasferita a una scuola di guida allestita presso Sedan, dove gli equipaggi poterono familiarizzare con i carri; fu durante l'addestramento che emersero la debolezza strutturale del treno di rotolamento, l'insufficiente potenza dei motori quando si affrontavano terreni ondulati o cedevoli, la tendenza dei pesanti scafi a conficcarsi di prua nel suolo o in presenza di modesti ostacoli, amplificata dalla ridotta luce libera. I componenti degli equipaggi furono tratti da diverse branche dell'esercito, come artiglieria, mitraglieri e truppe motorizzate, cui furono fornite tute in un solo pezzo confezionate in lino e fibre di asbesto; fu distribuito anche un berretto che, tuttavia, in azione era sostituito da elmetti in cuoio tipici del corpo truppe motorizzate. In caso di necessit\u00e0 gli A7V sarebbero stati inviati a un'officina campale avanzata a Charleroi, detta Kraftwagenpark 20 e nata nel 1917 per riparare e riarmare i carri britannici di preda bellica, poi organizzati in appositi reparti.\nLa prima dimostrazione ufficiale avvenne il 27 febbraio 1918 con alcuni veicoli dell'Unit\u00e0 1 e truppe di fanteria d'assalto, alla presenza dell'imperatore Guglielmo II che, secondo Ludendorff, non rimase granch\u00e9 colpito. Per allora gli A7V avevano adottato una pittura mimetica a piccole macchie irregolari e strisce, verde chiaro, giallo limone e rosso-bruno su un fondo di Feldgrau; solo l'Unit\u00e0 1 dipinse sul muso dei veicoli una versione stilizzata di \"Totenkopf\". Tutti i carri furono segnati con una grossa Croce di Ferro sulle fiancate che, dal maggio-giugno 1918, furono raddoppiate (due per lato) e separate dal numero individuale del mezzo nell'organico del reparto d'appartenenza. Furono spesso replicate su muso e retro dello scafo. Le esercitazioni continuarono nelle retrovie tedesche per il resto delle ostilit\u00e0 e, al settembre 1918, le tre Unit\u00e0 avevano generalizzato l'uso della Totenkopf e semplificato le linee delle Croci di Ferro.\nIn battaglia.\nL'Unit\u00e0 1 partecip\u00f2 sin dall'inizio all'imponente Offensiva di primavera sul fronte occidentale, alla guida del capitano Greiff e nel settore a sud di St Quentin; dei suoi quattro carri, per\u00f2, due divennero inservibili lo stesso 21 marzo 1918 e solo i veicoli n. 501 e 506 ebbero una parte attiva nei combattimenti. La 7\u00aa Armata pianific\u00f2 per i giorni successivi l'impiego dell'Unit\u00e0 1 e 2 sul fronte del fiume Ailette, a nord di Soissons, ma ogni idea in merito fu annullata dopo che le divisioni francesi l\u00ec schierate avevano preferito ripiegare su una linea pi\u00f9 difendibile. I tre distaccamenti furono perci\u00f2 riuniti e posti sotto il controllo della 2\u00aa Armata pronta a muovere contro Cachy e Villers-Bretonneux, ma gli A7V n. 503 (Unit\u00e0 3) e n. 540 (Unit\u00e0 2) furono fermati da guasti, rispettivamente una testata fratturata e un cedimento del treno di rotolamento. I tredici carri rimasti furono ripartiti in tre gruppi diseguali per sostenere la 228\u00aa Divisione nella cattura di Villers-Bretonneux, l'avanzata della 4\u00aa Divisione Guardie a sud del villaggio e attraverso il Bois d'Acquenne, infine la 77\u00aa Divisione della riserva nell'assalto a Cachy. Tutti gli A7V contribuirono alle prime, vittoriose fasi dell'offensiva generale del 24 aprile. I carri 526, 527 e 560, alla guida del tenente Skopnik, sfruttarono la nebbia e l'effetto sorpresa per travolgere le posizioni avanzate britanniche e Villers-Bretonneux fu preso per mezzogiorno, con perdite contenute per le truppe. A sud del paese il tenente Uihlein colse un eguale successo, pur dovendo superare una resistenza pi\u00f9 accanita: nel carro n. 562 il conducente rimase ferito e comp\u00ec una manovra affrettata, danneggiando i freni e la scatola del cambio; altri componenti dell'equipaggio rimasero uccisi poco pi\u00f9 tardi, nel corso di un contrattacco locale della fanteria britannica, mentre l'A7V n. 506, rimasto indietro per noie al motore causate dall'intasamento degli ugelli, era finito in un grande cratere. Il n. 541 facilit\u00f2 la distruzione di un caposaldo appena a sud di Villers-Bretonneux e, in mattinata, copr\u00ec la penetrazione nel Bois d'Acquenne con i n. 505 e 507.\nLe operazioni del terzo gruppo, al comando del tenente Steinhardt, provocarono il primo scontro tra carri armati della storia. I due A7V 542 e 561, poco dopo l'inizio dell'attacco, avevano accentuato la marcia verso nord a causa della nebbia e della confusione. Il primo si rovesci\u00f2 su un fianco in una cava di sabbia, il secondo prosegu\u00ec in direzione di Cachy in una densa foschia, che solo all'ultimo momento permise all'equipaggio di scorgere tre Mark IV; nei primi minuti l'A7V riusc\u00ec a colpire e danneggiare i due Mark IV \"female\" (armati solo di mitragliatrici), prima di dedicarsi all'ultimo veicolo che riteneva di aver gi\u00e0 avariato. In realt\u00e0 il carro, equipaggiato con cannoni, non era stato danneggiato e riusc\u00ec a centrare il mezzo tedesco con la 25\u00aa granata, sul lato destro della prua: diversi mitraglieri furono uccisi e il comandante del n. 561 ordin\u00f2 di abbandonare il veicolo, che incass\u00f2 altre due granate sulla fiancata destra. Poche ore dopo, con il Mark IV messo fuori combattimento dal tiro di un lanciamine, l'equipaggio tedesco torn\u00f2 all'A7V e riusc\u00ec a ripiegare per 2 chilometri, quando i motori cessarono di funzionare: il carro fu definitivamente lasciato dov'era. Sempre nella stessa mattina del 24 aprile gli altri due corazzati di Steinhardt si erano affiancati alla 77\u00aa Divisione per investire Cachy da est; tuttavia, l'inesperta unit\u00e0 fu colta alla sprovvista dalla comparsa di sette Medium Mark A Whippet, che inflissero perdite importanti alla fanteria. Il carro n. 525, in coordinamento con una batteria campale distaccata dalla 4\u00aa Divisione Guardie, caric\u00f2 i Whippet e ne segu\u00ec un brutale combattimento che vide la distruzione di quattro mezzi britannici. Nottetempo il settore fu contrattaccato da due brigate australiane e in certi punti i tedeschi arretrarono; dal comando della 2\u00aa Armata giunse l'ordine di recuperare l'A7V 561 e far saltare in aria il n. 542, giudicato ormai perduto: la squadra di demolizione, per\u00f2, perse l'orientamento nella butterata terra di nessuno, torn\u00f2 indietro e fin\u00ec con il distruggere il carro n. 506, ancora dietro le linee tedesche.\nCirca un mese pi\u00f9 tardi una riorganizzata Unit\u00e0 2, alle dipendenze della 7\u00aa Armata e forte di cinque carri armati, partecip\u00f2 alla terza battaglia dell'Aisne nell'area di Reims, circa 150 chilometri a sud-est di Villers-Bretonneux. Gi\u00e0 nei giorni della preparazione due A7V rimasero in panne; i rimanenti tre furono schierati in prima linea il 31 maggio 1918, giorno dell'attacco: l'A7V n. 529, in testa, fu centrato in pieno dall'artiglieria francese e gli altri due tornarono alle proprie linee poco dopo. Sorte simile ebbe la sopraggiunta Unit\u00e0 1, lanciata il 1\u00ba giugno insieme a uno dei reparti dotati di Mark IV catturati e truppe di fanteria contro Fort de la Pompelle, sempre nei dintorni di Reims: due mezzi fuori uso per guasti e altri due impantanati. Il n. 527 salt\u00f2 in aria per il tiro diretto dell'artigliera e il n. 526 fu recuperato dai tedeschi, ma in condizioni tanto mediocri che fu lasciato indietro. I tre provati reparti blindati furono richiamati dal fronte per un breve periodo di riposo, quindi le Unit\u00e0 1 e 3 furono nuovamente spedite a nord, di rinforzo alla 18\u00aa Armata operante a meridione di Noyon. Anche in questo settore i generali Hindenburg e Ludendorff avevano organizzato una decisa spinta contro le trincee anglo-francesi, che ebbe parziale successo; i mezzi dell'Unit\u00e0 1 furono quelli che ebbero pi\u00f9 a patire dall'opposizione avversaria e il n. 564, rimasto incastrato nelle rovine di un villaggio, fu messo fuori gioco. Il gemello n. 562 marci\u00f2 dritto in un cratere, ma i tedeschi riuscirono a recuperarlo diversi giorni pi\u00f9 tardi. Il 15 luglio l'Unit\u00e0 1 torn\u00f2 ad affiancare l'Unit\u00e0 2 e una compagnia di blindati ex britannici nei ranghi della 7\u00aa Armata e, questa volta, l'avanzata a Reims avvenne secondo i piani e senza perdite di veicoli. I quattro carri dell'Unit\u00e0 2 furono scagliati, il 31 agosto seguente, in un affrettato contrattacco a Fr\u00e9micourt e senza appoggio di fanteria, dato che la divisione che avrebbero dovuto appoggiare era gi\u00e0 stata decimata; il n. 562, anzi, fu danneggiato nell'area di raccolta durante un bombardamento aereo. Gli altri tre A7V, una volta comparsi sulla linea degli scontri, riuscirono a fare poco e il n. 504 fu avariato per errore dall'artiglieria tedesca; a quel punto i mezzi ripiegarono e il n. 528, con i propulsori grippati, fu abbandonato dall'equipaggio. Solo il carro n. 563 riguadagn\u00f2 le trincee amiche con pesanti danni. Questa sconfitta tattica decret\u00f2 lo scioglimento del reparto del tenente Steinhardt, che fu amalgamato all'Unit\u00e0 1. Inoltre, l'esemplare n. 562 fu giudicato ormai inservibile e cannibalizzato per mantenere in efficienza gli altri carri.\nGli A7V superstiti furono tenuti in riserva per oltre un mese, nel tentativo di riportarli alla piena efficienza, mentre si sviluppava la generale controffensiva alleata lungo l'intero fronte occidentale. Il tenente Uihlein, riassegnato alla 3\u00aa Armata, ebbe infine ordine di appoggiare un importante contrattacco vicino a Saint-\u00c9tienne-au-Temple (sud-est di Reims) scattato il 7 ottobre e mirante ai ponti sul fiume Arne: il giorno successivo i carri tedeschi cozzarono contro elementi del 12\u00ba Battaglione corazzato britannico, dotato di Mark V e, nello scontro, i veicoli di entrambi gli eserciti applicarono con metodo tattiche come il fuoco da posizione defilata. In ogni caso, si tratt\u00f2 di una battaglia indecisiva che rallent\u00f2 i tedeschi e permise agli Alleati di minare i ponti, circostanza che convinse la 3\u00aa Armata a sospendere l'operazione: gli A7V tornarono tutti pi\u00f9 o meno danneggiati. L'ultima azione degli A7V avvenne il successivo 11 ottobre nei dintorni di Iwuy, non lontano dal confine franco-belga; ai comandi dell'Unit\u00e0 3 si trovavano i carri n. 501, 525, 540, 560 e 563. Assieme a nuclei di fanteria e artiglieria, gli A7V riuscirono a rintuzzare una pericolosa penetrazione di forze britanniche, ma il n. 560 perse un cingolo: non essendoci tempo e modo di prelevare il veicolo, il comandante sottotenente Volckheim si risolse a farlo esplodere e fugg\u00ec con i suoi uomini. I superstiti otto carri d'assalto ancora funzionanti furono radunati a Erbenheim, nei sobborghi di Wiesbaden, dove li colse la notizia della capitolazione della Germania (11 novembre). I reparti furono sciolti e tutti i veicoli consegnati al sopraggiunto Esercito francese, che si occup\u00f2 della loro rottamazione nel corso di dicembre.\nA ridosso della conclusione delle ostilit\u00e0 la Francia intraprese una colossale opera di bonifica e risanamento delle campagne interessate da anni di guerra, alla quale non sfuggirono i vari A7V rimasti lungo l'ex fronte occidentale. Il n. 561 fu rottamato, mentre della carcassa del n. 529 si appropriarono gli americani nel 1919: la demolirono nel 1942. Tra il 1919 e il 1921 i francesi smontarono sul posto i relitti degli esemplari n. 526 e 527. I carri n. 504 e 528, che giacevano dalle parti di Fr\u00e9micourt, caddero in mano ai neozelandesi, che li trasferirono ai comandi britannici; trasportati nel Regno Unito, furono mostrati nel corso di parate e celebrazioni, quindi demoliti nel 1919. Il British Army cattur\u00f2 il n. 562, smantellato poco dopo, e gli australiani si erano impossessati sin dal 14 luglio 1918 del n. 506, la cui parte anteriore era stata diroccata dalla carica esplosiva piazzata dai tedeschi. L'esemplare n. 503 fu ritrovato a Charleroi, dove era giunto nell'ottobre 1918 per riparazioni ma dopo che il Kraftwagenpark 20 era stato evacuato in patria. Assai usurato, fu demolito sul posto nell'inverno dai britannici.\nTecnica.\nL'A7V aveva dimensioni 7,35 \u00d7 3,05 metri, con un'altezza di 3,30 metri e un peso pari a 27,21 tonnellate; in ordine di combattimento arrivava a circa 33,70 tonnellate. La luce libera era di 20 centimetri e non era stata prevista alcuna compartimentazione interna.\nLa piattaforma meccanica del carro era una versione ingrandita e rinforzata del telaio del trattore agricolo Holt, un rettangolo costituito da longheroni saldati tra loro. Il treno di rotolamento, per lato, era composto da tre carrelli con cinque ruote forate ciascuno; ogni carrello era vincolato al telaio mediante due grosse molle elicoidali, contenute in manicotti protettivi. La ruota motrice posteriore e quella folle anteriore erano entrambe a raggi: la seconda era equipaggiata con un tensionatore. I cingoli, la cui corsa superiore era sostenuta da una serie di rulli, erano larghi 500\u00a0mm e generavano una pressione al suolo di 0,60\u00a0kg/cm\u00b2. Al centro del pianale fu sistemato il gruppo propulsore, formato da due Daimler 165204 affiancati: ciascun apparato era a quattro cilindri in linea, alimentato a benzina ed erogante 100\u00a0hp a 900 giri al minuto; i rispettivi alberi motore, ognuno innestante un freno a tamburo, erano quindi collegati alla scatola del cambio-differenziale marca Adler. Sul prototipo i freni erano stati asserviti a una sola leva, ma sugli esemplari di serie questa sincronizzazione fu rimossa e ogni freno ebbe la propria leva. I due pignoni deputati a trasmettere la potenza alle ruote motrici erano particolarmente voluminosi e sporgevano dal telaio, causa prima della ridotta luce libera e dei conseguenti problemi di marcia su terreni sconnessi. I Daimler erano serviti da due serbatoi da 250 litri cadauno e i fumi di scarico erano convogliati in due marmitte (una per lato), collocate a met\u00e0 della fascia inferiore dello scafo. Fu infine prevista una serie di pannelli su cardini a copertura degli organi di movimento, generalmente rimossi sul campo dagli equipaggi per evitare l'accumulo di terra e detriti tra questi e le sospensioni.\nAppositi supporti e agganci consentivano l'installazione dello scafo corazzato, un cassone squadrato dal tetto un poco spiovente e caratterizzato da una postazione a sbalzo, larga quanto il cassone, squadrata e rimuovibile per il trasporto ferroviario. Il lato frontale di prua e postazione era spesso 30\u00a0mm, ma era composto da acciaio dolce cos\u00ec come le protezioni sul retro da 20\u00a0mm. Al contrario, le fiancate avevano corazzature in acciaio trattato da 16\u00a0mm/20\u00a0mm. Il cielo era protetto da lastre spesse 15\u00a0mm e il fondo dello scafo tornava a 20\u00a0mm. Al centro del muso del veicolo era stata praticata un'apertura per accogliere l'armamento principale, un cannone Maxim-Nordenfelt da 57\u00a0mm catturato in una certa quantit\u00e0 in Belgio; il pezzo era stato scelto sia per la breve corsa di rinculo (150\u00a0mm) sia per l'efficacia di cui aveva dato prova, durante la battaglia di Cambrai a fine 1917, contro i carri armati britannici. All'inizio il Nordenfelt era sistemato su un affusto a cavalletto e dotato di un piccolo mantelletto, una soluzione in realt\u00e0 provvisoria proposta dalla R\u00f6chling per ovviare a un problema imprevisto. Siccome i pezzi ex-belgi erano in origine piazzati in fortificazioni, si era dovuto elaborare un nuovo sistema di mira che, nei primi esemplari, si compose di un alzo e di una tacca di mira saldata sulla volata sporgente. Tuttavia la grossa apertura necessaria ad allineare mirino e tacca rappresentava una notevole debolezza e, verso la met\u00e0 del 1918, fu introdotto un nuovo affusto conico con mantelletto semicilindrico (progettato dall'arsenale di Spandau per quello che avrebbe dovuto essere il successore dell'A7V): fu cos\u00ec eliminata ogni possibile fessura e il mirino a cannocchiale fu allineato a un piccolo foro trapanato nel mantelletto. Il nuovo congegno fu poi applicato ad alcuni dei primi A7V. Sebbene la dotazione regolamentare di granate fosse stata stabilita a 180, in realt\u00e0 gli equipaggi ne caricavano fino a 300-400; solitamente la met\u00e0 erano proietti a mitraglia, il resto anticarro e in minor quantit\u00e0 esplosivi con spoletta a impatto.\nL'armamento secondario era formato da sei mitragliatrici pesanti MG 08 da 7,92\u00a0mm, due per ciascuna fiancata e due sul retro del veicolo. Le armi erano alloggiate in piccole feritoie rettangolari, ognuna dotata di mantelletto curvo con apposito foro per adoperare gli organi di mira originali, e manovrabili da un seggiolino. Sotto i seggiolini erano stivate le casse di munizioni, di solito trasportate in numero di 40-60; ogni scatola conteneva un nastro con 250 cartucce, per complessive - (ma una fonte parla di ben cartucce). Il cannone e le mitragliatrici potevano brandeggiare a sinistra e a destra su un campo di tiro di 90\u00b0 e, in depressione, potevano colpire bersagli fino a 4,50 metri di distanza dal carro: perci\u00f2 i lati della prua e gli spigoli laterali-posteriori risultavano zone morte. Nel caso di assegnazione a un reparto di truppe d'assalto, il veicolo poteva trasportare anche una mitragliatrice lMG 08/15, fucili e bombe a mano, da passare agli uomini nel corso dell'avanzata. I progetti dell'A7V avevano previsto pure l'installazione di due lanciafiamme al posto di altrettante MG 08, in ultimo mai attuata \u2013 fu studiata solo sull'esemplare n. 501 prima di immetterlo in servizio.\nL'equipaggio per manovrare il carro e azionare l'armamento era numeroso, ben 18/19 uomini, che accedeva attraverso due portelloni ad anta singola, uno anteriore sinistro e uno posteriore destro. Il Nordenfelt e le MG 08 erano operate ciascuno da due uomini ed era presente un meccanico, incaricato di mantenere i due motori in perfetta efficienza. Un pianale fissato al di sopra dei propulsori ospitava i sedili del comandante e del pilota, in corrispondenza della postazione corazzata in rilievo che, infatti, era dotata di portelli ribaltabili. Il conducente accendeva i Daimler mediante un grosso volantino collocato alle spalle del comandante, che agiva sul motorino di avviamento, mentre un secondo volantino collocato presso la sua postazione variava il regime dei motori in caso di ampie curve; egli doveva quindi usare comandi doppi: due pedali per le frizioni, due leve con manopole dei freni integrati e altre due demandate al controllo dei cingoli (marcia avanti o marcia indietro). Alla sua sinistra era stato aggiunto un selettore di velocit\u00e0 per 3, 6 e 12\u00a0km/h. La visuale del pilota non era affatto buona, dato che il carro stesso occultava il terreno nelle immediate vicinanze, per una zona morta di circa 11 metri. L'A7V poteva comunque raggiungere a stento e solo su terreni preparati i 12\u00a0km/h: una velocit\u00e0 massima di 9/10\u00a0km/h era pi\u00f9 realistica, sebbene una fonte parli di 15\u00a0km/h sulla stessa superficie e di appena 6\u00a0km/h fuoristrada. L'autonomia era ridotta a circa 35 chilometri su terreni sconnessi e assommava al doppio su strada. Quanto a mobilit\u00e0, in ordine di combattimento il carro era capace di superare un gradino di 0,45 metri e trincee larghe fino a 2,20 metri, ma pendenze non superiori ai 16\u00b0: in generale era una macchina abbastanza impacciata e instabile, se non marciava su superfici piane.\nVersioni.\nVersione modificata A7V/U.\nI tedeschi erano riusciti a catturare alcuni Mark I e, nei collaudi, i tecnici avevano evidenziato la superiore mobilit\u00e0 del veicolo rispetto all'A7V. Dato che, ormai, il progetto era in avanzato stato di completamento, nel marzo 1917 l'ingegner Vollmer ebbe ordine dall'OHL di fornire un prototipo ispirato ai carri britannici. Vollmer e il comitato lavorarono sul telaio n. 524, uno degli ottanta avanzati dal primo ordine per 100 A7V; la forma romboidale fu abbandonata per una pi\u00f9 a parallelogramma, cagionata dall'incremento della lunghezza. Fu mantenuta la postazione squadrata sul tetto dello scafo, dove per\u00f2 fu previsto trovasse posto un mitragliere che usufruiva di sei aperture (con portellini abbattibili): comandante e pilota furono spostati nella parte anteriore dello scafo. La meccanica fu mantenuta invariata ed era possibile accedere dall'esterno all'apparato motore da un grosso portello, dotato di feritoia per usare armi dall'interno. Il prototipo, battezzato A7V/U (stante per \"Umlaufende Ketten\", o \"cingoli avvolgenti\" in tedesco) richiese circa un anno per essere assemblato. Si trattava di un veicolo pi\u00f9 lungo (8,38 metri) e largo (4,69 metri) dell'A7V, dall'altezza calata a 3,14 metri ma con una massa incrementata a 39,60 tonnellate. L'armamento era su sei mitragliatrici MG 08 e due cannoni in gondole laterali, equipaggiate con il mantelletto semicilindrico che l'arsenale di Spandau aveva progettato proprio per l'A7V/U. Tuttavia la scelta oscillava tra il Nordenfelt da 57\u00a0mm e uno dei pezzi campali tedeschi da 77\u00a0mm (FK 96 nA o FK 16, modificati in accordo all'installazione su un veicolo) e non \u00e8 chiaro dalle fonti quale offensiva principale fu montata. L'equipaggio era stato ridotto a sette uomini e la corazzatura laterale era passata a 20\u00a0mm di spessore.\nL'A7V/U fu collaudato il 25 giugno 1918 al poligono di Magonza. Tocc\u00f2 una velocit\u00e0 massima, su strada, di 12,5\u00a0km/h e si mosse per 30 chilometri su terreno rotto prima di esaurire i 500 litri di benzina; tuttavia mostr\u00f2 di essere un pachiderma poco governabile. Furono criticati anche i cingoli avvolgenti, che accumulavano terra e sabbia sia sul tetto del veicolo, sia nelle proprie corse e nell'interno della meccanica; fu poi notata la tendenza, come per il predecessore, a sprofondare di prua nella marcia fuoristrada. I rappresentanti dell'alto comando, incerti, valutarono per un po' l'ordine di venti esemplari, ma il 12 settembre l'intero progetto fu fermato e il prototipo demolito nelle settimane successive.\nVollmer elabor\u00f2 due versioni di questo mezzo, dette A7V/U2 (gondole pi\u00f9 piccole e mitragliatrice in cupola) e A7V/U3 (armamento su sole mitragliatrici): rimasero sulla carta.\nVarianti.\nGel\u00e4ndekraftwagen.\nDalla produzione del carro armato A7V era rimasti esclusi 80 telai Holt modificati. Uno fu usato per l'A7V/U e per i restanti 77 l'OHL decise la trasformazione in \u00dcberlandwagen/Gel\u00e4ndekraftwagen, secondo il concetto formulato ed esplorato sin dall'inizio della prima guerra mondiale. Il progetto prese avvio il 6 marzo 1918 e previde l'aggiunta su tutti i lati di pannelli in legno e di una cabina a parallelepipedo in corrispondenza del gruppo motore-postazione di guida, sempre in posizione sopraelevata. Guide tubolari si arcuavano dal tettuccio agli spigoli e consentivano di stendere un telone sopra lo spazio di trasporto, capace di accogliere fino a 8 tonnellate di materiale. Il veicolo risult\u00f2 pesare 18 tonnellate, data l'eliminazione di cassone corazzato e armi, e mantenne le stesse dimensioni del carro armato compresa la svantaggiosa luce libera di 20\u00a0cm. Furono adottati cingoli larghi 400\u00a0mm e la pressione specifica al suolo decrebbe a 0,50\u00a0kg/cm\u00b2; la velocit\u00e0 massima arriv\u00f2 a 12\u00a0km/h e l'autonomia si mantenne sui 30-35 chilometri: le prove evidenziarono, inoltre, un raggio minimo di sterzata di 4,4 metri. Immessi in servizio come trattori d'artiglieria e trasporti munizioni, i Gel\u00e4ndekraftwagen furono organizzati in cosiddette Armeekraftkolonne numerate da 1112 a 1115 e da 1117 a 1122, le ultime attivate nell'ottobre 1918. Alcuni esemplari aggiunsero un supporto per ospitare una MG 08 da 7,92\u00a0mm in funzione contraerea, oppure furono modificati per caricare due cannoni contraerei da 76,2\u00a0mm. Una fonte sostiene che la produzione di Gel\u00e4ndekraftwagen possa essere compresa tra i 30 e i 75 esemplari.\nIn servizio i trattori furono criticati per l'enorme consumo di carburante e l'assenza di congegni per fissare il carico che, cos\u00ec, era spesso sballottato durante gli spostamenti e subiva danni. Ne fu progettata una variante che, su scafo e meccanica irrobustite, montava un escavatore con ruota a tazze per velocizzare la creazione di fossati e trincee: le ditte Orenstein &amp; Koppel (Berlino) e Weserh\u00fctte (Bad Oeynhausen) ne fabbricarono 40-60 unit\u00e0.\nA7V \"Hedi\"/\"Heidi\".\nLa caduta della monarchia prussiana e la capitolazione dell'11 novembre 1918 causarono importanti disordini e tentativi rivoluzionari in Germania. Personalit\u00e0 politiche e militari, dunque, fecero in modo di reincanalare molti reduci nei \"Freikorps\", in reparti semismobilitati e nei primi nuclei della Reichswehr. Al seguito di questi, il 15 gennaio 1919 a Berlino, apparve un A7V anomalo: quasi sicuramente si trattava di un telaio rinvenuto a Marienfelde e ricostruito a imitazione del regolamentare A7V. Privo di cannone, era stato armato con quattro lMG 08/15 piazzate agli spigoli dello scafo, complete di mantelletto semicilindrico; al posto della postazione di pilota e comandante c'erano due cupole cilindriche, ravvicinate, e i portelloni d'accesso erano simmetrici invece che sfalsati. Il mezzo recava sulla prua a \"V\" la dicitura \"Panzerkraftwagen Abteilung - Regierungs-treue-Truppen\" (ovvero \"Distaccamento corazzato - truppe governative\") sormontata dal tradizionale teschio a ossa incrociate. Battezzato \"Hedi\" o \"Heidi\", ne fu segnalata la presenza a Lipsia sempre nell'inverno 1919 e la Commissione militare interalleata di controllo impose perci\u00f2 alla Repubblica di Weimar di consegnarlo: la cessione avvenne in estate e il veicolo fu subito demolito.\nAltri utilizzatori.\nIl 15 maggio 1918 un drappello della 37\u00aa Divisione fanteria marocchina prese possesso dell'A7V n. 542, battezzato \"Elfriede\" dall'equipaggio e che fu estratto dalla cava nel quale era precipitato con l'aiuto della compagnia A, 1\u00ba Battaglione carri britannico. Soldati francesi e nordafricani scattarono fotografie sul mezzo e in numerosi scrissero, con gessetti, il proprio nome o frasi sullo scafo. \"Elfriede\" fu portato nelle retrovie, rimesso in efficienza e collaudato con attenzione. I rapporti dell'epoca affermano che la visuale di comandante e pilota era impedita per i primi 9 metri frontali dal mezzo stesso; fu inoltre evidenziata la grande difficolt\u00e0 a superare trincee e terrapieni di appena un metro. Fu constatata la vulnerabilit\u00e0 di feritoie, aperture e ammaccature ai proiettili delle normali armi portatili, cos\u00ec come l'efficacia del Puteaux SA 18 da 37\u00a0mm: da 5 metri una granata poteva perforare la corazzatura laterale (parti della quale furono rimosse all'uopo). Il carro fu spostato a Parigi e lasciato in mostra a Place de la Concorde fino al 1919, quando fu rottamato.\nEsemplari esistenti.\n\u00c8 rimasto un solo A7V al mondo: si tratta del n. 506 \"Mephisto\", che il corpo di spedizione australiano tenne per s\u00e9 e port\u00f2 in Australia nell'estate 1919 dopo averlo raddobbato. Lasciato all'aperto per i successivi cinquant'anni a fianco del Queensland Museum di Brisbane, nel 1972 fu sottoposto a sabbiatura e nel 1988 l'esterno, accuratamente restaurato, fu anche ridipinto sulla base di fotografie d'epoca. L'anno successivo fu trasferito all'Australian War Memorial (Canberra) che, in occasione del centenario della prima guerra mondiale, collabor\u00f2 con il Queensland Museum per esibire all'aperto l'A7V. Il veicolo \u00e8 stato poi riportato nell'Anzac Hall del War Memorial."}
{"id": "641693", "revid": "729019", "url": "https://it.wikipedia.org/wiki?curid=641693", "title": "K-Wagen", "text": "Il K-Wagen, abbreviazione della dicitura completa Kolossal Kampfwagen e indicato anche come Gro\u00dfkampfwagen, \u00e8 stato un carro armato superpesante progettato nel 1917 dall'Impero tedesco.\nScaturito dall'idea dello stato maggiore dell'Esercito imperiale tedesco di disporre di una specie di fortezza mobile sul fronte occidentale, fu armato con quattro cannoni da 77\u00a0mm, sette mitragliatrici da 7,92\u00a0mm e rivestito con una corazzatura di 20-30\u00a0mm: insieme alle notevoli dimensioni (poco meno di 13 metri di lunghezza), queste caratteristiche portarono a un peso stimato di 150 tonnellate, causa prima di problemi logistici e critiche. Il progetto and\u00f2 comunque avanti e incontr\u00f2 difficolt\u00e0 produttive di ogni genere, tanto che alla fine della prima guerra mondiale solo due dei dieci esemplari ordinati erano stati quasi completati. Gli Alleati ne ordinarono e ottennero l'immediata demolizione nel 1919.\nStoria.\nSviluppo.\nLa comparsa dei primi carri armati britannici durante la battaglia della Somme, nel settembre 1916, caus\u00f2 sorpresa e preoccupazione nell'alto comando dell'Esercito imperiale tedesco che, nelle settimane successive, attiv\u00f2 un apposito ufficio tecnico per progettare le nuove macchine militari: ebbe il nome \"Allgemeine Kriegsdepartement 7, Abteilung Verkehrwesen\" (\"Dipartimento generale della guerra 7, sezione trasporti\", in breve A7V), fu affidato all'ingegnere capo Joseph Vollmer e lavor\u00f2 a fianco dell'Ufficio trasporti motorizzati (\"Chefkraft\") guidato dal colonnello Hermann Meyer. L'esercito impose subito uno stretto controllo sulle attivit\u00e0 del neocostituito comitato e volle che fosse studiata una sorta di fortezza su cingoli, ben corazzata e dal numeroso armamento per dominare il campo di battaglia e riuscire a penetrare attraverso il fronte degli Alleati anglo-francesi: la richiesta fu formalmente inoltrata dal ministero della Guerra il 31 marzo 1917. Vollmer era gi\u00e0 impegnato nella progettazione del carro d'assalto A7V e di veicoli pi\u00f9 leggeri, pertanto ebbe come collaboratore un capitano indicato dalle fonti come Wegner o Weyner per lo sviluppo di quello che fu definito \"Kolossal-Wagen\", abbreviato in K-Wagen. Una seconda denominazione abbastanza diffusa era \"Gro\u00dfkampfwagen\", alla lettera \"grande carro armato\".\nLe specifiche tecniche inoltrate dal ministero della Guerra delinearono un mezzo capace di superare agevolmente trincee larghe 4 metri, protetto da una corazzatura spessa 30\u00a0mm su fronte e lati dello scafo e con un equipaggio di 18 uomini, necessario per azionare l'armamento articolato su quattro mitragliatrici da 7,92\u00a0mm, due lanciafiamme e uno o due pezzi da 57\u00a0mm o 77\u00a0mm. Vollmer e il capitano previdero un veicolo a cingoli avvolgenti, ma operarono presto una serie di cambiamenti al progetto man mano che i lavori andavano avanti: tra i pi\u00f9 importanti, la rinuncia ai lanciafiamme, la scelta per quattro pezzi da 77\u00a0mm piazzati a coppie in due vistose gondole laterali, l'aumento del numero di mitragliatrici. La massa del carro era per\u00f2 cresciuto a dismisura a 140-150 tonnellate, perci\u00f2 Vollmer ridusse la lunghezza a meno di 13 metri e nuovi calcoli stimarono che il peso fosse diminuito a circa 120 tonnellate. Si trattava comunque di una mole notevole che i previsti due motori Daimler da 200\u00a0hp l'uno non avrebbero potuto spingere; furono dunque scambiati con due propulsori sempre della Daimler, ma che insieme generavano una potenza di oltre \u00a0hp. In ogni caso, il trasporto ferroviario al fronte e l'impiego sul campo rimanevano problematici per le dimensioni e, cos\u00ec, fu stabilito che il veicolo sarebbero stati portati nella zona d'operazioni scomposto e riassemblato prima di entrare in battaglia: ciascuna sezione avrebbe pesato tra le 18 e le 25 tonnellate oppure circa 30 tonnellate, per un totale di quattro distinti carichi. Un simile progetto suscit\u00f2 in breve numerose critiche per l'oggettiva difficolt\u00e0 di realizzazione, oltrech\u00e9 per la dubbia utilit\u00e0 di un'enorme \"corazzata terrestre\" sul butterato terreno del fronte occidentale, percorso da fitti sistemi di trincee. In risposta, il Chefkraft e il ministero della Guerra affermarono che era stato il feldmaresciallo Paul von Hindenburg in persona ad aver richiesto questi veicoli, il che mise a tacere qualsiasi opposizione; tuttavia il 18 ottobre 1917 la sezione del Chefkraft incaricata dei collaudi redasse un rapporto pessimistico dopo aver studiato l'uso dei corazzati da parte alleata e le prime esperienze con i pesanti A7V: secondo il personale, il K-Wagen avrebbe potuto essere impiegato solo in posizione statica. Poco dopo, entro il mese di dicembre, Vollmer e il capitano suo collaboratore consegnarono le cianografie complete del carro.\nProduzione e destino finale.\nIl ministero della Guerra e il colonnello Meyer avevano gi\u00e0 approvato la costruzione di dieci esemplari il 28 giugno 1917; inoltre avevano stabilito in otto mesi il tempo necessario per la fabbricazione e la consegna, invece dei dodici mesi che all'inizio si era ritenuti necessari. Nessuna azienda coinvolta nella produzione bellica, per\u00f2, si rivel\u00f2 capace di gestire una simile commessa perch\u00e9 non disponeva n\u00e9 delle conoscenze tecniche n\u00e9 delle attrezzature: l'esercito si rivolse dunque alle ditte di ingegneria civile per la costruzione di ponti. Cinque esemplari furono alla fine appaltati alla Riebe Kugellager- und Werkzeugfabrik GmbH, nel quartiere berlinese di Wei\u00dfensee, e gli altri cinque alla Waggonfabrik Wegmann di Kassel. La produzione prese avvio nel 1918 e risucchi\u00f2 materie prime e forza lavoro in gran quantit\u00e0, proprio in un momento di crisi industriale per la Germania, e procedendo comunque con lentezza per le continue difficolt\u00e0 ingegneristiche; ad esempio, tutti i grossi ingranaggi dovettero essere progettati \"ex-novo\" e fabbricati con macchine utensili.\nAl momento della capitolazione tedesca dell'11 novembre 1918 la Riebe Kugellager era quasi riuscita a completare uno dei suoi K-Wagen e un secondo era in attesa degli apparati motore e di altre apparecchiature; agli impianti Wegmann si trovava invece uno scafo corazzato pressoch\u00e9 finito. La Commissione interalleata di controllo, demandata a supervisionare il disarmo delle forze armate imperiali, rimase impressionata dai mezzi e ne pretese l'immediata demolizione. L'ingegner Vollmer cerc\u00f2 di contrattare una serie di collaudi prima di ottemperare alla richiesta, ma senza successo. I K-Wagen furono dunque smantellati all'inizio del 1919 senza essere stati testati.\nTecnica.\nIl K-Wagen aveva dimensioni 12,70 \u00d7 6 metri, con un'altezza di 3 metri e un peso che, alla fine, era tornato a circa 150 tonnellate/165 tonnellate con equipaggio, carburante e munizioni. La luce libera era di 50\u00a0cm e il veicolo sviluppava una pressione al suolo specifica di 0,50\u00a0kg/cm\u00b2..\nLa massa del carro originava sia dalle dimensioni, sia dalla corazzatura in acciaio, spessa 30\u00a0mm sul lato anteriore e lungo le fiancate; si riduceva a 20\u00a0mm sul retro e il valore minimo arrivava a 10\u00a0mm, sebbene non si sappia se in corrispondenza del fondo o del tetto. Il poderoso armamento era stato distribuito lungo tutto il perimetro del veicolo e si articolava su quattro cannoni da 77\u00a0mm e sette mitragliatrici pesanti MG 08 da 7,92\u00a0mm. I pezzi erano accoppiati in due vistose e prolungate gondole laterali, rimuovibili per il trasporto ferroviario in modo da dimezzare la larghezza del carro, con due cannoni in caccia e due in ritirata. Ogni pezzo aveva un proprio modesto scudo verticale incluso in un pi\u00f9 ampio e spesso mantelletto semicilindrico, a sua volta inserito nelle apposite aperture della gondola; sul lato sinistro del mantelletto era stata ricavata una sottile feritoia verticale per l'impiego del sistema di mira ottico. Il cannone era montato su un affusto che impegnava un basamento semicircolare dentellato atto al brandeggio; freno di sparo e recuperatore erano stati installati al di sotto della canna. Alla parte inferiore dell'affusto e disassato sulla sinistra era vincolato un seggiolino per l'artigliere, che comandava alzo e brandeggio grazie a due ruotini collocati sotto al mirino telescopico. La scorta di munizioni era di 800 proietti, ma il modello esatto di cannone non \u00e8 conosciuto: si sa, tuttavia, che i quattro che armarono il K-Wagen quasi completato era stati prelevati dalla fortezza di Idstein. Tra le due artiglierie di ciascuna gondola fu inserita una MG 08 su affusto a sfera e una seconda arma automatica fu aggiunta alla faccia posteriore, rivolta in ritirata; le altre tre MG 08 furono concentrate nel muso del carro, dove era stata organizzata la camera di guida: due laterali e una frontale. Per alimentare il fuoco delle mitragliatrici il veicolo poteva trasportare cartucce. Una fonte afferma che le armi erano delle mitragliatrici leggere lMG 08/15.\nLa met\u00e0 posteriore del veicolo era occupata dall'apparato propulsore e da un locale dedicato all'ingombrante doppia trasmissione, dato che il mezzo era spinto da due motori Daimler a carburazione di origine navale: ciascuno presentava sei cilindri, un sistema di raffreddamento a glicole etilenico ed erogava 650\u00a0hp a giri al minuto, per una potenza complessiva di \u00a0hp. Le frizioni, studiate proprio per il K-Wagen, erano di tipo elettromagnetico e i due cambi consentivano tre marce avanti e una retromarcia; fu calcolato che si sarebbe potuto raggiungere una velocit\u00e0 massima di 7,5\u00a0km/h e tenere una minima di 1,9\u00a0km/h. I motori erano serviti da alcuni serbatoi che contenevano un totale di litri di benzina, sufficienti per una stimata autonomia di solo 25 chilometri. La trazione era posteriore e l'albero di trasmissione correva lungo il pavimento dello scafo fino alla postazione di guida anteriore. Il treno di rotolamento era ammortizzato da quaranta grosse molle elicoidali (venti per lato) ed era stato dotato di cingoli larghi 800\u00a0mm, ideati appositamente a partire da quelli in uso sugli escavatori a benna: ogni maglia, infatti, possedeva sulla faccia interna un rullo che a sua volta impegnava i supporti dei molloni. Completavano il treno di rotolamento la ruota posteriore motrice e quella di rinvio anteriore. Gli scarichi del motore erano stati convogliati in due grandi marmitte collocate in parallelo sul tetto, attorniate da otto griglie d'aerazione per facilitare il raffreddamento dei motori; due furono ricavate dietro alle marmitte, le altre sei sulla parte posteriore delle gondole (tre ognuna).\nL'equipaggio era composto da 22 uomini. I due conducenti sedevano nel piccolo comparto guida, dovevano fare uso anche delle tre MG 08 di prua ma non avevano modo di osservare l'esterno; prendevano ordini dal comandante, seduto in una postazione dietro di loro dotata di una cupola a tamburo che, tuttavia, era molto bassa: l'angolo morto della visuale del capocarro era perci\u00f2 notevole. Al suo fianco prendeva posto un ufficiale d'artiglieria, incaricato di dirigere i serventi dei cannoni da 77\u00a0mm, e ogni mitragliatrice era manovrata da un militare. Nei pressi del vano motore operavano infine due meccanici e un addetto alle comunicazioni. L'interno era illuminato da lampadine elettriche e in generale l'abitabilit\u00e0 e i sistemi di comunicazione erano stati oggetto di attenta progettazione: si erano utilizzate, dopo le opportune modifiche, apparecchiature tratte dagli U-Boot."}
{"id": "641694", "revid": "438678", "url": "https://it.wikipedia.org/wiki?curid=641694", "title": "DDL", "text": ""}
{"id": "641697", "revid": "633110", "url": "https://it.wikipedia.org/wiki?curid=641697", "title": "Type 89 Yi-Go", "text": "Il Type 89 Yi-Go o I-Go \u00e8 stato un carro armato medio giapponese impiegato sia dall'esercito che dalle forze da sbarco della Marina imperiale giapponese durante la seconda guerra sino-giapponese e la guerra del Pacifico.\nProgettato come un veicolo da supporto per la fanteria, fu concepito in gran parte autonomamente dal Giappone e form\u00f2 il nucleo dell'arma carrista nipponica per tutti gli anni trenta prima che ne fosse prevista la sostituzione con progetti pi\u00f9 moderni: ma anche dopo l'arrivo del Type 97 Chi-Ha continu\u00f2 a essere usato in prima linea, sebbene cominciasse a decadere di fronte ai veicoli esteri. Del tutto obsoleto nel tardo 1941, prese parte all'invasione delle Filippine. In seguito i Type 89 furono adoperati da postazioni difensive oppure interrati a mezzo per contrastare le truppe avversarie, ma non rappresentarono mai un serio pericolo per gli M3/M5 Stuart o gli M4 Sherman statunitensi.\nStoria.\nSviluppo.\nFin dagli ultimi mesi della prima guerra mondiale il Giappone aveva iniziato ad acquistare piccole quantit\u00e0 di carri armati francesi e britannici, in quanto la sua industria non era ancora in grado di concepire simili macchine. Nel 1925 i vertici dell'esercito imperiale decisero di costituire la specialit\u00e0 carrista, i cui reparti sarebbero stati equipaggiati con mezzi indigeni visto che dall'Europa non arrivavano veicoli di nuova concezione: furono stanziati i fondi per la progettazione di un carro armato leggero che operasse a supporto della fanteria, mansione che richiedeva elevate capacit\u00e0 fuoristrada e affidabilit\u00e0 meccanica.\nIn quest'ottica la sezione tecnica dell'esercito cooper\u00f2 con l'arsenale di Osaka (\"Osaka Rikugun Zoheisho\") e le aziende della siderurgia pesante per la costruzione di un prototipo, incarico che richiese quasi due anni di lavori: nel 1927 fu presentato il \"Carro armato sperimentale Numero 1\". Il veicolo era ben riuscito, ma la mole decisamente eccessiva unita alle scarse prestazioni e al motore difettoso decretarono il rifiuto delle alte sfere.Nei mesi successivi arriv\u00f2 in patria un esemplare del carro medio Vickers Mark C comprato dalla Gran Bretagna: i giapponesi lo testarono e analizzarono con attenzione, tanto che nel 1928 fu steso un nuovo piano di sviluppo che coniugava l'esperienza maturata con il Type 87 alle caratteristiche migliori del Mark C.\nAd aprile 1929, appena dopo essere stato completato, il \"Carro Armato Sperimentale No. 2\" fu sottoposto a un ciclo di collaudi: dimostr\u00f2 di saper superare ostacoli alti circa 90 centimetri, guadi profondi quasi 1 metro e trincee larghe 2 metri, valore che si accrebbe di mezzo metro quando fu adoperata una coda espressamente progettata per facilitare il superamento di fossati. Al termine delle prove l'esercito si disse soddisfatto e accett\u00f2 il mezzo con la denominazione ufficiale di \"Type 89 Yi-Go\". In questa designazione la cifra indicava in forma abbreviata l'anno 2589, corrispondente a 1929 del calendario gregoriano in uso presso l'Occidente; la prima sillaba, sostituibile anche con una \"I\", stava per la parola \"primo\" e la seconda per \"modello, veicolo\": quindi l'espressione \u00e8 traducibile in italiano come \"primo modello (di carro armato) dell'anno 2589 (Type 89)\". Il Type 89 ricevette la qualifica di carro armato medio visto che il peso superava di poco le 10 tonnellate, limite oltre il quale un corazzato non era pi\u00f9 considerato leggero da parte delle forze armate nipponiche.\nProduzione e modifiche.\nA seguito del risultato positivo dei collaudi i vertici militari decisero di produrre il Type 89 presso l'arsenale di Sagami che, non possedendo stabilimenti sufficienti, dovette rinunciare a gran parte del lavoro. La Mitsubishi si aggiudic\u00f2 il contratto ed edific\u00f2 un'apposita fabbrica: coadiuvata dall'arsenale, la ditta fabbric\u00f2 il Type 89 di entrambi i modelli dal 1931 al 1939, toccando la maggior punta produttiva nel biennio 1932-1934. Il Type 89 divenne cos\u00ec il primo carro armato con motore diesel a essere prodotto in grande serie.\nQuanti esemplari delle due varianti A e B siano stati completati \u00e8 difficile da dire. Due fonti concordano su 113 e 298 unit\u00e0 dei rispettivi modelli per un totale di 411 veicoli. Una riporta che furono consegnati 278 Type 89 A e 126 Type 89 B per complessivi 404 veicoli. Una terza fonte parla di 220 esemplari della prima versione e di 189 della seconda, arrivando a 409 mezzi prodotti.\nDal 1932 vennero introdotte alcune modifiche direttamente sulla catena di montaggio. Lo scafo ebbe la piastra frontale sostituita da un singolo pezzo un poco inclinato, a unire il tetto con il pavimento (pi\u00f9 pronunciato). La torretta fu rimpiazzata da un nuovo modello, con una cupola molto pi\u00f9 larga dotata di portello a due ante: ci\u00f2 dette una forma fortemente asimmetrica alla torretta, sfaccettata sul lato sinistro (dove era stata spostata la mitragliatrice Type 91) e curvilinea su quello destro. Fu altres\u00ec eliminato il portello superiore, ricavata una botola nel retro della torre e modificato il supporto del cannone, cui fu assegnato un mantelletto da 19\u00a0mm. A partire dal 1936 si verificarono ulteriori interventi: vennero invertite le postazioni del mitragliere, del pilota e dello sportello d'accesso, ora ad anta singola. I rulli superiori del treno di rotolamento furono ridotti a quattro e vennero fissati direttamente allo scafo, permettendo di ridurre la superficie del pannello corazzato. Infine la coda posteriore divenne un equipaggiamento standard e le maglie dei cingoli furono ridisegnate per una migliore presa sul terreno; i cingoli stessi furono scambiati con un modello largo 322\u00a0mm formato da 80 elementi.\nDal 1937 una parte dei Type 89 fu armata con un cannone Type 97 da 57\u00a0mm lungo 18,5 calibri (L/18,5) con qualche capacit\u00e0 anticarro e il peso complessivo raggiunse le 14 tonnellate; una fonte per\u00f2 smentisce questo cambiamento in termini di armamento e mole mentre un'altra asserisce che l'intera serie d'aggiunte o sostituzioni risale al 1934.\nImpiego operativo.\nTeatro cinese (1932-1938).\nIl battesimo del fuoco avvenne durante l'Incidente di Shanghai del febbraio 1932, quando la 2\u00aa compagnia carri indipendente del capitano Shigemi, equipaggiata con cinque Type 89 Chi-Ro e dieci Renault NC, fu inviata nella citt\u00e0 per supportare un reparto delle Kaigun Tokubetsu Rikusentai: le strade strette e gli edifici fittamente costruiti permisero spesso alle forze cinesi di contenere le puntate dei corazzati nipponici. Al suo primo combattimento, comunque, il Type 89 si dimostr\u00f2 nettamente superiore ai carri francesi in termini di affidabilit\u00e0 meccanica, tanto che gli NC27 vennero radiati subito dopo l'operazione. Il carro nipponico dette una prova talmente buona di s\u00e9 (dovuta in parte al mediocre livello tecnico delle forze cinesi) che nel 1933 vennero costituiti tre reggimenti ognuno dei quali si componeva di venti Type 89 equamente suddivisi in due compagnie; due rimasero in Giappone mentre il terzo fu inviato a Kungchuling in Manciuria. Verso la fine di febbraio 1933 l'impero nipponico guardava con interesse alla provincia del Jehol, subito a sud dell'area mancese; perci\u00f2 distacc\u00f2 a sostegno delle truppe incaricate dell'operazione la 1\u00aa compagnia carri speciale del capitano Hyakutake, che era stata da poco riequipaggiata con undici Type 89 a seguito dell'esperienza di Shanghai. Coadiuvati da due tankette Type 92 Jy\u016b-Sokosha, i carri furono lanciati all'attacco da Chaoyang il 1\u00ba marzo e raggiunsero Chengde il 4 marzo, dopo aver coperto 320 chilometri e sostenuto con successo diversi scontri.\nDurante il corso del 1934 vennero organizzate altre tre compagnie nella zona di Chou-Ling che andarono a formare il 4\u00ba reggimento carri, posto alle dipendenze della 1\u00aa brigata mista.\nIl 7 luglio 1937 a Lukouchiao si verific\u00f2 l'Incidente del ponte di Marco Polo che scaten\u00f2 la seconda guerra sino-giapponese e pose le premesse per la deflagrazione della guerra nel Pacifico. I giapponesi mobilitarono la 1\u00aa brigata mista indipendente del maggior generale Sakai, composta da dodici Type 89, tredici Type 95 Ha-Go di recente progettazione, dodici tankette Type 94 TK e quattro veicoli del genio: dopo aver marciato su Hebei il reparto combatt\u00e9 vicino a Pechino, poi partecip\u00f2 all'occupazione della provincia di Quhar compiendo un trasferimento di ben 700 chilometri in cinque giorni. Le battaglie che si svolsero nell'area videro un impiego parcellizzato della brigata, dottrina che sollev\u00f2 le critiche del maggior generale Tojo, a capo del complesso di forze incaricato dell'invasione. Il mese successivo la guarnigione di 2.500 Rikusentai stanziata a Shanghai dai primi anni 1930 (appoggiata da un'unit\u00e0 corazzata di sei-otto Type 89) fu investita da forze cinesi notevolmente superiori, circa 50.000 uomini: l'esercito giapponese organizz\u00f2 un'operazione anfibia sbarcando a nord della citt\u00e0 con due divisioni di fanteria, unit\u00e0 ausiliarie e il 5\u00ba battaglione carri del colonnello Hosomi, equipaggiato con trentadue Type 89 oltre a quindici tankette Type 94. Gli scontri infuriarono nei sobborghi dove ancora una volta le truppe cinesi sfruttarono il caotico ambiente urbano per annullare il vantaggio in mezzi blindati dei giapponesi: a settembre per\u00f2, dopo feroci combattimenti, l'assedio fu rotto e i nazionalisti di Chiang Kai-shek messi in fuga. Mentre la battaglia per Shanghai stava per giungere alla conclusione, il 14 settembre il Giappone lanci\u00f2 un'offensiva da Pechino verso sud. Le divisioni schierate nella 1\u00aa armata godettero dell'appoggio del 1\u00ba e 2\u00ba battaglioni carri: comandanti rispettivamente dal colonnello Baba e dal parigrado Imada, riunivano ben settantotto Type 89 e quarantuno tankette Type 94 TK. L'attacco si svilupp\u00f2 con successo e si stabilizz\u00f2 su una direttrice sud-ovest: l'avanzata nipponica vide operare ancora una volta i carri armati in maniera disorganica e a supporto delle fanterie.\nNell'aprile 1938 Chiang Kai-shek decise di contrattaccare l'Impero giapponese e guadagnarsi cos\u00ec l'attenzione internazionale: la battaglia esplose nella citt\u00e0 di Taierchwang, presidiata da circa 10.000 soldati nipponici rinforzati da sette Type 89 e cinque Type 94, distaccati dall'\"unit\u00e0 carri della Cina\" e sotto il controllo di un certo Tamura. Questa volta l'esito dello scontro fu favorevole ai cinesi, che inoltre catturarono tre Type 89. Appena un mese pi\u00f9 tardi l'esercito imperiale aveva ripreso le operazioni con rinnovata potenza e i cinesi concentrarono pi\u00f9 di sessanta divisioni attorno Hsuchou, che i comandanti nipponici decisero di cingere d'assedio: a nord fu dispiegata la Forza di spedizione della Cina del nord con quattro divisioni e a sud si schier\u00f2 la Forza di spedizione della Cina centrale forte di tre divisioni; il 5\u00ba battaglione carri di Hosomi, dotato di trentadue Type 89 e quindici Type 94 fu destinato a fornire appoggio alle truppe. Al fine di completare l'accerchiamento furono inviati sul fianco occidentale della citt\u00e0 il 1\u00ba e 2\u00ba battaglioni carri: quest'ultimo era formato esclusivamente da trentasei Type 89, mentre il primo reparto, al comando del colonnello Iwanaka, contava ventiquattro Type 89 e otto Type 94. La battaglia di Hsuchou avrebbe potuto rappresentare una formidabile vittoria giapponese se l'accerchiamento fosse stato compiuto da forze pi\u00f9 numerose: infatti la maggior parte delle divisioni cinesi riusc\u00ec a sfuggire, regalando ai nipponici una sterile vittoria tattica.\nQuasi un anno dopo, nel marzo 1939 l'esercito imperiale si prese la rivincita nella battaglia di Nanchang. Per la conquista della citt\u00e0 erano state calcolate perdite consistenti nonostante i reparti corazzati delegati a supportare le truppe appiedate: in vista della battaglia i giapponesi avevano fatto affluire il 5\u00ba battaglione (il cui comando era stato assunto dal colonnello Ishii), il 7\u00ba reggimento del tenente colonnello Kusunose e un'unit\u00e0 di veicoli leggeri; in totale settantasei Type 89 e cinquantanove Type 94. Questa volta per\u00f2 tutti i mezzi furono riuniti in un gruppo corazzato al cui vertice fu posto Ishii, che oper\u00f2 una manovra a tergo dello schieramento cinese secondo uno schema simile alla \"Blitzkrieg\" ventura: il fronte nazionalista, colto di sorpresa, venne sconfitto rovinosamente e l'occupazione di Nanchang fu portata a termine con perdite molto pi\u00f9 basse rispetto a quelle prospettate.\nMongolia interna (1939).\nIl teatro di operazioni in Cina cominci\u00f2 a ristagnare per l'ampiezza e il logorio delle armate adoperate, ma a giugno 1939 si riaccesero le battaglie di confine con l'Unione Sovietica; infatti, da quando l'impero giapponese aveva invaso la Manciuria nel 1931, il confine con l'URSS aveva visto diverse scaramucce o brevi schermaglie provocate sia dai sovietici che dai giapponesi. Uno scontro iniziato attorno al met\u00e0 di maggio sugli altipiani di Nomonhan degener\u00f2 entro un mese in una guerra vera e propria. Entrambi i paesi inviarono nelle inospitali aree della Mongolia Interna forze consistenti: in particolare l'esercito nipponico distacc\u00f2 il gruppo carri del maggior generale Yasuoka, articolato sul 3\u00ba reggimento del colonnello Yoshimaru e sul 4\u00ba del parigrado Tamada; nel complesso trentaquattro Type 89 e una sessantina tra ulteriori carri medi e leggeri. La battaglia che si combatt\u00e9 fu la prima nella quale i giapponesi si misurarono con mezzi blindati di un certo valore, in quanto fino ad allora non avevano mai incontrato armi o veicoli che potessero seriamente minacciarli: gli scontri sostenuti contro i BT-5 segnarono una netta sconfitta nipponica. Il cannone corto da 57\u00a0mm dei Type 89 aveva insufficiente gittata e potere di penetrazione molto scarso, mentre i pezzi da 45\u00a0mm dei sovietici, pi\u00f9 precisi e con maggiore velocit\u00e0 iniziale, trapassavano con facilit\u00e0 le esigue corazze rivettate e quasi verticali dei carri giapponesi. Al termine di dieci giorni di dura battaglia i sovietici avevano distrutto tredici carri avversari, danneggiandone altri ventinove in maniera pi\u00f9 o meno grave: i reggimenti di Yasuoka avevano perso il 40% degli effettivi, fattore che convinse i comandanti a ritirare i menomati reparti. Il conflitto sarebbe continuato fino a met\u00e0 settembre concludendosi con la vittoria sovietica.\nIl Pacifico e la Manciuria (1941-1945).\nIl 7 dicembre 1941 l'Impero giapponese scaten\u00f2 l'attacco di Pearl Harbor e dette avvio all'espansione nel Pacifico occidentale cos\u00ec come nel Sud-est asiatico: a questa data i Type 89 erano completamente obsolescenti e vennero utilizzati soltanto nelle Filippine, dove il 22 dicembre sbarcarono trentaquattro esemplari facenti parte del 7\u00ba reggimento del colonnello Sonoda, ma non si hanno notizie del loro utilizzo. I giapponesi relegarono i Type 89 a compiti di seconda linea oppure, come molto spesso accadde nelle Indie orientali olandesi e nel Sud Pacifico, li utilizzarono da posizioni fisse per contrastare la fanteria; venne cos\u00ec sacrificata la principale qualit\u00e0 del carro armato in s\u00e9, ovvero la mobilit\u00e0.\nI Type 89 furono reincontrati in battaglia dagli Alleati oltre due anni dopo, sull'isola di Bougainville: due esemplari vennero mandati all'attacco degli aeroporti di Piva e Torokina costruiti dagli statunitensi (sbarcati all'inizio di novembre 1943), ma entrambi furono distrutti dai velivoli dell'8\u00ba Squadrone della Royal New Zealand Air Force.\nL'andamento del conflitto, sempre pi\u00f9 sfavorevole per le forze armate nipponiche, vide lo svolgersi di una grande operazione aeronavale e anfibia condotta dagli Stati Uniti per riconquistare le Filippine: il 20 ottobre 1944 soldati e marine sbarcarono sull'isola di Leyte, la cui guarnigione disponeva di solo reparto corazzato d'appoggio. Si trattava della 7\u00aa compagnia carri indipendente del capitano Kawano, formata da undici Type 89; egli, attestatosi vicino all'aeroporto di Burauen, guid\u00f2 un assalto contro le teste di ponte stabilite dagli statunitensi, precisamente attorno il paese di Dulag: l'operazione fall\u00ec e sei carri vennero distrutti; i sopravvissuti si ritirarono, ma non si hanno notizie su che cosa sia accaduto loro. Ignoto \u00e8 anche il destino di altre due compagnie indipendenti schierate nell'isola di Luz\u00f3n, l'8\u00aa del primo tenente Matsumoto e la 9\u00aa del parigrado Nakajima: entrambe erano dotate di undici Type 89.\nDopoguerra.\nUn piccolo numero di Type 89, sopravvissuto alla guerra, fu impiegato dall'esercito francese durante la guerra d'Indocina.\nCaratteristiche.\nIl Type 89 presentava una sagoma molto simile al Vickers Mk C, in particolare per lo scafo grossolano e squadrato, il cui processo costruttivo impiegava per lo pi\u00f9 la rivettatura e solo in minima parte la saldatura. L'unica differenza di sorta stava nella parte anteriore, in quanto il disegno britannico era stato ritenuto troppo complesso da riprodurre: nel carro giapponese il lato frontale era formato da una sezione superiore verticale e da una inferiore inclinata verso l'esterno, dando luogo a una lieve sporgenza della stessa larghezza del carro (circa 2,20 metri); su quest'ultima piastra venne ricavato a destra un portello d'accesso diviso in due met\u00e0 orizzontali. La luce libera - distanza tra fondo dello scafo e terreno - misurava 35 centimetri.\nIl treno di rotolamento riprendeva quello del Vickers: si componeva di otto ruote portanti di piccolo diametro unite a coppie di due; ogni gruppo di quattro ruote era vincolato a un grande carrello, la cui sospensione a balestra era coadiuvata da un bilanciere. Infine era presente una nona ruota indipendente, posta davanti a tutte le altre. Per proteggere la meccanica da detriti, schegge o proiettili di piccolo calibro, al fianco del carro venne inchiavardato un pannello modellato e corazzato completo di alti parafanghi inclinati: al bordo superiore fu assicurato un longherone con cinque perni per altrettanti rulli tendicingolo. Il treno di rotolamento era completato da una ruota motrice posteriore e una di rinvio, anch'essa dentata, sistemata anteriormente: i cingoli adottati erano larghi 366\u00a0mm e non necessitavano di guide a dente, visto che le ruote si sovrapponevano al cingolo per tutta la larghezza. L'apparato motore, situato nel retro del carro, era alimentato a benzina, contava 6 cilindri ed era associato a un cambio con quattro velocit\u00e0; poteva spingere il Type 89 a 27\u00a0km/h massimi su strada. Il sistema di sterzatura cos\u00ec come il riduttore erano la copia di quelli del carro sperimentale Numero 1. Lo scarico del motore fu sistemato sopra il parafango sinistro.\nLa torretta, ruotabile per 360\u00b0, ricordava poco quella installata sul Vickers: era di forma leggermente conica, stondata ai lati e simmetrica, caratterizzata da una piccola e alta cupola decentrata sulla destra; un portello d'accesso a due ante era sulla sinistra del tetto. Il prototipo e i primissimi esemplari di serie furono armati con il cannone da fanteria Type 11 da 37\u00a0mm; quest'arma fu poi scambiata con un cannone Type 90 da 57\u00a0mm e lungo 18,4 calibri (L/18,4). Il pezzo sparava granate ad alto esplosivo a una velocit\u00e0 iniziale di 350\u00a0m/s, sufficiente a penetrare 20\u00a0mm dalla distanza di 500 metri. Era inoltre possibile brandeggiare il pezzo su un arco di 20\u00b0 indipendentemente dalla torretta, mentre l'alzo andava da -15 a + 20\u00b0. Secondo uno schema inusuale per i carri armati europei o statunitensi, nella parte posteriore della torretta era presente un affusto a sfera per una mitragliatrice Type 91 da 6,5\u00a0mm, che doveva servire a proteggere il retro del carro da attacchi di fanteria; una soluzione adottata anche da alcuni mezzi sovietici. Nella piastra verticale dello scafo anteriore, sulla destra, fu aggiunto un secondo supporto per un'altra mitragliatrice dello stesso modello: in totale erano trasportabili 2.745 cartucce per le Type 91 e 100 proietti per il cannone, un carico che rendeva l'abitabilit\u00e0 del veicolo a malapena tollerabile.\nLa corazzatura era relativamente leggera nonostante il Type 87 fosse stato bocciato, tra gli altri motivi, proprio per lo spessore troppo esiguo delle protezioni. D'altronde, le prime esperienze belliche raccolte in Cina (l'unico teatro dove era all'epoca impegnato l'esercito) avevano dimostrato che non bisognava attendersi un'apprezzabile opposizione in termini di blindati n\u00e9 tantomeno in ambito di artiglieria controcarri, essendo quella cinese dotata di ben pochi pezzi da 37\u00a0mm anche poco efficienti. Inoltre consistenti corazze avrebbero aumentato troppo l'ingombro del veicolo, comportando consumi pi\u00f9 alti di carburante, limitando la mobilit\u00e0, complicando i trasporti via nave e ferrovia. La corazzatura misurava dunque 17\u00a0mm su fronte, lati e retro dello scafo; la torretta presentava una corazzatura anteriore spessa 17\u00a0mm, 15\u00a0mm sui lati e 10\u00a0mm nella parte posteriore. La sezione superiore di scafo e torretta misurava 10\u00a0mm.\nIl Type 89 era operato da un equipaggio di quattro uomini: nella torretta sedeva il capocarro (a destra) assieme al cannoniere, mentre nello scafo anteriore trovavano posto a destra il mitragliere e alla sua sinistra il pilota che per la guida disponeva di un visore rettangolare, richiudibile con un portelletto dotato di feritoia.\nVersioni.\nType 89 A.\nAppena prima di entrare in produzione il modello guida cominci\u00f2 a essere rimaneggiato: in particolare venne sostituito il motore adoperato con un Daimler d'origine automobilistica, un apparato a 6 cilindri erogante 118\u00a0hp a 1.800 giri al minuto, con alimentazione a gasolio e un sistema di raffreddamento ad acqua. Furono apportate altre modifiche che elevarono il peso del carro a 11,8 tonnellate oppure a 12,8 tonnellate; la pressione specifica al suolo fu quantificata in 0,57\u00a0kg/cm\u00b2. L'altezza arriv\u00f2 a sfiorare i 2,60 metri e lo scafo venne allungato fino raggiungere i 5,10 metri: in questa configurazione il Type 89 vide un calo delle sue prestazioni, poich\u00e9 la velocit\u00e0 massima era appena superiore ai 24\u00a0km/h su strada e l'autonomia arrivava a circa 140 chilometri su vie asfaltate. La sovrastruttura fu dotata di piccoli portelli e feritoie nella parte anteriore, mentre otto piccoli fori chiudibili ricavati sul tetto fortemente inclinato (quattro per lato) servivano a riempire i serbatoi.\nType 89 B.\nNel 1931 e 1932 i Type 89 entrarono ufficialmente in servizio partecipando alle loro prime azioni in battaglia, sia a Shanghai che nelle vaste aree della Manciuria povere di infrastrutture e di acqua. Simili caratteristiche morfologiche si tradussero in alti consumi di carburante e gli inverni, particolarmente freddi, richiedevano l'installazione di congegni che evitassero ai liquidi di raffreddamento di congelare. A seguito delle insistenze del maggiore Tomio Hara, nel 1932 venne approvata la progettazione di un motore Diesel raffreddato ad aria anzich\u00e9 di continuare lo sviluppo di un apparato a benzina, pi\u00f9 soggetto a incendiarsi: pi\u00f9 o meno a met\u00e0 del 1934 la compagnia Jugojyo della Mitsubishi complet\u00f2 l'incarico. Il nuovo diesel Mitsubishi A6120VD era un apparato a 6 cilindri erogante 120\u00a0hp, con sistema di raffreddamento ad aria. Vi era comunque una contropartita, e cio\u00e8 la scarsa potenza del diesel a paragone dei motori alimentati a benzina, fattore che rese difficoltoso per carri armati nipponici possedere pesanti corazzature oppure armi di grande calibro. I comandi ridenominarono i carri con il vecchio apparato Type 89 Yi-Go \"K\u014d\" (\"A\") mentre il modello dotato del nuovo macchinario divenne il Type 89 Yi-Go \"Otsu\" (\"B\") a volte erroneamenten identificato come Type 94, proprio perch\u00e9 entrato in servizio nel 1934 e quindi nell'anno imperiale 2594. Una fonte, per\u00f2, sostiene che il Type 94 sia solo un'ulteriore versione del Type 89 B riconoscibile da alcuni cambiamenti apportati in corso di produzione e invero riscontrabili anche sui Type 89 A.\nIl Type 89 benefici\u00f2 del nuovo apparato in termini di autonomia massima (170 chilometri) e velocit\u00e0 raggiungibile su strada (27\u00a0km/h); il peso aument\u00f2 attorno le 13 tonnellate, e la lunghezza arriv\u00f2 a 5,73 metri a causa della coda da trincea.\nEsemplari esistenti.\nAlcuni Type 89 sono sopravvissuti. Uno \u00e8 esposto all'U.S. Army Ordnance Museum vicino al terreno di prova di Aberdeen, nello stato del Maryland; manca delle due mitragliatrici ma per il resto le sue condizioni sono eccellenti. La porzione centrale della sovrastruttura cos\u00ec come buona parte della torretta presentano una lavorazione per saldatura e inoltre non sono visibili le aperture circolari sul tetto della prima."}
{"id": "641699", "revid": "125390378", "url": "https://it.wikipedia.org/wiki?curid=641699", "title": "Valentino Zeichen", "text": "Autore di romanzi e di raccolte di poesie, la sua prima antologia poetica \"Area di rigore\" fu pubblicata nel 1974 dalla Cooperativa Scrittori, (Roma, 1974) con la nota introduttiva di Elio Pagliarani; l'ultima, \"Casa di rieducazione\" \u00e8 uscita con Mondadori (Milano) nel 2011.\nVinse nel 1999 il Premio Il Fiore di Chiesina Uzzanese. Nel 2015 la giuria tecnica del Premio Poesia Citt\u00e0 di Fiumicino, composta da Milo De Angelis, Fabrizio Fantoni, Luigia Sorrentino, gli ha conferito il Premio alla Carriera.\nBiografia.\nNasce a Fiume nel 1938 ma, a seguito dell'esodo del popolo istriano, si trasferisce con la madre Evelina e il padre giardiniere, prima a Parma, poi a Roma, dove ha vissuto fino al giorno della morte in una casa-baracca a via Flaminia, presso il civico 86.\nSi \u00e8 avvicinato alla poesia quando era diciottenne, influenzato da autori surrealisti come Andr\u00e9 Breton e Jacques Pr\u00e9vert.\nLa sua prima pubblicazione di poesie \u00e8 del 1969 nella rivista letteraria \"Nuova Corrente\". Il suo primo romanzo, \"Tana per tutti\", \u00e8 del 1983.\nIl tratto caratteristico della poesia di Zeichen \u00e8 lo spiccato carattere argomentativo, anti-lirico, cos\u00ec descritto da Valerio Magrelli: \"Che parli del big bang o di un amore, che evochi un amico o parli di guerra, egli imbastisce sempre un complicato congegno dimostrativo, una piccola macchina logica tramite cui esibire acquisizioni di tipo cognitivo. In alternativa, ecco esplodere veri flash visivi, come quando, per esempio, definisce il treno \"una chiusura lampo che fila sui binari\".\nZeichen \u00e8 stato anche il \"giudice unico\" della giuria di un premio letterario intitolato al suo nome. \u00c8 morto il 5 luglio 2016 alle 12:40 a Roma per un infarto a seguito dell'ictus che lo aveva colpito nell'aprile del 2016, nella clinica Santa Lucia.\nRecensendo \"Poesie 1963-2003\", Biancamaria Frabotta scrisse: \u00abChi non intende la differenza che esiste fra un poeta intelligente e un poeta dell\u2019intelligenza, legga la raccolta completa delle poesie di Valentino Zeichen [\u2026]. Zeichen scrive come vive, e viceversa. Il che, a un secolo di distanza da D\u2019Annunzio, pu\u00f2 fare anche notizia. E notizie della sua insolita biografia non ne son mancate, a causa della ghiotta curiosit\u00e0 dei media che ancora non cessano tributare incensi al personaggio, trascurando il poeta che \u00e8 oggi in Europa, io credo, uno dei pi\u00f9 originali e duraturi\u00bb."}
{"id": "641700", "revid": "729019", "url": "https://it.wikipedia.org/wiki?curid=641700", "title": "Zar (carro armato)", "text": "Lo Zar (noto anche con le traslitterazioni Tzar o Tsar, chiamato anche Netopyri, dal russo \u041d\u0435\u0442\u043e\u043f\u044b\u0440\u044c, che indica un genere di pipistrelli, o carro Lebedenko, dal cognome del principale progettista) era un progetto di veicolo militare corazzato sviluppato nell'Impero russo tra il 1914 e il 1915. L'inusuale carro armato era basato non su cingoli, come la maggior parte dei veicoli corazzati pesanti, ma su una configurazione a ruote a triciclo, in cui la coppia anteriore aveva un diametro di 9 metri. Il carro non entr\u00f2 mai in servizio e il progetto venne presto abbandonato dopo il primo test, in quanto i costi erano molto elevati (superavano i rubli all'epoca) e il veicolo aveva problemi di manovrabilit\u00e0 e risultava inoltre sottopotenziato e vulnerabile al fuoco dell'artiglieria. Per le sue dimensioni notevoli, \u00e8 stato il pi\u00f9 grande veicolo corazzato terrestre mai costruito (ma non il pi\u00f9 pesante, titolo che spetta al carro superpesante tedesco Panzer VIII Maus).\nStoria.\nIl progetto era stato proposto nel 1914 dal capitano Nikolai Lebedenko, ingegnere militare, che aveva convinto lo zar Nicola II con una dimostrazione nella quale aveva impiegato un modellino in scala azionato dal motore a molla di un grammofono, capace di superare ostacoli in proporzione notevoli come una pila di grossi libri. Il sovrano rimase positivamente impressionato e dispose la messa in pratica del progetto; il veicolo sarebbe servito per scavalcare le trincee tedesche e dare una svolta alle operazioni russe sul fronte orientale. Lebedenko ottenne un cospicuo finanziamento di 210.000 rubli dal tesoro di stato imperiale e coinvolse nel progetto alcuni tra i pi\u00f9 notevoli scienziati russi dell'epoca, tra i quali Nikolaj Egorovi\u010d \u017dukovskij (celebre per i suoi contributi all'aerodinamica e idrodinamica e definito come il \"padre dell'aviazione russa\"), Boris Sergeevi\u010d Ste\u010dkin (notevole contributore allo sviluppo della teoria dei motori termici e impegnato nei pi\u00f9 importanti progetti aeronautici, tra i quali lo Sikorsky Ilya Muromets) e Aleksandr Aleksandrovi\u010d Mikulin (grande ingegnere aeronautico e importante contributore allo sviluppo dei motori a pistoni).\nLa realizzazione progred\u00ec in segreto: le componenti erano costruite in una fabbrica situata a Mosca, nel distretto Chamovniki, e poi trasportate e assemblate in una radura nei pressi di Dmitrov. Per via delle dimensioni fu infatti previsto che il veicolo venisse assemblato solo in prossimit\u00e0 del fronte, analogamente ad altri progetti di grandi dimensioni come il K-Wagen tedesco. La costruzione del primo prototipo termin\u00f2 nell'agosto 1915 e fu collaudato in presenza di una commissione tecnica. Nonostante fosse stato previsto che le grandi ruote avrebbero fornito notevole precisione nelle manovre, il veicolo si dimostr\u00f2 invece particolarmente difficile da condurre; dopo un'iniziale marcia, durante la quale il carro demol\u00ec un locale nei pressi della ferrovia e abbatt\u00e9 un grosso albero, lo Zar fu immobilizzato da un pantano, dove era sprofondato il ruotino posteriore. In seguito all'esito delle prove, Ste\u010dkin e Mikulin si misero al lavoro per realizzare una motorizzazione pi\u00f9 potente che prevenisse simili situazioni, ma i risultati deludenti a fronte dei notevoli costi convinsero il dipartimento tecnico a fermare il progetto. Il prototipo venne abbandonato sul posto della prova fino al 1923, quando venne smantellato.\nCaratteristiche.\nLa struttura del veicolo assomigliava a un gigantesco affusto da cannone ed era costituita da una griglia di travi d'acciaio che sostenevano la cabina e la torretta. Le ruote anteriori a 120 raggi (progettate da \u017dukovskij) avevano un diametro di circa nove metri, mentre la posteriore era un rullo composto da tre ruote con un diametro di 1,50 metri. Le dimensioni delle ruote erano pensate per superare ostacoli notevoli, come trincee e fossati, ed erano propulse ciascuna indipendentemente da un motore aeronautico Sunbeam \"Maori II\" da 240\u00a0hp. La trasmissione era molto semplice: ogni motore muoveva una ruota da automobile, che era mantenuta a contatto con il rivestimento esterno in legno delle ruote tramite una grossa molla di sospensione usata nelle carrozze ferroviarie, trasmettendo cos\u00ec il moto alla ruota del veicolo. In caso di necessit\u00e0 la ruota di trasmissione poteva essere disinnestata.\nSorsero tuttavia dei problemi legati alla cattiva distribuzione del peso, diventato eccessivo a causa dell'uso di una corazzatura pi\u00f9 pesante del previsto: mentre infatti nei cingolati la mole del mezzo viene distribuita su una superficie ampia, nello Zar era concentrato sull'area ridotta del punto di contatto del battistrada delle ruote al suolo, causando lo sprofondamento su terreni cedevoli; in particolare il ruotino posteriore tendeva ad affondare senza che le ruote anteriori fossero in grado di liberarlo. Tale deficienza contribu\u00ec in maniera determinante al fallimento del progetto.\nL'armamento prevedeva una torretta con cannone da 150 mm, collocata a un'altezza di circa otto metri, e lo scafo ospitava anche due mitragliatrici alloggiate in due gondole laterali. Era stata inoltre programmata l'aggiunta di ulteriori armamenti nella parte inferiore dello scafo."}
{"id": "641702", "revid": "633110", "url": "https://it.wikipedia.org/wiki?curid=641702", "title": "Type 94 TK", "text": "Il Type 94 TK \u00e8 stato un tankette concepito in Giappone durante gli anni trenta per assolvere compiti di collegamento e rifornimento; fu utilizzato anche come veicolo da ricognizione e, talvolta, persino nel ruolo di carro armato. Quest'ultimo metodo operativo si rivel\u00f2 comunque velleitario per il piccolo veicolo, sommariamente armato e dotato di corazzature perforabili anche da armi leggere.\nStoria.\nAlla fine della prima guerra mondiale molte nazioni europee iniziarono a meccanizzare le proprie cavallerie introducendo l'uso di autoblindo ruotate, e ben presto anche l'impero giapponese segu\u00ec questa soluzione. Il tipo di veicolo si dimostr\u00f2 per\u00f2 inadatto al principale teatro d'operazione dell'esercito nipponico (la Cina nordorientale), povero di strade e dal terreno sconnesso: perci\u00f2 durante gli anni venti la scuola di cavalleria nella prefettura di Chiba test\u00f2 numerosi mezzi leggeri importati per ricavare un'autoblindo di concepimento nazionale. Dal 1929 gli studi si concentrarono sul britannico Carden-Loyd Mk VI tankette, del quale 6 esemplari furono importati nel 1930; il prototipo fu pronto nel 1932 e divenne il Type 92 Jy\u016b-Sokosha, in organico alla cavalleria.\nSviluppo.\nLa fanteria richiese anch'essa un veicolo simile che ricoprisse funzioni di collegamento e supporto logistico alle guarnigioni in Cina. Presso la scuola dell'arma ripresero dunque i collaudi sul lotto di Carden-Loyd: il tankette inglese raggiungeva una velocit\u00e0 di 50\u00a0km/h su strada e presentava protezioni da 6\u00a0mm, ma su terreni sconnessi le sue prestazioni cadevano verticalmente. Dopo aver analizzato il Carden-Loyd, fu stabilito che i veicoli nazionali della stessa categoria dovevano pesare tra le 2 e le 3 tonnellate, portare una mitragliatrice leggera con ampio settore di tiro e avere una corazzatura sufficiente a fermare proiettili di piccolo calibro; la trazione doveva essere cingolata, per ovviare alla povert\u00e0 di strade in Cina e alla difficile conformazione del territorio. Il prototipo fu costruito nel 1933 dalla Hino Motors con la definizione \"Tokushu Keninsha\" (abbreviato in \"TK\"), stante per \"trattore speciale\", perch\u00e9 poteva essergli vincolato sul retro un rimorchio; dopo altre prove in Giappone e Manciuria, nel 1935 il nuovo mezzo entr\u00f2 ufficialmente in servizio.\nProduzione.\nLa fabbricazione ebbe inizio nel tardo 1934, e dopo un anno circa 300 mezzi erano stati consegnati; il 1936 vide 246 esemplari completati e altri 200 circa furono assemblati nel 1937: in totale furono prodotti 823 esemplari, un numero elevato per un veicolo blindato nipponico e anche un dato che ne fa uno dei mezzi corazzati giapponesi pi\u00f9 prodotti tra i primi anni trenta e la fine del 1937. Ogni tankette costava 50.000 yen dell'epoca.\nImpiego operativo.\nIl Type 94 entr\u00f2 in servizio nel 1935 in Manciuria, organizzato in compagnie da 6 unit\u00e0 ciascuna che venivano assegnate alle divisioni di fanteria; durante la seconda guerra sino-giapponese combatterono a fianco della fanteria per sostenerne le azioni, ma divenne evidente che il Type 94 era decisamente inadeguato come carro armato, perch\u00e9 la sua corazza poteva essere trapassata anche da fucili o mitragliatrici, dei quali l'esercito nazionalista di Chiang Kai-shek disponeva al contrario delle armi anticarro: proprio la deficienza in simili equipaggiamenti fece s\u00ec che continuasse a essere adoperato anche in prima linea.\nUn'operazione di una certa importanza cui il Type 94 partecip\u00f2 avvenne nel settembre 1937: 41 mezzi inquadrati assieme a carri Type 89 Yi-Go nei Battaglioni carri 1\u00ba e 2\u00ba attaccarono truppe cinesi calando da Pechino. In questa occasione tutti i corazzati operarono a supporto della fanteria mentre avanzavano verso sud-ovest. Altri 12 tankette furono assegnati alla 1\u00aa Brigata mista indipendente durante i combattimenti nella provincia di Quhar, dove ancora una volta i Type 94 sostennero le azioni delle truppe; altri 15 parteciparono alla rottura dell'assedio che circa 50.000 soldati nazionalisti avevano posto a Shanghai. In seguito, nel maggio del 1938, i giapponesi decisero di attaccare Hsuchou e inviarono tre battaglioni corazzati: il 1\u00ba del colonnello Iwanaka comprendeva 8 mezzi, il 5\u00ba del parigrado Hosomi altri 15; il loro supporto permise di vincere la battaglia ma le forze cinesi riuscirono a sganciarsi. Nel marzo del 1939 i giapponesi eseguirono un'inusuale concentramento di cingolati, tra i quali 59 Type 94, che lanciarono nelle retrovie avversarie conquistando con perdite contenute Nanchang. Le cose si svolsero molto diversamente per i piccoli corazzati quando durante l'estate si scontrarono contro i sovietici presso Nomonhan: i 20 Type 94 presenti (suddivisi tra i Reggimenti carri 3\u00ba e 4\u00ba) si ridussero a bersagli per i cannoni russi, non potendo controbattere con la modesta mitragliatrice di cui disponevano; comunque i giapponesi lo ritirarono presto dalla prima linea.\nSebbene la produzione fosse stata indirizzata tutta sul continente, con lo scoppio della guerra nel Pacifico numerosi Type 94 furono comunque assegnati alle truppe che conquistarono il Sud-est asiatico e ai reparti delle Forze speciali da sbarco della marina imperiale: dotati di piccoli rimorchi, ricoprirono quasi sempre compiti di rifornimento o collegamento.\nCaratteristiche.\nLo scafo presentava corazzature spesse al massimo 12\u00a0mm nella sezione frontale ed era internamente rivestito di amianto per proteggere dal calore l'equipaggio di 2 uomini. Il guidatore sedeva davanti a destra e poteva disporre di un portello superiore, una feritoia e un visore ribaltabile; al suo fianco era posizionato il motore, un Mitsubishi a 4 cilindri erogante 35\u00a0hp. Il comandante era alloggiato dietro in una piccola torretta, equipaggiata con una mitragliatrice leggera Type 91 da 6,5\u00a0mm per la quale erano trasportabili circa 2.000 cartucce; essendo dal peso assai contenuto e mancando di qualsiasi sistema meccanico di brandeggio, era ruotata manualmente ma impediva al pilota di aprire il suo portello se girata in avanti. Il treno di rotolamento presentava la ruota motrice anteriore e quella di rinvio posteriore; entrambe erano doppie a causa dei cingoli a guida centrale dentata. Le 4 doppie ruote portanti erano accoppiate mediante due carrelli, a loro volta assicurati a bracci oscillanti longitudinali che condividevano una grossa molla elicoidale montata parallela al terreno, protetta da una sottile incamiciatura d'acciaio: in questo modo i movimenti verticali dovuti alla marcia si tramutavano in orizzontali ed erano assorbiti dalla molla. I rulli superiori erano 2 e doppi.\nDurante il 1936 la meccanica fu comunque rivista perch\u00e9 spesso dava al mezzo un movimento simile al beccheggio delle navi, a causa della ridotta base d'appoggio, e i cingoli tendevano a uscire dal posto a velocit\u00e0 sostenute. Per risolvere il problema, la ruota di rinvio posteriore fu ingrandita e abbassata fino a toccare il terreno, oltre a essere fornita di proprie molle a spirale: ci\u00f2 aument\u00f2 di 78 centimetri la parte di cingolo a contatto con il terreno, diminuendo la gi\u00e0 bassa pressione al suolo del veicolo; ciononostante persistette il problema dello scingolamento. Altra conseguenza fu la possibilit\u00e0 di montare un cannone da 37\u00a0mm, cosa che avvenne per alcuni modelli; al contempo la mitragliatrice Type 91 venne rimpiazzata dalla pi\u00f9 efficace Type 92 da 7,7\u00a0mm.\nVarianti.\nIntensamente utilizzato, il Type 94 fu la base per lo sviluppo, in quegli stessi anni, del Type 97 Te-Ke: fu aggiunto un motore diesel e l'armamento fu portato a un cannone da 37\u00a0mm. Il tankette funse anche da vettore per il trasporto di un rimorchio atto alla guerra chimica, e ne fu elaborata la controparte per la decontaminazione di aree colpite da attacchi portati con gas venefici. Nei tardi anni trenta venne inoltre creata una variante posa-cavi per telegrafo denominata Type 97."}
{"id": "641703", "revid": "729019", "url": "https://it.wikipedia.org/wiki?curid=641703", "title": "Peugeot (autoblindo)", "text": "Le autoblindo Peugeot mod\u00e8le 1914 entrarono in servizio nella prima guerra mondiale e rappresentavano una delle prime generazioni di auto blindate. Si trattava semplicemente di automobili blindate nel vero e proprio senso della parola, in quanto non erano altro che veicoli commerciali Peugeot coperti da pannelli d'acciaio.\nSviluppo.\nLe autoblindo \"Peugeot\" furono rapidamente sviluppate dall'Arm\u00e9e de terre nel 1914 di fronte alla rapida avanzata delle truppe tedesche. I veicoli vennero improvvisati su telai di autocarri commerciali esistenti, in maniera non standardizzata e, una volta entrati in servizio, andarono incontro a una rapida serie di modifiche, basate sulle prime esperienze sul campo. L'impostazione ricalcava quella delle autoblindo dell'epoca, come la Rolls-Royce, pi\u00f9 o meno blindate, con una sgraziata torretta monoposto sulla sommit\u00e0 dello scafo.\nIl modello Peugeot Mle 1914 AC (per \"Auto-Canon\", autocannone) era armato con un cannone Schneider 37 mm Mle 1930, montato su un piedistallo rotante, su telaio Peugeot 18CV. Venne prodotta in oltre 150 esemplari. Le prime serie, chiamate AC-1, avevano una piattaforma completamente aperta, sulla quale brandeggiava il pezzo, dotato di scudatura curva. La versione successiva, AC-2, era dotata di una vera torretta rotante, un vano di combattimento a cielo aperto mentre il vano motore, le fiancate e il vano guida erano corazzati, con piastre in ferro da 5,5\u00a0mm. La blindatura fu progettata dal capitano Reynaud. L'equipaggio, solitamente costituito da conduttore, capocarro, cannoniere e servente, accedeva attraverso un portello posteriore e dai portelli laterali del vano guida. Per compensare il peso della blindatura le ruote posteriori erano gemellate. Il conduttore nel compartimento di guida disponeva di due feritoie, mentre il vano di combattimento era a volte dotato di piccoli portelli.\nUn altro modello, basato sul telaio Peugeot 20CV, era la Peugeot AM mod\u00e8le E1 (per \u201cautomitrailleuse\u201d), generalmente equipaggiata con una mitragliatrice Hotchkiss Mle 1914. Fu costruita in 120 esemplari.\nI due modelli erano molto simili e molte componenti erano intercambiabili. A partire dai primi del 1915, vennero genericamente indicate come Automitrailleuse Peugeot.\nImpiego operativo.\nA partire da agosto 1914, alcune unit\u00e0 di cavalleria francese furono equipaggiate con la \"AM Peugeot\". Nelle prime fasi di guerra di movimento riuscirono a esprimere il massimo del loro potenziale nel supporto alla fanteria e nelle incursioni dietro le linee nemiche, ma gi\u00e0 dal 1915, con la stabilizzazione del fronte, questi mezzi mostrarono i propri limiti: le ridotte capacit\u00e0 fuori-strada relegarono le autoblindo al pattugliamento degli assi viari principali e al supporto di fuoco dove necessario. Quando si torn\u00f2 alla guerra di movimento, nel 1918, erano sopravvissuti solo 23 esemplari, poich\u00e9 la produzione era stata interrotta gi\u00e0 dal 1915 e non erano stati approntati rimpiazzi.\nNel dopoguerra, il governo polacco, preoccupato dai rapporti con il vicino russo, ottenne dalla Francia 18 \"Peugeot AM\", consegnate nell'agosto 1920 insieme a parti di ricambio. Tuttavia i mezzi giunsero via navi a settembre-novembre dello stesso anno, troppo tardi per influenzare le sorti del conflitto sovietico-polacco. Queste autoblindo differivano dalle francesi nella parte posteriore delle scafo, caratterizzato da fiancate angolate invece che squadrate e per questo definite Peugeot Mle 1918. Inizialmente vennero assegnate a una unit\u00e0 blindata costituita ad hoc presso Pozna\u0144, poi vennero suddivise tra 1\u00ba e 2\u00ba Plotone autoblindo e frenquentemente riorganizzate negli anni venti. Nei primi anni trenta furono sottoposte a revisione presso le officine CWS, ricevendo un cambio irrobustito. Sostituite dalle autoblindo semicingolate Samoch\u00f3d pancerny wz. 28, nel 1931 furono trasferite alle forze di polizia. Tre esemplari erano ancora in servizio il 1 settembre 1939 in Alta Slesia, entrando in azione contro l'invasore tedesco.\nQuattro autoblindo vennero cedute dalla Francia al Regno di Serbia e poi riutilizzate dal Regno di Jugoslavia."}
{"id": "641704", "revid": "729019", "url": "https://it.wikipedia.org/wiki?curid=641704", "title": "Minerva (autoblindo)", "text": "Le Minerva, autoblindo di fabbricazione belga, erano veicoli civili armati con mitragliatrici leggere e corazze di appena 4mm. Erano usate durante la prima guerra mondiale. Il nome completo era \"Auto Mitrailleuse Minerva\", auto mitragliatrice Minerva, in lingua francese; erano prodotti dalla ditta belga Minerva.\nEsse contribuirono nondimeno a fermare le veloci avanzate dell'esercito tedesco (come nella battaglia di Liegi), le cui fanterie erano esposte a tale nuova e minacciosa arma, caratterizzata dall'elevata mobilit\u00e0 su terreno adatto e da una certa invulnerabilit\u00e0 alle armi leggere nemiche.\nDopo il 1914 non ebbero molte occasioni di farsi ancora valere, date le caratteristiche della guerra di trincea."}
{"id": "641705", "revid": "1783371", "url": "https://it.wikipedia.org/wiki?curid=641705", "title": "Austin-Putilov", "text": "Le autoblindo Austin-Putilov, prodotte in grandi quantitativi, utilizzavano un progetto inglese, ma furono per la maggior parte prodotte e utilizzate in Russia.\nI Russi utilizzarono come base lo scafo di un autocarro e lo modificarono considerevolmente per renderlo adatto alle dure condizioni dell'ambiente russo. Alcuni esemplari furono trasformati in semicingolati e ad alcuni fu aggiunta una maggiore corazzatura.\nSviluppo.\nLa storia della Austin-Putilov ebbe inizio poco dopo lo scoppio della prima guerra mondiale. Nel 1914, infatti, la Russia fece richiesta alle fabbriche inglesi di un grande quantitativo di autoblindo dotate di due mitragliatrici e di blindatura completa. Tale richiesta fu inoltrata dal momento che la capacit\u00e0 produttiva russa era insoddisfacente.\nNel settembre del 1914 si ebbe la produzione di 48 autoblindo basate sull'autovettura Colonial. Erano dotate di un motore da 30\u00a0CV e di due mitragliatrici collocate in due torrette indipendenti ai lati dell'autoblindo.\nUna volta consegnate, le vetture dimostrarono di avere una blindatura troppo sottile, vulnerabile anche ai colpi di mitragliatrice. Per questo motivo venne montata una nuova blindatura pi\u00f9 spessa di 7\u00a0mm, cosa che per\u00f2 metteva sotto eccessivo sforzo sia il telaio che il motore. Inoltre la vettura aveva enormi difficolt\u00e0 di controllo sui percorsi sterrati.\nPer questo motivo, nel 1915 vennero consegnati 60 nuovi modelli, dotati di motore da 50\u00a0CV e telaio pesante 1,5 tonnellate.\nNel 1916 arriv\u00f2 un nuovo stock di altre 60 autoblindo, migliorate sotto alcune aspetti. Solo alcune vennero impiegate in battaglia contro le forze tedesche, mentre molte furono utilizzate dai bolscevichi durante la guerra civile.\nPer il 1917 fu fatto un ordine di 70 nuove Austin, le quali per\u00f2 non vennero mai consegnate a causa degli stravolgimenti politici in atto in Russia e furono incorporate dalla Royal Army.\nContemporaneamente alle vetture fornite dalla Gran Bretagna, la fabbrica Putilov di San Pietroburgo svilupp\u00f2 una propria versione della Austin del 1916. Questo modello aveva blindatura maggiorata, torrette disposte diagonalmente in modo tale da occupare meno spazio e mitragliatrici elevabili per fungere da armi anti-aeree.\nDi questa versione, furono sviluppati 12 modelli semicingolati denominati Austin-K\u00e9gresse. I K\u00e9gresse furono sviluppati con lo scopo di avere una manovrabilit\u00e0 maggiore sui fondi sabbiosi e fangosi sfruttando i cingoli, elemento che li rendeva molto pi\u00f9 manovrabili rispetto ai modelli standard. Furono costruiti tra il 1919 e il 1920 e vennero impiegati nella guerra Russo -Polacca.\nI primi modelli della Austin-Putilov di serie vennero prodotti nel 1918, mentre ne furono prodotti 33 tra il 1919 e il 1920.\nImpiego operativo.\nRussia.\nNel 1914, in Russia vennero organizzati i nuovi plotoni meccanizzati armati che comprendevano 3 autoblindo Austin, quattro auto di servizio, un'officina mobile, un camion, un'autocisterna, 3 motociclette e un sidecar. Tali plotoni, che in totale furono otto, comprendevano un personale di 50 volontari ciascuno. Ad ognuno di questi raggruppamenti venne inserita un autoblindo Garford a partire dal 1916.\nPer tutto il conflitto le Austin-Putilov vennero impiegate sul fronte occidentale contro i tedeschi e sul fronte Sud-occidentale contro gli austriaci. Di tutte le vetture fornite, 11 finirono distrutte durante i combattimenti.\nDurante la guerra civile russa, tutte le fazioni in campo impiegarono tra le loro file le Austin-Putilov. Alla fine delle ostilit\u00e0, nel 1921, si contavano ancora un centinaio di autoblindo in funzione, le quali vennero poi dismesse tra il 1931 e il 1933. Alcuni esemplari rimasero in funzione fino al 1941.\nGran Bretagna.\nSedici autoblindo Austin furono inviate in Francia nel 1918, inquadrate nel 17\u00ba battaglione corazzato.\nIl loro impiego pi\u00f9 significativo fu durante la battaglia di Amiens, dove il battaglione riusc\u00ec a liberare dalle forze tedesche la cittadina di Framerville. Alla fine del conflitto si contarono tre perdite.\nUna ventina di unit\u00e0 fu inviata anche nel Mar Caspio, dove avevano il compito di proteggere dai turchi, con il supporto di unit\u00e0 dei russi bianchi, i pozzi petroliferi di Baku.\nAltre unit\u00e0 furono dispiegate in India nel 1919 e in Iraq, dove furono adattate a viaggiare su binari ferroviari.\nSuccessivamente le Austin furono impiegate nel 1919 in Irlanda durante la guerra civile.\nGermania.\nAlcune unit\u00e0 catturate servirono nel Deutsches Heer durante i combattimenti sia ad oriente sia ad occidente. Dopo la fine delle ostilit\u00e0 un paio di unit\u00e0 furono inquadrate, nel 1919, nell'unit\u00e0 corazzata Kokampf.\nFinlandia.\nDue Austin-Putilov furono inviate dai sovietici a sostegno delle Guardie Rosse Finlandesi. Queste unit\u00e0 vennero catturate ed utilizzate dall'esercito finlandese fino alla met\u00e0 degli anni venti.\nEstonia.\nNel 1919 l'Estonia cattur\u00f2 e reimpiego 2 Austin-Putilov sovietiche.\nLituania.\nUn'unit\u00e0 venne venduto all'esercito lituano dopo la prima guerra mondiale.\nRomania.\nUn modello di terza serie serv\u00ec nell'esercito rumeno alla fine delle ostilit\u00e0 della grande guerra.\nMongolia.\nAlcune unit\u00e0 vennero cedute dall'Unione Sovietica all'esercito rivoluzionario mongolo alla fine della guerra civile.\nAustria.\nAlcune Austin vennero catturate dall'esercito austriaco ed utilizzate sui vari fronti. Una rimase in servizio fino al 1935.\nGiappone.\nMolte Austin in dotazione al Royal Army vennero cedute al Giappone alla fine del conflitto mondiale.\nPolonia.\nMolte unit\u00e0 sovietiche vennero sequestrate dall'esercito polacco dopo la fine della guerra del 1920"}
{"id": "641706", "revid": "729019", "url": "https://it.wikipedia.org/wiki?curid=641706", "title": "Charron Girardot Voigt 1906", "text": "Uno dei primissimi modelli di autoblindo mai costruite era la francese Charron Girardot Voigt 1906, costruita dall'omonima compagnia Charron, Giradot &amp; Voigt (CGV), specializzata nella costruzione di auto da corsa. Era dotata di una corazzatura abbastanza estesa e di una sorta di postazione per mitragliatrice protetta contro il tiro della fucileria nemica. Era dotata anche di due tubi scanalati, portati appesi ai fianchi, che avrebbero dovuto essere posizionati sulle trincee e permettere il passaggio dell'autoblinda. Essa venne usata ampiamente in prove dimostrative nel 1904,anche se il primo modello parzialmente corazzato era stato presentato al Salone dell'auto di Parigi del 1902; ma era ancora prematura per garantire il successo di questo mezzo cos\u00ec complesso e costoso (45.000 franchi dell'epoca). Solo 12 CGV furono costruite tra il 1905 e il 1908. La Russia fu il maggiore acquirente di questo mezzo: infatti, gi\u00e0 nel 1905, uno di questi veicoli fu usato per porre fine a una rivolta a San Pietroburgo."}
{"id": "641707", "revid": "729019", "url": "https://it.wikipedia.org/wiki?curid=641707", "title": "Austro-Daimler Panzerwagen", "text": "La Austro-Daimler Panzerwagen era una robusta autoblindo militare sviluppata nel 1904 dalla Austro-Daimler (sussidiaria della Daimler-Motoren-Gesellschaft) e apparsa nel 1905. Rappresentava il primo esempio di 4x4 usato per scopi bellici. Aveva una torretta che roteava di 360\u00b0.\nQuesta macchina (si trattava proprio di un'autovettura) aveva applicata una corazzatura estesa, ma non molto spessa. Aveva il motore anteriore, con il pilota che sedeva proprio dietro di esso. Era armata di una torretta con 1 mitragliatrice Maxim, pi\u00f9 tardi sostituita con una torretta con 2 mitragliatrici Schwarzlose. Nonostante avesse eccellenti doti fuoristrada, non venne accettata per la produzione in serie a causa di incomprensioni con l'esercito austro-ungarico.\nStoria.\nFu Leopoldo Salvatore d'Asburgo-Lorena, un generale dell'Imperial regio Esercito austro-ungarico, che concep\u00ec l'importanza militare dei veicoli motorizzati. Nel 1903 quindi Paul Daimler, figlio maggiore di Gottlieb Daimler, allest\u00ec un prototipo. Questi lavor\u00f2 per tre anni per un prototipo alla Austro-Daimler di Wiener Neustadt. Per avere caratteristiche da fuoristrada, venne usato un autotelaio a trazione integrale. Dopo la auto da corsa Spyker 60 HP fu la seconda automobile con trazione integrale.\nPer un'auto del periodo fu una caratteristica fuori dall'ordinario. Con un motore raffreddato ad acqua di 4,4 litri a quattro tempi con quattro cilindri tipo Otto con 30 HP di potenza e una velocit\u00e0 massima di 24 km/h e una capacit\u00e0 di superare ostacoli del 25%. Gli elementi di controllo e i sedili erano retrattili. La testa del pilota e copilota durante il viaggio normale in cabina erano esterni per una visuale piena; durante la battaglia i sedili retrattili facevano s\u00ec che i due venissero protetti dalla corazzatura.\nIl veicolo fu presente alle Kaiserman\u00f6vern del 1906. Il controllo fu di Heinrich Sch\u00f6nfeldt, pi\u00f9 tardi ingegnere automobilistico e pilota. Appena il motore del veicolo venne messo in moto, disturb\u00f2 il cavallo del capo della k.u.k. Stabswesen dell'esercito austro-ungherese, Friedrich von Beck-Rzikowsky. L'imperatore Francesco Giuseppe I d'Austria decret\u00f2 che il veicolo a motore non era adatto all'uso militare."}
{"id": "641708", "revid": "729019", "url": "https://it.wikipedia.org/wiki?curid=641708", "title": "Erhardt 50 mm", "text": "Il cannone Erhardt consisteva in un blindato tedesco leggero ruotato, armato di un cannone da 50mm elevabile per la lotta contraerea. Era pensato per un ruolo di lotta contro i palloni da osservazione. Esso era sistemato dentro una postazione, non una vera torretta brandeggiabile ma si pu\u00f2 considerare come il primo autocannone."}
{"id": "641709", "revid": "287204", "url": "https://it.wikipedia.org/wiki?curid=641709", "title": "Guerra italo-abissina", "text": "La guerra italo-abissina si riferisce agli scontri tra il Regno d'Italia e l'Etiopia, e pu\u00f2 far riferimento a:"}
{"id": "641710", "revid": "729019", "url": "https://it.wikipedia.org/wiki?curid=641710", "title": "Ehrhardt E-V/4", "text": "Le autoblindo Ehrhardt E-V/4 erano delle autoblindo realizzate dalla Ehrhardt durante la prima guerra mondiale.\nSviluppo.\nI tecnici della fabbrica tedesca costruirono il primo prototipo di questo veicolo nel 1915 basandosi sulle autoblindo Minerva dell'esercito belga catturati dopo la conquista del paese. La produzione di una piccola serie part\u00ec per\u00f2 solo nel 1917.\nTecnica.\nLo scafo del veicolo era diviso in due parti principali, una riservata all'unit\u00e0 propulsiva a benzina da 80 cv nella sezione anteriore e una dedicato all'equipaggio e all'artiglieria in quella posteriore. Era dotata di 6 ruote a raggi. Quelle anteriori erano dotate di particolari flange per eliminare il fango tra i raggi dei cerchioni, mentre le quattro posteriori erano posizionate a coppie ai due lati delle scafo dietro dei battiscopa corazzati. La corazzatura metallica della blindo era spessa 9\u00a0mm. Per controllare l'ambiente circostante in sicurezza erano presenti alcuni periscopi. L'equipaggio era costituito da 9 uomini, di cui la maggior parte erano gli addetti alle mitragliatrici MG 08. Per queste ultime, all'interno della vettura trovavano alloggiamento 1250 cartucce in calibro 7,92\u00a0mm.\nIL mezzo, dal peso di 8 tonnellate, era in grado di raggiungere su strade asfaltate una velocit\u00e0 di 38 m/h , con un'autonomia massima di 155 miglia.\nImpiego.\nVennero usate ampiamente per compiti di polizia interna, ed in certi settori dove la loro mobilit\u00e0 potesse essere sfruttata al meglio. Di fatto, a causa del loro notevole peso, le E-V/4 non riuscivano a muoversi agevolmente sui tracciati sconnessi tipici del fronte occidentale della grande guerra. Diversamente and\u00f2 sul fronte russo, dove le autoblindo erano state modificate per raggiungere un peso massimo di 6 tonnellate, permettendo cos\u00ec una pi\u00f9 alta agilit\u00e0. Con la fine delle ostilit\u00e0, le E-V/4 costituirono la base corazzata del nuovo esercito tedesco, dal momento che il trattato di Versailles imponeva alla Germania di non avere carri armati attivi all'interno del proprio esercito."}
{"id": "641718", "revid": "1971044", "url": "https://it.wikipedia.org/wiki?curid=641718", "title": "Negritudine", "text": "La negritudine (n\u00e9gritude in francese) fu un movimento letterario, culturale e politico sviluppatosi nel XX secolo nelle colonie francofone e che coinvolse scrittori africani e afroamericani. Gli esponenti di questo movimento (fra cui L\u00e9opold S\u00e9dar Senghor, L\u00e9on-Gontran Damas, Aim\u00e9 C\u00e9saire, e Guy Tirolien) si proponevano di affrancare i propri popoli dal complesso di inferiorit\u00e0 imposto dai colonizzatori attraverso l'orgogliosa rivendicazione delle qualit\u00e0 peculiari proprie dei neri (la loro \"negritudine\").\nOrigine.\nFra i precursori del concetto di negritudine si cita in genere Ren\u00e9 Maran, autore di \"Batouala\". Il termine \"n\u00e9gritude\" fu usato per la prima volta da Aim\u00e9 C\u00e9saire nel 1935, nel terzo numero della rivista \"L'Etudiant Noir\". C\u00e9saire rivendicava l'identit\u00e0 e la cultura nera contro quella francese, percepita come strumento di oppressione da parte dell'amministrazione coloniale. Il concetto fu poi ripreso da molti altri autori. Fra questi spicca L\u00e9opold S\u00e9dar Senghor, che in \"Canti d'ombra\" (\"Chants d'ombre\", 1945) arricch\u00ec l'idea di negritudine opponendo la \"ragione ellenica\" all'\"emozione nera\".\nLa corrente letteraria.\nLa nascita di questo concetto e della rivista \"Pr\u00e9sence Africaine\", che apparve nel 1947 contemporaneamente sia a Dakar che a Parigi, ebbe l'effetto di una deflagrazione: essa, infatti, riuniva i Neri d'ogni nazione, cos\u00ec come gli intellettuali francesi, tra i quali Sartre. Quest'ultimo defin\u00ec allora la N\u00e9gritude come \u201c\"la negazione della negazione dell'uomo nero\"\u201d.\nNel 1948 viene pubblicata, a cura di Senghor stesso, l\"'Antologia della nuova poesia negra e malgascia di lingua francese\", preceduta da uno studio di Sartre, in cui la negritudine \u00e8 paragonata a Orfeo alla ricerca di Euridice, ovvero il nero alla ricerca di s\u00e9 stesso, nello sforzo di risalire alle proprie radici, attraverso la propria storia, i propri difetti, le proprie trasformazioni.\nDopo Senghor, la \"n\u00e9gritude\" diventa l'insieme dei valori culturali dell'Africa nera. Per C\u00e9saire, questa parola designa in primo luogo il rifiuto: rifiuto dell'assimilazione culturale; rifiuto di una certa immagine del nero pacifico, incapace di costruire una civilt\u00e0. La cultura prevale sulla politica.\nCritiche.\nL'idea di negritudine \u00e8 stata criticata soprattutto da autori neri (o creoli), che l'hanno denunciata come forma celata di razzismo o di resa nei confronti della mentalit\u00e0 del colonialismo. Il poeta nigeriano Wole Soyinka, premio Nobel per la letteratura, ha per esempio osservato: \nLo stesso C\u00e9saire, che ha coniato il termine, se ne \u00e8 progressivamente allontanato. Fabien Eboussi Boulaga, in \"Autenticit\u00e0 africana e filosofia\", denuncia l'idea della negritudine come feticcio ed espressione della \"colonizzazione mentale\" degli europei sugli africani.\nAnalogamente, Stanislas Adotevi in \"N\u00e9gritude et n\u00e9grologues\" (1972) vede nel modello di nero proposto dalla negritudine una riproposizione degli stereotipi creati dai bianchi."}
{"id": "641720", "revid": "72563", "url": "https://it.wikipedia.org/wiki?curid=641720", "title": "Chogori", "text": ""}
{"id": "641722", "revid": "72563", "url": "https://it.wikipedia.org/wiki?curid=641722", "title": "Godwin-Austen", "text": ""}
{"id": "641723", "revid": "72563", "url": "https://it.wikipedia.org/wiki?curid=641723", "title": "Dapsang", "text": ""}
{"id": "641730", "revid": "31886", "url": "https://it.wikipedia.org/wiki?curid=641730", "title": "Dacriocistorinostomia", "text": "La dacriocistorinostomia \u00e8 una procedura chirurgica oculistica mirata alla ricanalizzazione del canale lacrimale. La tecnica consiste nel creare una via accessoria per mettere in comunicazione il sacco lacrimale con il naso.\nIndicazioni.\nSi effettua in presenza di dacriocistiti, ovvero sacche di liquido dovute ad un'occlusione del canale lacrimale causata da infezioni oculari o nasali e in tutti i tipi di ostruzioni basse e con infezioni del sacco lacrimale (mucocele). L\u2019ostruzione del dotto nasolacrimale \u00e8 la causa pi\u00f9 comune di lacrimazione occhi (epifora o occhio che lacrima) nelle persone adulte. L\u2019obiettivo \u00e8 quello di ristabilire una comunicazione tra il sacco lacrimale e la cavit\u00e0 nasale. \nProcedura chirurgica.\nLa procedura chirurgica prevede la necessit\u00e0 di fare un buco a livello osseo. Fino ad ora, con la dacriocistorinostomia tradizionale, l\u2019intervento doveva essere eseguito in anestesia generale e venivano posizionati dei tubicini di silicone lungo il nuovo tragitto creato, che poi venivano asportati in ambulatorio dopo circa quattro mesi senza dolore e senza anestesia.\nAd oggi la nuova tecnica della dacriocistorinostomia laser [1] consente di effettuare l\u2019intervento in anestesia locale o sotto sedazione con una sonda laser da 810 o 980 nanometri, che viene introdotta attraverso la via lacrimale sotto controllo visivo di un semplice sinuscopio.\nVantaggi.\nI vantaggi di questa tecnica chirurgica mininvasiva sono molteplici, prima di tutto la precisione operatoria e la sicurezza del risultato, due fattori determinanti che garantiscono l\u2019efficacia dell\u2019intervento. Inoltre, la tecnica comporta anche una riduzione del trauma chirurgico, una minore durata dell\u2019intervento, la rapidit\u00e0 dei tempi di guarigione e la diminuzione delle complicanze post-operatorie. \nTra i vantaggi molto importante \u00e8 il fatto che non vengono eseguite incisioni in quanto la fibra del laser viene introdotta nel puntino lacrimale inferiore fino a toccare la parete dell\u2019osso lacrimale. L\u2019energia viene concentrata sulla punta della fibra ottica immessa nel canalino lacrimale inferiore ed il laser provoca una nuova apertura dell\u2019osso lacrimale, in alternativa a quella gi\u00e0 ostruita. \nLa dacriocistorinostomia laser consente inoltre di ritrattare la zona interessata sia con la stessa tecnica sia con ulteriori interventi pi\u00f9 invasivi, anche se questo pu\u00f2 avvenire solo dopo diversi anni. "}
{"id": "641734", "revid": "638792", "url": "https://it.wikipedia.org/wiki?curid=641734", "title": "Drake (Pok\u00e9mon)", "text": ""}
{"id": "641736", "revid": "3871", "url": "https://it.wikipedia.org/wiki?curid=641736", "title": "Aeroporto di Aviano", "text": ""}
{"id": "641737", "revid": "1457847", "url": "https://it.wikipedia.org/wiki?curid=641737", "title": "Modulante", "text": "Nelle telecomunicazioni per modulante si intende un'onda elettromagnetica che rappresenta l'informazione da trasmettere nell'etere o via cavo. Essa modifica una delle caratteristiche elettriche del segnale portante, come frequenza, ampiezza, fase, posizione, ecc. Da tale interazione si ottiene un segnale risultante, detto segnale modulato, che \u00e8 quello effettivamente trasmesso."}
{"id": "641740", "revid": "322321", "url": "https://it.wikipedia.org/wiki?curid=641740", "title": "Pennabilli", "text": "Pennabilli (\"La P\u00e9nna\" in romagnolo) \u00e8 un comune italiano di abitanti della provincia di Rimini in Emilia-Romagna.\nGeografia fisica.\nIl territorio del comune \u00e8 interessato dal Parco naturale interregionale del Sasso Simone e Simoncello e fa parte della Comunit\u00e0 montana Alta Valmarecchia.\nPennabilli \u00e8 il secondo comune pi\u00f9 alto della Provincia di Rimini, preceduto solo da Montecopiolo, ed il secondo comune pi\u00f9 a sud della regione Emilia-Romagna, preceduto da Casteldelci.\nStoria.\nRitrovamenti archeologici fanno risalire i primi insediamenti umani nel territorio di Pennabilli all'epoca etrusca e romana. Durante le scorrerie barbariche della met\u00e0 del I millennio d.C., le due alture impervie su cui sorge il capoluogo (ora chiamate \"Roccione\" e \"Rupe\"), servirono da rifugio alle popolazioni stanziate nei dintorni e lungo il fiume Marecchia. Ebbero cos\u00ec origine le comunit\u00e0 di \"Penna\" e \"Billi\" i cui toponimi (l'uno derivante dal latino \"Pinna\", vetta, punta, l'altro da \"Bilia\", cima tra gli alberi) fanno riferimento alla caratteristica conformazione dei due colli. \nPenna si svilupp\u00f2 come borgo, Billi fu rocca dei Malatesta; se ne ha menzione gi\u00e0 nel 962, quando dall\u2019imperatore Ottone fu data in feudo ai conti di Carpegna. I due borghi furono poi sotto la giurisdizione della Massa Trabaria. L'unione con il vicino castello di Billi avvenne nel 1350 con la posa della \"pietra della pace\" nella piazza del mercato sorta tra i due nuclei abitati. \nIl comune pass\u00f2 pi\u00f9 volte sotto l'influenza dei Malatesta, dei Montefeltro, dei Medici e dello Stato Pontificio. Nel 1572, con il trasferimento della sede vescovile da San Leo, papa Gregorio XIII lo insign\u00ec del titolo di \"Citt\u00e0\". Pennabilli \u00e8 tuttora sede della diocesi di San Marino-Montefeltro.\nNell'Italia unita il comune di Pennabilli \u00e8 appartenuto alle Marche (provincia di Pesaro e Urbino) fino al 15 agosto 2009, quando ne \u00e8 stato distaccato, congiuntamente ad altri sei comuni dell'Alta Valmarecchia, in attuazione dell'esito di un referendum svoltosi il 17 e 18 dicembre 2006. Contro la variazione territoriale la regione Marche ha proposto ricorso alla Corte costituzionale, che lo ha ritenuto infondato e respinto.\nDal 20 maggio 2010 Pennabilli \u00e8 entrato a far parte del club italiano di Bandiera arancione.\nNella prima met\u00e0 del febbraio 2012 il territorio comunale \u00e8 stato uno dei pi\u00f9 colpiti da un'eccezionale nevicata, che ha raggiunto anche i 3 metri nel centro del paese.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2014 la popolazione straniera residente era di 152 persone. Le nazionalit\u00e0 maggiormente rappresentate, in base alla loro percentuale sul totale della popolazione residente, erano:\nCultura.\nPennabilli e il Tibet.\nPennabilli \u00e8 stretta da un forte legame con il Tibet, che risale al XVIII secolo, quando padre Orazio Olivieri part\u00ec dalla citt\u00e0 dei Malatesta per fondare una missione cattolica a Lhasa. Nella capitale tibetana cre\u00f2 un ottimo rapporto con i monaci e la popolazione; port\u00f2 la prima stamperia a caratteri mobili e scrisse il primo dizionario italo-tibetano, che fu successivamente tradotto anche in inglese. Nel 1994, Tenzin Gyatso, XIV Dalai Lama, visit\u00f2 Pennabilli per celebrare il 250\u00ba anniversario della morte del missionario (15 giugno): in quell'occasione scopr\u00ec una lapide sulla facciata della casa natale del frate cappuccino.\nNel 2005 si ebbe una seconda visita del Dalai Lama, durante la quale fu inaugurata una struttura metallica a ricordo del missionario pennese. Posta sul colle che domina il paese, \u00e8 composta da una campana affiancata da tre mulini di preghiera tibetani o \"manikorlo\" (liberamente azionabili dai visitatori). La campana \u00e8 il calco della campana originale della missione di padre Orazio in Tibet. Ciascuna ruota della preghiera presenta in rilievo il mantra buddhista O\u1e43 Ma\u1e47i Padme H\u016b\u1e43 (in sanscrito \u0950 \u092e\u0923\u093f \u092a\u0926\u094d\u092e\u0947 \u0939\u0942\u0901), cio\u00e8 \"Salve o Gioiello nel fiore di loto\". Secondo la religione tibetana, il gesto di girare la ruota della preghiera assume il significato di un'invocazione rivolta verso il cielo, proprio come il suono di una campana.\nEconomia.\nArtigianato.\nSono diffuse attivit\u00e0 nei campi dell'arte del ricamo e della tessitura, con la realizzazione di tappeti e di coperte di lana, impreziositi da elementi decorativi richiamanti il mondo pastorale.\nNella localit\u00e0 di Ponte Messa si trova inoltre un grande impianto di produzione di farmaci.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLa squadra di calcio locale \u00e8 il Pennabilli Calcio, che ha disputato campionati dilettantistici."}
{"id": "641743", "revid": "122666543", "url": "https://it.wikipedia.org/wiki?curid=641743", "title": "Sex club", "text": "Un sex club \u00e8 un \"club\" dove i frequentatori possono trovare partner pi\u00f9 o meno occasionali per avere rapporti sessuali. \nI locali pi\u00f9 grandi possono offrire anche servizi tipici di un \"nightclub\" ordinario, come un bar o uno spazio per ballare. In Italia \u00e8 permesso avere rapporti sessuali esclusivamente all'interno dei club priv\u00e9, mentre nei night club o lap dance non \u00e8 permesso essendo luoghi aperti al pubblico e non circoli privati.\nIn Italia esistono da vari anni \"sex club\" a servizio sia della comunit\u00e0 eterosessuale che di quella gay. Operano tutti come circoli privati, riservando l'ingresso alle persone maggiorenni.\nI \"sex club\" gay sono tutti affiliati a vari circuiti associativi di genere."}
{"id": "641744", "revid": "61051", "url": "https://it.wikipedia.org/wiki?curid=641744", "title": "Autotreno FS ATR.100", "text": "Gli autotreni ATR.100 sono stati dei treni automotori articolati Diesel (detti autotreni) delle Ferrovie dello Stato italiane che hanno circolato tra gli anni trenta e gli anni sessanta del XX secolo. La sigla ATR sta per Auto Treno Rapido. \nStoria.\nIl grande successo delle automotrici nei servizi rapidi mise ulteriormente in evidenza il potenziale della trazione Diesel leggera, che con l'inserimento in orario di frequenti rapidi o direttissimi di adeguata capienza affidati ad automotrici o treni automotori, avrebbe potuto garantire generalizzati miglioramenti nel servizio viaggiatori, evitando i perditempi per i cambi del mezzo di trazione nelle inversioni di marcia o nel passaggio tra due differenti sistemi di trazione elettrica. Conscia di queste potenzialit\u00e0 e del fatto che il comando multiplo di due automotrici, che verr\u00e0 comunque realizzato a partire dalle ALn 556, non sarebbe stato sufficiente per garantire la capienza richiesta, la FIAT Materfer intraprese sin dal 1934 lo sviluppo di un treno automotore articolato a trazione Diesel-meccanica, equipaggiato con due motori da 600\u00a0CV in grado di fargli raggiungere la velocit\u00e0 di 160\u00a0km/h.\nIl primo autotreno usc\u00ec di fabbrica il 21 agosto 1936, affront\u00f2 la prima corsa di prova cinque giorni dopo e il 19 settembre raggiunse per la prima volta i 150\u00a0km/h sulla ferrovia Torino-Novara. Nel periodo di prova i motori vennero tarati fino a 450-500 CV a 1700 giri/min, un primato mondiale di velocit\u00e0 per mezzi ferroviari a motore endotermico. Venne poi esposto alla Fiera di Milano del 1937.\nLa corsa di prova del 12 settembre 1936 mise per\u00f2 in evidenza alcune preoccupanti criticit\u00e0 nell'impianto frenante, nella stabilit\u00e0 di marcia e nelle vibrazioni indotte sulla cassa e sull'arredamento dai motori di trazione e del gruppo elettrogeno, che portarono alla decisione di apportare sostanziali modifiche ai treni che la FIAT continuava ad approntare mentre l'ATR.101 riprendeva le corse di prova dopo la parentesi della Fiera di Milano. Vennero dunque introdotte importanti varianti al sistema frenante (introduzione di ceppi di ghisa agenti sul cerchione, in ausilio ai soli freni a tamburo originali) ed alle sospensioni, accompagnate da una drastica riduzione di velocit\u00e0 a 120\u00a0km/h, ottenuta ritarando la potenza dei motori a 375\u00a0CV a 1500 giri/min, che fece perdere al convoglio una delle sue caratteristiche peculiari: l'elevata velocit\u00e0 di marcia.\nLa messa a punto dell'ATR.100, nato condizionato dalla scarsit\u00e0 di mezzi diagnostici e dalla mancanza di esperienza nel campo di velocit\u00e0 a cui era destinato, si rivel\u00f2 subito difficile: le criticit\u00e0 vennero ricercate con lunghe corse di prova sull'itinerario circolare Torino-Milano-Venezia-Bologna-Milano-Torino con velocit\u00e0 spinta oltre i 160\u00a0km/h, che misero in evidenza una serie di problemi legati principalmente alla sistemazione dei motori sui carrelli, all'eccessiva rigidezza trasversale tra cassa e carrelli e alle oscillazioni di rollio della cassa intermedia.\nL'ATR.100 fu costruito in 9 esemplari (ATR.101-109) ultimati nel 1940, ma la lunga messa a punto e lo scoppio della seconda guerra mondiale non ne permisero l'ingresso in servizio regolare: i motori furono subito smontati e destinati a usi bellici, mentre le quattro unit\u00e0 ATR.102, 104, 105 e 109 furono danneggiate irreparabilmente dai bombardamenti; al ritorno della pace la carenza di materiale rotabile indusse a ripristinare i cinque autotreni superstiti che, modificati per aumentarne la capacit\u00e0 con la trasformazione in ambiente viaggiatori della carrozza precedentemente destinata ai servizi, vennero messi in servizio soprattutto fra Torino e Milano e Torino e Bologna.\nSull'entrata in servizio degli ATR prima della seconda guerra mondiale la letteratura ferroviaria non riporta informazioni certe. Alcuni autori sostengono, senza specificare le fonti consultate, che vennero immessi in servizio regolare nel 1940 sulla linea Torino\u2013Milano\u2013Venezia. Altri, non avendo riscontri di un servizio viaggiatori pi\u00f9 o meno regolare, si limitano a citare il fatto che gli ATR compirono frequenti viaggi sperimentali da Torino ad Aosta, Milano, Genova, Bologna e forse Venezia e Trieste.\nGli autotreni ATR.100 non ebbero vita facile, sia per vari inconvenienti tecnici, sia a causa della guerra, durante la quale ne vennero distrutte irrimediabilmente quattro unit\u00e0 (ATR.102, 104, 105, 109). I cinque treni restanti, anch'essi danneggiati, vennero giudicati ancora utilizzabili ed affidati alla FIAT nel 1947 per la ricostruzione. Nell'occasione vennero fatte parecchie modifiche che comportarono l'eliminazione dei condizionatori e del servizio ristorante e l'aumento dei posti a sedere a 115 (38 di 1\u00aa classe e 77 di 2\u00aa classe), con l'eccezione dell'ATR.107 che ne disponeva di 136 (38 di 1\u00aa classe e 98 di 2\u00aa classe). Con queste modifiche la massa a vuoto pass\u00f2 a e quella in ordine di marcia sal\u00ec a sugli ATR.101, 103, 106, 108 e a sull'ATR.107.\nI cinque autotreni rientrarono in servizio regolare nel 1948, sulle linee da Torino per Milano, Genova e Bologna.\nPresto, comunque, gli ATR dimostrarono di non corrispondere pi\u00f9 alle esigenze dei servizi da svolgere, sia dal punto di vista dei viaggiatori che da quello del personale di condotta. Infatti da un lato la loro capienza era troppo limitata, dall'altro la presenza del lungo cofano motore in cabina limitava la visuale del personale di macchina specialmente in caso di condizioni meteorologiche avverse. Inoltre la presenza di due soli assi motori in tutto (uno per ogni carrello motore) rendeva l'autotreno particolarmente soggetto a slittamenti specialmente in caso di spunti in salita, motivo per cui, tra l'altro, fu ben presto ritirato dal servizio sulla Torino-Genova che presenta tratte piuttosto acclivi. Manifestarono anche un'elevata attitudine ad incendiarsi a causa delle perdite di nafta e olio dal gruppo elettrogeno posto sulla vettura n\u00ba\u00a01.\nUno di questi incendi si svilupp\u00f2 sull'ATR.106 verso le sei del mattino del 20 gennaio 1957, mentre si apprestava a lasciare il deposito locomotive di Torino Smistamento dopo il rifornimento di carburante, distruggendo completamente la vettura n\u00ba\u00a01 e danneggiando in modo rilevante le restanti. L'ATR.106 fu quindi sottoposto ad un rinnovamento radicale a cura dell'Officina Materiale FS di Torino nel 1957, che comport\u00f2, tra l'altro, la trasformazione in treno di sola 1\u00aa classe e il cambio della verniciatura esterna da bruno-isabella a verde magnolia e grigio perla come quella dell'ETR 300. Rientr\u00f2 in servizio cos\u00ec modificato nei primi mesi del 1958, con il soprannome \"Il tre bello\", mentre gli altri vennero progressivamente modificati allo stesso modo entro la fine del 1959.\nNell'estate del 1958 ripresero servizio sulla Torino\u2013Milano e sulla Torino\u2013Genova con un esasperante stillicidio di guasti, che culminarono la sera del 3 giugno 1961, vigilia dell'inaugurazione della trazione elettrica sulla Torino-Milano, con un furioso incendio che si sviluppo nuovamente sulla vettura n\u00ba\u00a01 dell'ATR.106 che stava correndo tra Vittuone-Arluno e Rho, dove venne fermato per mettere in salvo i passeggeri e il personale viaggiante. Non vi furono vittime, ma nonostante il celere intervento dei vigili del fuoco, il convoglio and\u00f2 completamente distrutto. \nIl disastro segn\u00f2 la fine degli ATR.100 che, ritenuti pericolosi e antieconomici, vennero ritirati dal servizio con la fine dell'orario estivo del 1961 ed accantonati presso il deposito locomotive di Torino Smistamento in attesa della demolizione.\nAlla fine della guerra lo schema realizzativo degli ATR.100 risultava completamente superato dal progresso delle conoscenze tecniche e dall'avvento dei motori piatti che potevano essere sistemati nel sottocassa, ma l'esperienza non certo esaltante degli autotreni articolati non and\u00f2 irrimediabilmente perduta, perch\u00e9 con quella acquisita nell'immediato anteguerra con le \"automotrici ferroviarie sperimentali\", permise di iniziare nel 1952 la realizzazione sulla Rete Nazionale delle Ferrovie Spagnole, con i treni automotori TAF (\"Trenes Automotores FIAT\") e TER (\"Trenes Espa\u00f1oles R\u00e1pidos\"), di quel tipo di servizio esteso a tutta la rete che non si era potuto realizzare in Italia con gli ATR.100.\nCaratteristiche.\nIl convoglio, identificato come tipo FIAT\u00a0016 e immatricolato nelle FS come autotreno ATR.100, era composto da tre casse su quattro carrelli, di cui gli estremi avevano un asse motore ciascuno, mentre gli intermedi, su cui poggiavano le casse attigue secondo lo schema Jacobs, erano semplicemente portanti (rodiggio (1A)2'2'(A1)); la trasmissione meccanica era composta da frizione, cambio a quattro marce e ruota libera; la cassa anteriore era completamente dedicata a cucina, bagagliaio e servizi, tra i quali un gruppo elettrogeno per il condizionamento dell'aria.\nI due carrelli estremi erano motori, con una potenza complessiva di 800 CV. Avevano una massa a vuoto di e disponevano di 78 posti a sedere (36 di 1\u00aa classe e 42 di 2\u00aa classe) ed erano inoltre dotati di servizio di ristorante con pasti serviti sul posto ed aria condizionata, per quei tempi vere e proprie raffinatezze. Due motori Diesel tipo FIAT V1612, tarati a 400\u00a0CV a 1600 giri/min, gli consentivano di raggiungere la ragguardevole velocit\u00e0 di 160\u00a0km/h.."}
{"id": "641760", "revid": "599013", "url": "https://it.wikipedia.org/wiki?curid=641760", "title": "Dma", "text": ""}
{"id": "641762", "revid": "1714743", "url": "https://it.wikipedia.org/wiki?curid=641762", "title": "Federico V del Palatinato", "text": "Federico nacque alla Jagdschloss Deinschwang, una residenza di caccia presso Amberg, nell'Alto Palatinato. Egli era figlio di Federico IV e di Luisa Giuliana di Orange-Nassau, figlia di Guglielmo il Taciturno e di Carlotta di Borbone-Montpensier. Intellettuale, mistico e calvinista, succedette a suo padre come principe elettore del palatinato renano nel 1610. Fu responsabile della costruzione del famoso \"Hortus Palatinus\" presso Heidelberg.\nNel 1618 gli aristocratici della Boemia, in gran parte protestanti, si ribellarono contro il re cattolico Ferdinando, imperatore del Sacro Romano Impero, dando inizio alla guerra dei trent'anni. A Federico venne pertanto chiesto di assumere la corona di Boemia. Egli accett\u00f2 l'offerta e venne incoronato il 4 novembre 1619. I nobili scelsero Federico dal momento che egli era il capo dell'Unione Protestante, un'alleanza militare fondata da suo padre, e questi stessi speravano anche nel supporto del suocero di Federico, Giacomo I d'Inghilterra. A ogni modo, Giacomo si oppose alle operazioni in Boemia e gli alleati di Federico si trovarono ben presto sguarniti degli aiuti promessi. Il breve regno di Federico come re di Boemia si concluse con la sua sconfitta nella battaglia della Montagna Bianca l'8 novembre 1620, un anno e quattro giorni esatti dopo la sua incoronazione.\nDopo questa battaglia, le forze imperiali invasero le terre di Federico nel Palatinato ed egli fugg\u00ec presso suo zio, il principe Maurizio di Nassau, \"stadtholder\" della Repubblica Olandese, nel 1622. Un editto imperiale formalmente lo priv\u00f2 del Palatinato nel 1623. Visse il resto della sua vita in esilio con sua moglie e la sua famiglia a L'Aia, morendo poi a Magonza nel 1632. Il maggiore dei suoi figli sopravvissutogli, Carlo I Luigi, torn\u00f2 al potere come elettore palatino alla fine della guerra nel 1648. Sua figlia, la principessa Sofia del Palatinato, fu erede al trono britannico e fu la fondatrice della linea degli Hannover in Inghilterra.\nBiografia.\nLa giovinezza (1596\u20131610).\nFederico nacque il 26 agosto 1596 alla \"Jagdschloss\" (una residenza di caccia) presso Amberg nell'Alto Palatinato. Suo padre, Federico IV, fu regnante dell'Elettorato palatino; sua madre fu Luisa Giuliana di Nassau, figlia di Guglielmo I d'Orange e di Carlotta di Borbone-Montpensier. Membro della casata del Palatinato-Simmern, Federico era imparentato con le principali famiglie aristocratiche del Sacro Romano Impero e con un gran numero di diplomatici e dignitari come testimonia la ricca lista di partecipanti al suo battesimo che si tenne ad Amberg il 6 ottobre 1596. La casata del Palatinato-Simmern, un ramo cadetto della casa di Wittelsbach, era nota per la sua adesione al calvinismo; questo fu uno dei principali motivi storici di contrasto con la casa di Wittelsbach, capeggiata invece dal duca Massimiliano I di Baviera, il quale al contrario era un devoto cattolico romano.\nLa capitale dell'Elettorato palatino, Heidelberg, all'epoca della sua nascita, si trovava nel bel mezzo di un'epidemia di peste e pertanto Federico trascorse i suoi due primi anni di vita nell'Alto Palatinato, venendo portato alla corte di Heidelberg solo nel 1598. Nel 1604 venne inviato a Sedan per trascorrere qualche tempo alla corte di suo zio Henri de La Tour d'Auvergne, duca di Bouillon e principe locale. Durante questo periodo trascorso a Sedan, Federico visit\u00f2 frequentemente la corte di Enrico IV di Francia. Suo tutore fu il teologo calvinista Daniel Tilenus, professore di teologia presso l'Accademia di Sedan. Durante la guerra degli ottant'anni e le guerre di religione in Francia, Tilenus si era battuto per l'unit\u00e0 dei protestanti e proprio per questo fu uno degli ispiratori della futura politica di Federico.\nControversie sulla tutela, 1610\u20131614.\nIl 19 settembre 1610, il padre di Federico, Federico IV, mor\u00ec a causa di una \"vita troppo stravagante\"; Federico V aveva appena 14 anni al tempo della morte di suo padre. Secondo le regole della Bolla d'oro del 1356, il partente di sesso maschile pi\u00f9 prossimo a Federico sarebbe stato nominato suo tutore e reggente dell'Elettorato palatino sino a che Federico non avesse raggiunto la maggiore et\u00e0 per governare autonomamente. Il personaggio che corrispondeva a queste caratteristiche era il conte palatino Volfango Guglielmo del Palatinato-Neuburg, il quale per\u00f2 era un cattolico, motivo per cui poco prima della sua morte, Federico IV aveva predisposto per questo incarico il conte palatino Giovanni II del Palatinato-Zweibr\u00fccken. Federico V era favorevole alla nomina di Giovanni quale suo tutore e lo accolse trionfalmente a Heidelberg, mentre precluse addirittura l'ingresso a Wolfgang William. Questo fatto accese un'attiva disputa tra i principi del Sacro Romano Impero. Nel 1613, l'imperatore Mattia del Sacro Romano Impero intervenne nella disputa, col risultato che Federico V venne dichiarato al fine unico regnante del Palatinato elettorale pur ancora minorenne. La disputa termin\u00f2 ufficialmente nel 1614 quando Federico raggiunse finalmente la maggiore et\u00e0 al compimento del suo diciottesimo compleanno.\nIl matrimonio con Elisabetta Stuart.\nLa politica matrimoniale di Federico IV era stata accuratamente disegnata a suo tempo per solidificare la posizione dell'Elettorato palatino nel campo dei paesi riformati d'Europa. Due delle sorelle di Federico V, infatti, vennero fatte sposare a principi protestanti di rilievo: Luisa Giuliana spos\u00f2 Giovanni II del Palatinato-Zweibr\u00fccken, mentre Elisabetta Carlotta spos\u00f2 Giorgio Guglielmo di Brandeburgo. Federico IV aveva sperato che sua figlia Caterina Sofia sposasse il futuro Gustavo Adolfo di Svezia, anche se quest'idea non fu possibile.\nNel proseguire la politica di suo padre, Federico V chiese in sposa Elisabetta Stuart, figlia di Giacomo I d'Inghilterra, anche se tale matrimonio risultava da subito impari dal momento che Federico era solo un principe elettore e difficilmente avrebbe potuto ottenere di sposare la figlia di un re. Giacomo I inizialmente consider\u00f2 di maritare Elisabetta a Luigi XIII di Francia, ma questo piano fall\u00ec per l'opposizione dei suoi consiglieri. I consiglieri di Federico erano invece preoccupati del fatto che Elisabetta Stuart potesse finire per sposare un principe cattolico, elemento che avrebbe potuto mettere in discussione il bilanciamento delle diverse confessioni religiose in Europa, e perci\u00f2 si mostrarono determinati a farla sposare con Federico V. Hans Meinhard von Sch\u00f6nberg, che aveva servito come \"Hofmeister\" di Federico V sin dal suo ritorno a Heidelberg, venne inviato alla corte di Londra nella primavera del 1612. Dopo intensi negoziati, venne siglato un contratto di matrimonio il 26 maggio 1612, pur con l'obiezione della madre della futura sposa, la regina Anna.\nFederico intraprese un viaggio a Londra per incontrare la sua futura sposa, sbarcando sul suolo inglese il 6 ottobre 1612. Federico ed Elisabetta avevano sino a quel momento interagito solo via lettera e per di pi\u00f9 usando la lingua francese, e ora che si vedevano per la prima volta, si erano reciprocamente piaciuti come ebbero a dire molti testimoni d'epoca. I due si fidanzarono ufficialmente nel gennaio del 1613. Il matrimonio si tenne il 14 febbraio successivo nella cappella reale del Palazzo di Whitehall. Per l'occasione John Donne compose il suo capolavoro poetico, \"Epithalamion, or Mariage Song on the Lady Elizabeth, and Count Palatine being married on St. Valentines Day\". Poco prima del matrimonio, Federico venne creato cavaliere dell'Ordine della Giarrettiera e ne indoss\u00f2 il collare durante la cerimonia. I preparativi, elaborati e splendidi, vennero predisposti da Francesco Bacone; questi includevano una rappresentazione di \"The Masque of the Inner Temple and Gray's Inn\" di Francis Beaumont e di \"The Memorable Masque of the Middle Temple and Lincoln's Inn\" di George Chapman.\nNel suo viaggio di ritorno presso Heidelberg, Federico ed Elisabetta soggiornarono a L'Aia per visitare Maurizio di Nassau, principe d'Orange, prima di partire alla volta della Germania il 5 maggio 1613. La coppia fece il suo ingresso trionfale a Heidelberg il 12 giugno 1613. Elisabetta fu subito molto popolare presso i suoi nuovi sudditi e questa popolarit\u00e0 crebbe ancora di pi\u00f9 quando, il 1\u00ba gennaio 1614, ella diede alla luce il primo figlio maschio della coppia, Enrico Federico.\nCome parte dei negoziati di matrimonio, Federico si impegn\u00f2 a espandere il Castello di Heidelberg per farne una degna residenza per la nuova principessa. Queste ristrutturazioni vennero completate nel 1615 e per l'occasione venne creato il \"Cancello di Elisabetta\" al castello.\nIl regno elettorale prima della guerra dei trent'anni, 1614\u20131618.\nAl suo diciottesimo compleanno, il 26 agosto 1614, Federico assunse il controllo personale dell'Elettorato palatino. Uno dei suoi primi atti di governo fu quello di organizzare un incontro dell'Unione Protestante. Durante questo incontro, Federico venne colpito da una pesante febbre che quasi lo condusse alla morte. Questa malattia cambi\u00f2 profondamente la sua personalit\u00e0: divenne ben presto spesso melanconico e depresso, riponendo sempre maggiore fiducia nelle mani del suo cancelliere, il principe Cristiano I di Anhalt-Bernburg.\nFederico inaugur\u00f2 una vasta campagna edilizia, disegnando la glorificazione del suo regime. Oltre ai restauri necessari al castello di Heidelberg gi\u00e0 menzionati, Federico commission\u00f2 la costruzione di un nuovo parco del castello, il famoso \"Hortus Palatinus\", disegnato dal giardiniere inglese Inigo Jones e dall'ingegnere francese Salomon de Caus.\nPoliticamente, Federico si pose a capo della coalizione dei principi protestanti del Sacro Romano Impero e come difensore della libert\u00e0 religiosa dei nobili tedeschi contro l'ingerenza dell'imperatore cattolico Mattia del Sacro Romano Impero. Sin dalla pace di Augusta, il Sacro Romano Impero era stato infatti delicatamente bilanciato tra principati cattolici, luterani e calvinisti (anche se il calvinismo non venne riconosciuto nel documento della medesima pace). I conflitti tra i principi di queste tre fazioni si evolvettero in una profonda guerra sulla costituzione stessa dell'impero. Successivamente la tregua dei dodici anni, uno iato della guerra degli ottant'anni, terminata nel 1621, port\u00f2 alla ripresa degli scontri anche tra Repubblica Olandese e Impero spagnolo.\nCon la sua posizione al centro della Germania, l'Elettorato Palatino si presentava vulnerabile alle incursioni delle truppe imperiali dalle terre ereditarie degli Asburgo. A differenza di molti altri principati del Sacro Romano Impero, inoltre, l'Elettorato Palatino non era composto da un dominio unitario, bens\u00ec da due province non interconnesse tra loro, circondate da terre di altri possedimenti. Il Basso Palatinato era incentrato su Heidelberg, mentre l'Alto Palatinato aveva per capoluogo Amberg. L'economia del Basso Palatinato era dominata dall'agricoltura, mentre l'Alto Palatinato era una regione essenzialmente mineraria con una delle migliori economie d'Europa.\nRe di Boemia (1619\u201320).\nAntefatto e pianificazione.\nIl Regno di Boemia era una monarchia elettiva e, malgrado l'alto titolo di regno, essa era parte del Sacro Romano Impero. Dal 1526, i re di Boemia erano stati tutti membri della casata degli Asburgo; dal 1555 questi re erano stati tutti anche imperatori del Sacro Romano Impero. All'inizio del XVII secolo, a ogni modo, la Boemia aveva dovuto scontrarsi con una crisi politica locale. Gli Stati Generali del regno di Boemia infatti si erano profondamente preoccupati del fatto che gli Asburgo stessero pianificando di trasformare la Boemia in una monarchia assoluta. Un gran numero di nobili boemi erano protestanti e temevano pertanto che l'imperatore cattolico cercasse di imporre il cattolicesimo anche in Boemia. Pertanto, si svilupp\u00f2 un forte movimento di opposizione alla politica di Rodolfo II del Sacro Romano Impero. Rodolfo aveva combattuto una guerra con l'Impero ottomano (nota come Lunga Guerra) tra il 1593 e il 1606. Insoddisfatti dei termini della pace, Rodolfo aveva puntato a una nuova guerra contro gli ottomani. Per ottenere il supporto dei boemi in questo scontro, Rodolfo si accord\u00f2 con loro per garantire in Boemia la libert\u00e0 religiosa con la cosiddetta Lettera di maest\u00e0 del 1609. A ogni modo, i nobili boemi rimasero sempre molto sospettosi nei confronti di Rodolfo e intrattennero forti contatti con l'Unione Protestante.\nGli Stati Generali di Boemia riconobbero Mattia quale erede di Rodolfo e lo stesso divenne re di Boemia nel 1611 prima di divenire imperatore nel 1612. All'inizio del 1612, venne avviata una discussione con l'Unione Protestante sulla possibilit\u00e0 di proporre un candidato protestante al regno di Boemia e venne fatto il nome di Federico. Gli strateghi del Palatinato credevano infatti che se Federico fosse divenuto re di Boemia, questo sarebbe bastato a Giovanni Giorgio I di Sassonia per rompere la sua alleanza con gli Asburgo e ad abbracciare senza esitazione la causa protestante. Questo assunto diede prova di essere infondato.\nNel frattempo, i conflitti settari in Boemia continuavano a imperversare. Nel 1617 Mattia nomin\u00f2 suo erede alla corona boema Ferdinando, duca di Stiria. Ferdinando era uno strenuo e leale cattolico romano e molti nobili protestanti credevano che Ferdinando intendesse ritirare le protezioni garantite da Rodolfo II con la Lettera di maest\u00e0. Questi sospetti si reificarono ulteriormente quando alcuni ufficiali imperiali ordinarono ai protestanti di bloccare l'erezione di chiese protestanti nelle \"stifts\", delle terre propriet\u00e0 dei principi ecclesiastici e non soggette pertanto al governo degli Stati Generali boemi. I protestanti reclamarono tali terre come \"terre della corona\" utilizzabili liberamente sulla base della Lettera di maest\u00e0, un'interpretazione legale largamente disputata che il governo austriaco rifiut\u00f2. Il 23 maggio 1618, un'assemblea di nobili protestanti guidata dal conte Jind\u0159ich Maty\u00e1\u0161 Thurn, attacc\u00f2 il Castello di Praga e cattur\u00f2 i due governatori imperiali, Vilem Slavata di Chlum e Jaroslav Bo\u0159ita z Martinic. I ribelli li accusarono di aver violato i termini della Lettera di maest\u00e0 e per questo li condannarono a essere gettati delle finestre della Cancelleria boema. Questo evento, noto col nome di defenestrazione di Praga, segn\u00f2 l'inizio della Rivolta boema e con essa l'inizio della guerra dei trent'anni.\nIn queste circostanze, il principe Cristiano I di Anhalt-Bernburg, governatore per conto di Federico V dell'Alto Palatinato, si mosse a intervenire in Boemia. Egli inizialmente propose di nominare Federico quale re di Boemia perch\u00e9 da molti era creduto dotato di poca esperienza politica e per di pi\u00f9 era calvinista, religione praticamente inesistente in Boemia. Federico per\u00f2, almeno inizialmente, non voleva rompere la sua alleanza con l'imperatore, ma nel privato di una sua corrispondenza col suocero Giacomo I d'Inghilterra si espresse negativamente contro l'operato dei gesuiti in Boemia e sul ruolo del partito spagnolo alla corte asburgica.\nLa prima menzione a Praga del nome di Federico come possibile candidato al ruolo di re di Boemia venne per\u00f2 fatta in maniera insistente nel novembre del 1618. \u00c8 noto che gli agenti di Federico giocarono un ruolo importante nel favorire largamente la sua candidatura. Il diplomatico palatino Christoph von Dohna si avvicin\u00f2 a Giacomo I d'Inghilterra intravedendo la possibilit\u00e0 di far nominare Federico re di Boemia, ma Giacomo si espresse negativamente su quest'idea. I principi dell'Unione Protestante rifiutarono anch'essi questo progetto, temendo che questo avrebbe finito per portare a una guerra di religione, con in testa l'elettore di Sassonia che si era mostrato sin da subito nettamente contrario all'idea.\nDietro le quinte, Federico aveva per\u00f2 segretamente autorizzato l'invio di forze militari al comando del generale Ernst von Mansfeld per supportare i ribelli boemi. Nell'agosto del 1618, le forze al comando di Mansfeld entrarono in Boemia e combatterono nell'assedio di Pilsen riuscendone vittoriose il 21 novembre successivo.\nMattia del Sacro Romano Impero mor\u00ec il 20 marzo 1619. Sebbene il suo successore, Ferdinando II del Sacro Romano Impero, fosse gi\u00e0 stato incoronato re di Boemia, gli Stati Generali della Boemia ora si rifiutarono di riconoscere Ferdinando quale loro sovrano. Temendo l'invasione delle forze imperiali gli Stati Generali di Boemia cercarono alleanze con altri membri delle terre della corona di Boemia (Slesia, Lusazia, Moravia) e il 31 luglio 1619 a Praga, venne costituita la Confederazione boema, dedicata all'opposizione agli Asburgo; sotto i termini di questo accordo, il protestantesimo divenne virtualmente la religione di stato delle terre boeme. Nell'agosto del 1619, il parlamento generale di tutte le terre boeme dichiar\u00f2 che Ferdinando era ormai decaduto dal trono di Boemia, fatto che sigl\u00f2 come inevitabile il conflitto tra la Boemia e gli Asburgo. Ferdinando di Baviera, arcivescovo di Colonia, predisse che questa decisione avrebbe portato a venti, quaranta o sessant'anni di guerra.\nIl candidato preferito dai boemi al ruolo di loro nuovo re era l'elettore di Sassonia, ma egli fece sapere loro che non avrebbe mai accettato quel trono. Quest'ultimo fatto fece definitivamente ricadere la scelta su Federico come primo tra i principi protestanti malgrado l'inevitabile conflitto con l'imperatore. Nell'agosto del 1619, le possibilit\u00e0 di Federico di divenire re di Boemia divennero ancora di pi\u00f9 quando Gabriele Bethlen lanci\u00f2 una rivolta anti-asburgica in Ungheria, fatto che si svolse mentre Ferdinando era in viaggio verso Francoforte per la sua incoronazione.\nFederico a Praga.\nIl 26 agosto 1619, gli stati della Confederazione Boema elessero Federico quale nuovo re di Boemia; Federico seppe della sua elezione il 29 agosto ad Amberg.\nDue giorni pi\u00f9 tardi, Ferdinando II venne eletto imperatore. Federico fu l'unico elettore che vot\u00f2 contro Ferdinando; persino elettori protestanti di spicco come quello di Sassonia, e Giovanni Sigismondo di Brandeburgo, votarono per Ferdinando. Il collegio elettorale condann\u00f2 inoltre il tentativo della Confederazione Boema di rimuovere Ferdinando dal trono di Boemia e dichiar\u00f2 che il voto del 1617 degli Stati Generali della Boemia avesse portato all'elezione di Ferdinando a sovrano boemo.\nLa decisione di Federico di accettare la corona boema fu oggetto di diverse speculazioni storiche. La successiva propaganda cattolica, secondo una visione riproposta anche da Friedrich Schiller, segn\u00f2 la decisione di basarsi essenzialmente sul desiderio di Elisabetta Stuart di divenire regina. Pi\u00f9 recentemente, gli storici hanno concluso che la decisione di Federico fosse essenzialmente basata sul senso del dovere nei confronti dei suoi alleati protestanti, anche se Federico era combattuto tra i suoi doveri di lealt\u00e0 all'imperatore e il suo credo religioso. Diverse furono anche le considerazioni economiche: l'Alto Palatinato era a quel tempo il centro metallurgico europeo, mentre la Boemia era un punto focale per il commercio del vetro e del cristallo: il principe Cristiano I di Anhalt-Bernburg, ebbe modo infatti di dire a Federico che l'unione delle due aree sarebbe stata economicamente molto vantaggiosa.\nIl 12 settembre 1619, l'Unione Protestante si incontr\u00f2 a Rothenburg ob der Tauber e chiese a Federico di non intervenire negli affari della monarchia boema. Altri possibili alleati - la Repubblica Olandese, Carlo Emanuele I di Savoia e la Repubblica di Venezia inviarono delle lettere per avvertire Federico che non sarebbero comunque stati in grado di offrirgli l'assistenza desiderata nel caso in cui avesse accettato l'offerta dei boemi; solo Gabriele Bethlen rivolse a Federico V parole di incoraggiamento.\nTra il 24 e il 28 settembre, Federico decise di \"non resistere alla volont\u00e0 dell'Altissimo\" e per questo decise infine di accettare la corona boema. La Repubblica Olandese, la Repubblica di Venezia, la Danimarca e la Svezia riconobbero Federico come re di Boemia.\nIl 29 settembre 1619, Federico lasci\u00f2 Heidelberg per Praga. Viaggi\u00f2 attraverso Ansbach, Amberg, Neumarkt e Waldsassen, dove incontr\u00f2 i rappresentanti della Dieta Boema. Assieme, il corteo si spost\u00f2 poi verso Cheb, Sokolov, \u017datec, Louny e Slan\u00fd. Infine, il 31 ottobre 1619, Federico entr\u00f2 a Praga assieme a 568 persone e 100 carrozze.\nL'incoronazione.\nFederico venne incoronato con la Corona di San Venceslao nella Cattedrale di San Vito il 4 novembre 1619. L'incoronazione non venne condotta dall'arcivescovo cattolico di Praga, bens\u00ec dall'amministrazione utraquista della diocesi, Georg Dicastus, e dal protestante Johannes Cyrill von T\u0159ebi\u010d. La liturgia venne modellata su quella utilizzata per l'incoronazione di Carlo IV con solo alcune varianti. La litania venne cantata (secondo la tradizione cattolica) anzich\u00e9 semplicemente recitata, come normalmente era in uso presso i calvinisti. Federico venne unto, con alcune obiezioni. Alla fine dell'incoronazione, gli Stati Generali tributarono il loro omaggio al nuovo sovrano.\nAnche se gran parte del paese era ancora devastata dalla guerra, molti rifugiati erano presenti in citt\u00e0 e parteciparono attivamente alle cerimonie dell'incoronazione.\nIl regno.\nFederico assunse una corona regale ma debole, mentre il suo stato era segnato da divisioni interne. Le finanze statali erano in dissesto da anni, dal momento che ogni re boemo aveva avuto solo poteri limitati per trovare nuovi fondi di approvvigionamento per lo stato, dipendendo dalle tasse approvate dalla dieta nazionale e dalla benevolenza dei nobili locali. Gli aristocratici protestanti ritenevano che una tassazione elevata fosse necessaria per pagare gli sforzi di una guerra contro la Lega cattolica tedesca, ma lo stato era gi\u00e0 stato tassato all'inverosimile durante il periodo della Lunga Guerra.\nA Praga, Federico presto rimase alienato da una parte della nobilt\u00e0 e del clero. N\u00e9 il re n\u00e9 sua moglie parlavano inoltre il ceco, e pertanto gli uffici di corte erano spesso gestiti da personale germanofono, mentre gli affari di amministrazione locale erano affidati ai nobili del luogo. Tutto ci\u00f2 contribu\u00ec a rendere la vicinanza della famiglia reale ai corpi dello stato sempre pi\u00f9 difficoltosa.\nUlteriore motivi di attrito li cre\u00f2 il predicatore di corte di Federico V, Abraham Scultetus, che rimase determinato a utilizzare il proprio nuovo incarico per portare avanti la causa del calvinismo in Boemia. Le chiese utraquiste mantennero l'uso di reliquie immagini nelle chiese, ma Scultetus le boll\u00f2 come iconoclaste e band\u00ec una crociata contro queste immagini: a partire dal 21 dicembre 1619, le immagini dei santi vennero rimosse dalla Cattedrale di San Vito e il 27-28 dicembre venne rimossa la famosa pala d'altare di Lucas Cranach il giovane che raffigurava la Vergine Maria. Corsero voci anche che la tomba di San Venceslao fosse stata dissacrata. L'iconoclastia di Scultetus fu molto impopolare e Federico, che pure tent\u00f2 di distanziarsi dalle sue posizioni estremiste, non riusc\u00ec a bloccarlo.\nIl soprannome di \"re d'inverno\" inizi\u00f2 a circolare sulla persona di Federico V poco dopo l'inizio del suo regno e fu stampato per la prima volta in un pamphlet imperiale del 1619, presentando la frase nel contesto di un cronogramma reale. I responsabili della propaganda di Federico tentarono di rispondere a queste illazioni dicendo che Federico \"de facto\" poteva semmai essere definito il \"leone d'inverno\" che aveva difeso la corona boema contro i suoi traditori.\nNel frattempo, Ferdinando II del Sacro Romano Impero raccolse le sue forze per opporsi a Federico. Il 21 ottobre 1619 egli sigl\u00f2 un trattato di alleanza con Massimiliano, duca di Baviera, capo della Lega Cattolica. Questo trattato dispose che Massimiliano sarebbe stato a capo delle forze opposte a Federico con la promessa che lo stesso Massimiliano avrebbe potuto tenere per s\u00e9 le terre boeme che fosse stato in grado di strappare al nemico oltre al titolo di principe elettore. L'imperatore fu in grado inoltre di ottenere il supporto di Giovanni Giorgio I di Sassonia e del predicatore di corte di questi, Matthias Ho\u00eb von Ho\u00ebnegg, il quale incoraggi\u00f2 l'imperatore a stroncare Federico e i boemi.\nIl cancelliere di Federico, il principe Cristiano I di Anhalt-Bernburg, chiese a Federico di convocare d'urgenza un incontro tra i principi protestanti a Norimberga nel dicembre del 1619. Questa conferenza fu un fiasco, dal momento che solo pochi principi inviarono dei loro rappresentanti a prendervi parte. Giovanni Giorgio di Sassonia declin\u00f2 l'invito, ma a quanti presero invece parte all'iniziativa, Federico ordin\u00f2 di difendere la Renania dove egli aveva i suoi territori ereditari mentre egli si sarebbe trovato impegnato in Boemia.\nNel marzo del 1620, durante un incontro del partito imperiale a Mulhouse, Federico tent\u00f2 di dare una forma di difesa legale alle sue azioni. Egli disse infatti di non aver mai rotto la pace con l'imperatore perch\u00e9 la Boemia si trovava formalmente collocata al di fuori del Sacro Romano Impero e pertanto non vi era un conflitto di interessi tra un principe imperiale e l'imperatore. Federico pertanto disse che sarebbe stato illegale per l'imperatore muovere contro di lui le forze di tutto l'Impero. Questo incontro, a cui presero parte anche Giovanni Giorgio di Sassonia e Massimiliano di Baviera, rifiut\u00f2 a ogni modo di riconoscere la validit\u00e0 delle obiezioni presentate da Federico V dal momento che la Boemia venne riconosciuta come parte indivisibile dell'impero stesso.\nIl 1\u00ba aprile 1620, il partito imperiale invi\u00f2 un ultimatum a Federico V intimandogli di lasciare la Boemia entro il 1\u00ba giugno di quell'anno. Se Federico non avesse fatto ci\u00f2, Ferdinando avrebbe usato la forza come suo diritto come imperatore del Sacro Romano Impero e re legittimo di Boemia per detronizzare l'usurpatore.\nPoco dopo, Giovanni Giorgio di Sassonia sigl\u00f2 un trattato con Ferdinando col quale l'imperatore si impegnava a garantire la pratica del luteranesimo in Boemia e riconobbe le aree secolari nei Paesi Bassi. Ferdinando inoltre si accord\u00f2 per cedere a Giovanni Giorgio il territorio della Lusazia, fatto che avrebbe cementato la predominanza di Giovanni Giorgio sul Provincia dell'Alta Sassonia.\nQuesto era il contesto in cui la Confederazione Boema venne convocata il 25 marzo 1620. Federico chiese nuove tasse e una coscrizione obbligatoria per combattere le forze imperiali. Per trovare i fondi necessari a sostenere le forze militari boeme, Federico utilizz\u00f2 persino i suoi fondi privati, impegnando i suoi gioielli e, nel maggio del 1620, portando l'Elettorato Palatino quasi sull'orlo della bancarotta quando decise di portare in Boemia due tonnellate d'oro, parte delle casse del suo stato.\nAltre cattive notizie a ogni modo attendevano Federico V. Giacomo I d'Inghilterra si rifiut\u00f2 di sostenere militarmente il genero. I Paesi Bassi inviarono piccole forze in gruppi e promisero solo 50 000 fiorini al mese a Federico per sostenere le spese connesse. A completare questo pessimo quadro, il 3 luglio 1620, l'Unione Protestante sigl\u00f2 il trattato di Ulma col quale ritir\u00f2 il suo sostegno a Federico, dichiarandosi neutrale nel conflitto tra il re di Boemia e la Lega Cattolica.\nLa Battaglia della Montagna Bianca (8 novembre 1620).\nCon la firma del trattato di Ulma, il marchese Ambrogio Spinola inizi\u00f2 a trovare nuove truppe nei Paesi Bassi spagnoli e in Alsazia per combattere Federico V e le sue armate.\nAi primi di agosto del 1620, 25 000 uomini al comando dello stesso Spinola marciarono alla volta della Boemia. Durante la terza settimana di agosto, quest'armata cambi\u00f2 i propri obbiettivi e si diresse sul disarmato Elettorato Palatino, occupando Magonza. Lo stato era infatti difeso solo da 2 000 soldati inglesi volontari e l'area venne facilmente conquistata. Le truppe imperiali si accamparono a Frankenthal e a Mannheim. Il marchese Spinola attravers\u00f2 il Reno il 5 settembre 1620 e procedette alla presa di Bad Kreuznach il 10 settembre e Oppenheim il 14 settembre. Dalla Boemia, Federico si trovava ormai senza poteri e non poteva far nulla per frenare l'occupazione dei suoi stati di famiglia.\nDopo aver catturato Linz, l'Alta Austria, Massimiliano, duca di Baviera attravers\u00f2 i confini della Boemia il 26 settembre 1620. A Rokycany, le forze di Massimiliano si scontrarono per la prima volta con 15 000 mercenari, mal pagati e male equipaggiati, che Federico aveva tentato di opporre ai suoi nemici. Federico visit\u00f2 il suo esercito il 28 settembre 1620, ma, mancandogli un retroterra militare adatto, lasci\u00f2 la condotta della guerra ai suoi generali, focalizzando la sua attenzione ai rifornimenti e alla preparazione delle fortificazioni.\nDopo una serie di schermaglie, il 5 novembre 1620, Federico reindirizz\u00f2 le sue forze verso Praga e le truppe imperiali lo seguirono. Il 7 novembre, le forze boeme si diressero verso la Montagna Bianca, appena fuori la capitale. Il giorno prima, re Federico aveva esortato nuovamente i suoi soldati a combattere e poi era tornato a Praga per implorare gli Stati Generali di trovare nuovi fondi per il sostentamento delle sue truppe e di inviare richieste al re d'Inghilterra. A ogni modo, tutto ci\u00f2 avveniva troppo tardi. Quando, l'8 novembre 1620, Federico cerc\u00f2 nuovamente di spronare i suoi uomini, venne bloccato alle porte di Praga da una parte del suo esercito e dal suo cancelliere Cristiano I di Anhalt-Bernburg, che lo informarono del disastro: l'esercito boemo era stato pesantemente sconfitto quella mattina nella battaglia della Montagna Bianca.\nLa fuga.\nCristiano pot\u00e9 raccomandare a Federico una sola opzione: la fuga immediata. Pertanto il 9 novembre, Federico abbandon\u00f2 Praga e si rec\u00f2 nella capitale della Slesia, Breslavia, assieme a sua moglie e ai suoi figli, alcuni consiglieri e pochi dei gioielli della Corona boema.\nMassimiliano prese Praga poco dopo la partenza di Federico. Dalla Slesia, Federico inizi\u00f2 a pianificare una vendetta per la battaglia della Montagna Bianca, ma gli Stati Generali della Slesia si rifiutarono di sostenere questo progetto e anzi invitarono l'ex sovrano ad abbandonare la regione gi\u00e0 dal 1621.\nDiversi autori di \"pamphlet\" contemporanei, cattolici e protestanti, rappresentarono scherzosamente la fuga di Federico da Praga, talvolta pesantemente: quando a Praga vennero ritrovate le insegne dell'Ordine della Giarrettiera appartenute a Federico, egli venne rappresentato nell'atto di perdere le sue calze rimanendo in mutande.\nIl 21 gennaio 1621, Ferdinando eman\u00f2 un decreto contro Federico e Cristiano, accusandoli di aver attentato alla pace supportando i ribelli e quindi di tradimento. Ferdinando decret\u00f2 inoltre che le terre di Federico e i suoi titoli nel Sacro Romano Impero fossero ufficialmente revocati. Il 6 febbraio 1621, i rappresentanti dell'Unione Protestante incontrarono Ferdinando a Heilbronn per protestare contro queste pesanti disposizioni, sebbene il Palatinato rimanesse ancora occupato dalle truppe spagnole.\nLa tregua dei dodici anni termin\u00f2 il 9 aprile 1621. Il 14 aprile di quello stesso anno, Federico raggiunse la moglie a Le Hague. La Repubblica Olandese e Federico V siglarono un contratto nel quale egli accettava il supporto dei Paesi Bassi per la riconquista dei suoi domini.\nIn Boemia, la repressione della Rivolta Boema ebbe terribili conseguenze. Il 21 giugno 1621 si tennero le Esecuzioni della Piazza della Citt\u00e0 Vecchia, evento nel quale persero la vita ventotto nobili boemi che vennero decapitati nei pressi del Vecchio Municipio di Praga. Dopo le esecuzioni, le teste di dodici nobili, assieme alla mano di Joachim Andreas von Schlick vennero inchiodate alla torre campanaria del municipio e al Ponte Carlo e l\u00ec rimasero per dieci anni a monito della popolazione. La monarchia elettiva venne quindi abolita e il ruolo degli Stati Generali locali venne pesantemente ridotto, oltre al fatto che la Lettera di maest\u00e0 venne revocata dallo stesso Ferdinando. L'unica religione a rimanere tollerata in Boemia fu il luteranesimo e negli anni seguenti gran parte della popolazione venne attivamente ri-cattolicizzata. La Boemia rimase parte della monarchia asburgica sino al 1918.\nLa caduta delle terre ereditarie di Federico (1621\u201322).\nNell'estate del 1621, Giovanni II del Palatinato-Zweibr\u00fccken, tutore formale di Federico che aveva servito nel frattempo come reggente dell'Elettorato Palatino quando Federico dovette abbandonare le sue terre alla volta di Praga, diede le dimissioni dal suo incarico.\nA ogni modo, Ernst von Mansfeld continu\u00f2 a occupare parte dell'Alto Palatinato con le sue truppe e riusc\u00ec a resistere ai tentativi di attacco perpetrati a danno della regione da Johann Tserclaes, conte di Tilly. Mansfeld pass\u00f2 nel Palatinato Renano all'inizio del 1622, e il 21 aprile di quello stesso anno si incontr\u00f2 l\u00ec con Federico V. L'ex sovrano boemo tent\u00f2 cos\u00ec di convincere altri principi protestanti a ricostituire l'Unione Protestante, ma l'azione ebbe poco successo. La causa di Federico riprese vigore il 27 aprile 1622 con la vittoria di Mansfeld sulle truppe di Tilly nella battaglia di Mingolsheim, presso Wiesloch, ma questo successo ebbe breve vita. Le forze di Federico al comando del margravio Giorgio Federico di Baden-Durlach vennero sconfitte nella battaglia di Wimpfen del 6 maggio 1622, mentre le forze al comando di Cristiano di Brunswick vennero sconfitte pesantemente nella battaglia di H\u00f6chst il 20 giugno 1622.\nCol permesso di Federico, in vendetta, Mansfeld razzi\u00f2 Darmstadt e cattur\u00f2 prigionieri Luigi V d'Assia-Darmstadt e suo figlio Giovanni. Questo fatto si presentava chiaramente come una violazione delle leggi imperiali e cost\u00f2 a Federico anche quel poco di simpatia che gli rimaneva in Europa. Durante la sua ritirata in Alsazia, Mansfeld bruci\u00f2 ancora una citt\u00e0 e trenta villaggi.\nFederico licenzi\u00f2 Mansfeld dopo che si convinse che egli non sarebbe mai stato in grado di riconquistare le sue terre ereditarie. Federico trascorse l'estate presso suo zio, il principe Enrico de La Tour d'Auvergne, a Sedan.\nPoco dopo, le truppe al comando di Tilly e di Gonzalo Fern\u00e1ndez de C\u00f3rdoba completarono la conquista spagnola dell'Elettorato Palatino. Dopo undici settimane di assedio, Heidelberg cadde il 19 settembre 1622; Mannheim cadde egualmente il 5 novembre 1622. Era rimasta quindi solo la guarnigione britannica d di Frankenthal. Dopo la conquista di Heidelberg, tutte le chiese protestanti della citt\u00e0 vennero chiuse, cos\u00ec come l'universit\u00e0 e su richiesta esplicita di Massimiliano di Baviera, la grande biblioteca locale, la famosa \"Bibliotheca Palatina\" (contenente 3 500 manoscritti), venne presentata come dono a Papa Gregorio XV per i 620 000 fiorini che egli aveva provvisto per finanziare le campagne della Lega Cattolica.\nIl 23 febbraio 1623, Ferdinando II del Sacro Romano Impero concesse il titolo elettorale di Federico a Massimiliano di Baviera, il quale ottenne anche l'Alto Palatinato come feudo personale. Altri territori del Palatinato Elettorale (Parkstein, Weiden in der Oberpfalz e Peilstein im M\u00fchlviertel) vennero concessi a Volfango Guglielmo del Palatinato-Neuburg.\nL'esilio (1622\u20131632).\nTra la fine del 1622 e l'inizio del 1623, Federico organizz\u00f2 il governo in esilio del Palatinato a L'Aia. Il consiglio della corona venne guidato da Ludwig Camerarius.\nTentativi di riconciliare Federico con l'imperatore vennero fatti nel 1624\u201325 e nuovamente 1627, ma finirono in nulla. Federico cercava il compromesso con l'imperatore, ma voleva ovviamente la restituzione delle sue terre e dei suoi titoli, mentre l'imperatore non era incline a restaurare Federico alla sua posizione dopo tutto quanto successo. Federico conserv\u00f2 la speranza di riacquisire le proprie terre militarmente, ma queste speranze vennero represse il 27 agosto 1626, quando le forze di Cristiano IV di Danimarca vennero sconfitte da quelle del Tilly nella battaglia di Lutter.\nFederico lasci\u00f2 gran parte degli incarichi giornalieri del suo governo in esilio ai suoi consiglieri fidati, anche se si interess\u00f2 delle finanze dal momento che per mantenere la dignit\u00e0 della sua corte, spese forti somme tra divertimenti e costruzioni in loco, grazie anche all'aiuto di inglesi e olandesi. Ad esempio, nel 1629, Federico commission\u00f2 a Bartholoeus van Bassen la costruzione di una grande residenza personale a Rhenen. Quando questa venne completata nel 1631, il palazzo disponeva di una grande residenza centrale, di un cortile e di due ali laterali, il tutto circondato da un maestoso giardino. Federico trascorse questi anni nella caccia e in lunghe passeggiate.\nFederico, il 17 gennaio 1629, mentre era in viaggio verso Amsterdam per vedere il tesoro della flotta spagnola catturato dalla Compagnia olandese delle Indie occidentali, si vide ribaltare la barca con la quale stava attraversando l'Haarlemmermeer, un corso d'acqua presso Haarlem. Federico sopravvisse all'incidente (pur impiegando quindici mesi a rimettersi completamente), ma il figlio primogenito Enrico Federico anneg\u00f2.\nAlla Dieta di Ratisbona del 1630 chiese formalmente il perdono dell'imperatore per aver accettato la corona di Boemia e ammise i suoi sbagli, ma ancora una volta le sue suppliche rimasero inascoltate. Nel marzo del 1631, Federico chiese al diplomatico sir Robert Anstruther di discutere col conte Ernesto Egon VIII di F\u00fcrstenberg-Heiligenberg, presidente del Consiglio Privato imperiale, di restaurare le terre di Federico, ma Federico mor\u00ec prima che il suo sogno potesse venire realizzato.\nGli ultimi anni.\nIl 4 luglio 1630, Gustavo Adolfo di Svezia intervenne nella guerra dei trent'anni. Il 16 settembre 1631, le forze del re di Svezia sconfissero quelle del generale Tilly nella battaglia di Breitenfeld. Tilly venne sconfitto anche l'anno successivo sempre dalle forze di Gustavo Adolfo nel sud della Germania. Quando Oppenheim vene catturata nel dicembre del 1631, Federico credeva fosse giunto il momento per riprendere le sue terre nel Palatinato e per questo lasci\u00f2 il suo esilio alla volta di Heidelberg.\nNel febbraio del 1632, Federico incontr\u00f2 Gustavo Adolfo a Francoforte, ricevendo il primo onori regali dal secondo. A ogni modo, Gustavo Adolfo lasci\u00f2 capire che non era pronto ancora a supportare la causa di Federico per restaurarlo al Palatinato in quanto Inghilterra e Paesi Bassi ancora non avevano sottoscritto tale proposta.\nFederico successivamente prese parte alla marcia di Gustavo Adolfo nel Ducato di Baviera, e fu presente alla marcia su Monaco del 17 maggio 1632. Su pressione di Federico V, Gustavo Adolfo si impegn\u00f2 ad accettare la restaurazione di Federico anche senza l'aiuto danese o inglese solo se Federico avesse garantito che il Palatinato sarebbe in seguito divenuto un feudo del re di Svezia. Le terre del Palatinato infatti erano strategicamente molto importanti per Gustavo Adolfo da rischiare molto per Federico. Il re di Svezia, inoltre, fece pressione su Federico perch\u00e9 garantisse poi eguali diritti ai luterani nei suoi territori. Federico rifiut\u00f2 queste condizioni e i negoziati si interruppero, costringendolo a fare ritorno a Le Hague.\nGustavo Adolfo venne ucciso nella battaglia di L\u00fctzen il 16 novembre 1632 e, sebbene gli inglesi si fossero convinti a inviare delle forze in supporto della sua causa, ormai era troppo tardi. All'inizio dell'ottobre del 1632, Federico venne colpito da una infezione che peggior\u00f2 nelle settimane successive. Il famoso medico Peter de Spina venne chiamato da Darmstadt a Magonza ma nulla si pot\u00e9 fare per Federico che mor\u00ec la mattina del 29 novembre 1632, di \"febbre pestilenziale\".\nIl figlio ed erede di Federico, Carlo Luigi aveva appena 15 anni e pertanto il fratello di Federico, Luigi Filippo del Palatinato-Simmern-Kaiserslautern, venne nominato suo tutore e reggente. Gli organi interni di Federico vennero sepolti nella chiesa di Santa Caterina di Oppenheim mentre il suo corpo imbalsamato venne portato a Frankenthal. Il 9 giugno 1635, con l'avvicinarsi delle truppe spagnole, il reggente fece spostare a Kaiserslautern il corpo di Federico e poi nel settembre del 1637 lo spost\u00f2 nuovamente a Sedan. A oggi si sono perse le tracce della sua salma.\nDiscendenza.\nFederico spos\u00f2 Elisabetta Stuart, figlia di Giacomo I d'Inghilterra e di Anna di Danimarca, nella Cappella Reale del Palazzo di Whitehall il 14 febbraio 1613. La coppia ebbe i seguenti figli:"}
{"id": "641764", "revid": "599013", "url": "https://it.wikipedia.org/wiki?curid=641764", "title": "Dml", "text": ""}
{"id": "641768", "revid": "599013", "url": "https://it.wikipedia.org/wiki?curid=641768", "title": "Dmt", "text": ""}
{"id": "641769", "revid": "834", "url": "https://it.wikipedia.org/wiki?curid=641769", "title": "2d", "text": ""}
{"id": "641771", "revid": "124342489", "url": "https://it.wikipedia.org/wiki?curid=641771", "title": "3D", "text": ""}
{"id": "641772", "revid": "599013", "url": "https://it.wikipedia.org/wiki?curid=641772", "title": "Dmx", "text": ""}
{"id": "641773", "revid": "2149408", "url": "https://it.wikipedia.org/wiki?curid=641773", "title": "F3 australiana", "text": "La Formula 3 australiana (ufficialmente \"Kumho Tyres Australian Formula 3 Championship\") \u00e8 il campionato nazionale australiano di Formula 3 e, attualmente, attribuisce l'Australian Drivers' Championship. Nato all'interno della Formula 2 australiana nel 1997, \u00e8 divenuto il pi\u00f9 importante campionato per vetture a ruote scoperte nel Paese. La Formula 3 \u00e8 la pi\u00f9 importante serie del Shannons Nationals Motor Racing Championships.\nLa storia.\nGli anni sessanta.\nLa prima Formula 3 fu introdotta nel 1964 dalla Confederation of Australian Motor Sport come la quarta categoria dopo, l'Australian National Formula, la Formula 1\u00bd Litro e la Formula 2 australiana. Inizialmente ristretta a vetture dotate di propulsore inferiore a 1000\u00a0cm\u00b3, con albero a camme non consentito. Nel 1969 la capacit\u00e0 del motore venne ampliata a 1100\u00a0cm\u00b3 e venne rimosso il divieto dell'albero a camme. Nel 1972 il motore venne potenziato a 1300\u00a0cm\u00b3. La categoria venne disputata fino al 1977. La Formula 3 non ebbe mai status di campionato nazionale, sebbene vi fossero campionati dei singoli stati e la \"Stillwell Series\".\nIl ritorno nel 1997.\nLe vetture di F3 con motori da 2\u00a0000\u00a0cm\u00b3 vennero introdotti nel 1997 per competere assieme alle vetture da 1600\u00a0cm\u00b3 nella Formula 2 australiana. \n Negli anni seguenti la CAMS introdusse una serie riservata a vetture che rispondessero agli standard previsti dalla FIA per la F3, creando cos\u00ec il campionato nazionale. Dal 2001 il campionato ha lo status di campionato nazionale diventando cos\u00ec il campionato nazionale australiano per la F3. Dalla stagione 2005 la CAMS dichiar\u00f2 tale campionato come il pi\u00f9 importante nel Paese (sostituendo cos\u00ec la Formula 4000) e attribuendogli il compito di assegnare l'Australian Drivers' Championship (assieme al CAMS Gold Star)."}
{"id": "641774", "revid": "121874933", "url": "https://it.wikipedia.org/wiki?curid=641774", "title": "Matassino", "text": "Matassino \u00e8 una popolosa frazione che gravita intorno all'abitato di Figline Valdarno da cui dista meno di un km e con cui \u00e8 collegata da un ponte che attraversa il fiume Arno. \nStoria.\nIl paese si \u00e8 sviluppato intorno alla met\u00e0 del 1900 grazie alla presenza di alcune grandi aziende tra cui la Solava, che \u00e8 ancora presente e che produce tra i migliori laterizi in terracotta del panorama Italiano. L'azienda \u00e8 stata soggetto di un grandissimo boom imprenditoriale quando, nel maggio 2010 \u00e8 stata raggiunta da una commissione di 50'000 tegole, richieste dai produttori della nota serie televisiva Breaking Bad come incassi per la messa in onda da parte delle autorevoli emittenti internazionali. Altra famosa azienda della zona era il Cammelli, che produceva nel tessile poi trasferitosi nel comune di Sesto Fiorentino. Altra importante presenza \u00e8 la ditta Soldi che si occupa di fuochi d'artificio, azienda familiare che affonda le radici gi\u00e0 alla meta del 1800 e che risulta essere vincitrice di vari campionati del mondo del settore pirotecnico Gli edifici e le aree storiche presenti gi\u00e0 prima del nuovo sviluppo sono il Brachetti, la vecchia e via Urbinese, sia nel primo che nel secondo si possono notare due antichi casali con ingresso ad arco sviluppatosi lungo l'attuale via provinciale, nella terza area ovvero via Urbinese c'\u00e8 la presenza di un edificio molto antico caratterizzato da una facciata a tripla volta e torre laterale che sembrerebbe essere stato un monastero al suo fondamento per poi passare a pubblica acquisizione.\nMonumenti e luoghi d'interesse.\nHa una grande piazza dove risiedono la maggior parte delle attivit\u00e0 commerciali, dove ci sono le scuole e dove ogni venerd\u00ec pomeriggio si svolge il mercato. Altro luogo di interesse \u00e8 la lapide che commemora l'eccidio nazifascista commesso in data 24 Luglio 1944 nei confronti di due inermi giovani, Bianca Pampaloni e Brunetto Bernardoni.\nCultura e societ\u00e0.\nArchitetture religiose.\nLa frazione raccoglie due chiese appartenenti ad un'unica parrocchia:\nBiblioteche.\nLa Scuola Primaria ospita una biblioteca.\nScuole.\nPresso la frazione si trovano le scuole elementari e medie di Matassino.\nEventi.\nIl mercato settimanale si tiene ogni venerd\u00ec durante il pomeriggio. L'ultimo weekend di maggio si svolge la sagra delle fragole con panna organizzata dalla parrocchia locale.\nInfrastrutture e trasporti.\nL'abitato \u00e8 attraversato da pi\u00f9 strade provinciali che collegano la sponda occidentale dell'Arno dal casello Incisa-Reggello dell'Autostrada A1 in direzione Valdarno aretino. Da Matassino inoltre \u00e8 possibile raggiungere Reggello, Castelfranco di Sopra e Pian di Sc\u00f2 nonch\u00e9 - attraverso un ponte stradale sul fiume Arno - il capoluogo figlinese dove si trova anche la stazione ferroviaria pi\u00f9 vicina.\nL'estrema vicinanza a Figline Valdarno ha fatto crescere, negli ultimi decenni, la popolazione e il traffico tanto da rendere necessaria la costruzione di un secondo ponte (che comunque non \u00e8 stato realizzato) di collegamento tra i due centri."}
{"id": "641777", "revid": "834", "url": "https://it.wikipedia.org/wiki?curid=641777", "title": "3d", "text": ""}
{"id": "641779", "revid": "1414688", "url": "https://it.wikipedia.org/wiki?curid=641779", "title": "2D", "text": ""}
{"id": "641781", "revid": "1318658", "url": "https://it.wikipedia.org/wiki?curid=641781", "title": "SPV GmbH", "text": "SPV GmbH (Schallplatten Produktion und Vertrieb GmbH) \u00e8 un'etichetta discografica indipendente tedesca, fondata nel 1984 ad Hannover da Manfred Sch\u00fctz, per distribuire in Germania la Roadrunner Records. \u00c8 diventata progressivamente uno dei pi\u00f9 grandi distributori di etichette indipendenti, tra le quali le sotto-label di musica heavy metal \"Steamhammer\", \"Long Branch Records\", \"Synthetic Symphony\", \"Oblivion\", \"SPV Recordings\", \"Audiopharm\", e la label di musica progressiva \"Inside Out\". \nLa storica label tedesca ha presentato istanza di insolvenza nel 2009, a causa del calo drastico delle vendite dei suoi prodotti. Il tribunale l'ha posta in amministrazione controllata, amministrazione terminata con un ridimensionamento alla fine dello stesso anno. L'attivit\u00e0 \u00e8 poi proseguita fino all'acquisizione nel 2020 da parte della Napalm Records."}
{"id": "641782", "revid": "41851", "url": "https://it.wikipedia.org/wiki?curid=641782", "title": "Spv", "text": ""}
{"id": "641783", "revid": "2117580", "url": "https://it.wikipedia.org/wiki?curid=641783", "title": "Procura (ordinamento civile italiano)", "text": "La procura, nell'ordinamento civile italiano, \u00e8 l'atto giuridico, rivolto ai terzi, con cui un soggetto (detto \"rappresentato\") conferisce il potere di compiere atti giuridici in suo nome e nel suo interesse ad un altro soggetto (detto \"rappresentante\"); gli effetti di questi atti giuridici saranno direttamente imputati al rappresentato stesso. Il termine vuole indicare anche il documento con cui \u00e8 possibile provare l'esistenza dell'atto giuridico di procura. Secondo alcuni autori, la procura ha natura di negozio giuridico unilaterale recettizio.\nConferimento e forma della procura.\nLa procura pu\u00f2 essere conferita oralmente, risultare da comportamenti concludenti o da un documento scritto. In generale, per\u00f2, l'art. 1392 del codice civile detta una regola che si pu\u00f2 chiamare di \"congruit\u00e0\": la procura deve osservare i requisiti di forma prescritti per l'atto che il rappresentante deve compiere.\nQuale esempio di procura risultante da \"comportamenti concludenti\", \u00e8 possibile pensare al caso di un commesso di un negozio preposto alla vendita dall'imprenditore. In questo caso, il commesso pu\u00f2 compiere gli atti che ordinariamente comporta la specie delle operazioni di cui \u00e8 incaricato. Gli effetti degli atti compiuti dal commesso, in virt\u00f9 della rappresentanza, saranno direttamente imputati all'imprenditore che lo ha preposto alla vendita.\nOggetto della procura.\nL'oggetto della procura \u00e8, in generale, il compimento di uno o pi\u00f9 atti giuridici. Se si tratta di atti specificati, la procura \u00e8 detta \u00abspeciale\u00bb. Se invece la procura si estende a tutti gli affari del rappresentato (o ad una categoria di affari), prende il nome di \u00abgenerale\u00bb. Di regola, in quest'ultimo caso, i poteri di rappresentanza si limitano ai soli atti di ordinaria amministrazione. Nella cosiddetta \u00abprocura alle liti\u00bb, il rappresentato conferisce al rappresentante i poteri di rappresentanza tecnica, in sede di giudizio.\nEstinzione della procura.\nIn linea generale, la procura si estingue con il compimento, da parte del rappresentante, degli atti per cui era stata conferita la procura; con la morte del rappresentante o del rappresentato; con la revoca da parte del rappresentato; con la rinunzia da parte del rappresentante o con il fallimento del rappresentato.\nProcura apparente.\nSi parla di \"procura apparente\" laddove un soggetto si comporti come rappresentante di un altro soggetto, senza potere, ma il modo con cui esercita tale potere e la colpa del falsamente rappresentato induce i terzi a far affidamento sulla situazione solo apparente, vincolando il falsamente rappresentato al negozio concluso dal rappresentante.\nRappresentanza senza potere (\"falsus procurator\").\nAl di fuori dei summenzionati casi di procura apparente, un contratto stipulato da un rappresentante privo di potere o che agisca eccedendo i poteri a lui conferiti, \u00e8 inefficace (art. 1398, codice civile). Il rappresentato pu\u00f2 per\u00f2, tramite una ratifica, sanare l'atto compiuto senza poteri in suo nome (art. 1399, codice civile).\nApprofondimenti.\nQualunque sia la natura giuridica della procura (atto o negozio giuridico, se sia rivolto a terzi o indirizzato al rappresentante, ecc.), non \u00e8 possibile comprenderne esattamente la funzione senza menzionare il cosiddetto \u00abrapporto interno\u00bb (o \"rapporto di gestione\", o ancora \"rapporto di base\"), al quale la procura normalmente si aggancia, e che regola i rapporti fra il rappresentante e il rappresentato. Tale rapporto di gestione ha normalmente origine nel mandato, in un contratto di agenzia, o ancora in un rapporto di lavoro subordinato o d'opera professionale. In questa costruzione teorica, il rapporto di gestione avrebbe natura autonoma rispetto alla procura e costituirebbe anche una specifica causa di estinzione della procura stessa."}
{"id": "641788", "revid": "62748", "url": "https://it.wikipedia.org/wiki?curid=641788", "title": "3T", "text": ""}
{"id": "641791", "revid": "834", "url": "https://it.wikipedia.org/wiki?curid=641791", "title": "3t", "text": ""}
{"id": "641802", "revid": "278830", "url": "https://it.wikipedia.org/wiki?curid=641802", "title": "Lillo &amp; Greg", "text": "Lillo &amp; Greg sono un duo comico italiano, composto da Pasquale \"Lillo\" Petrolo e Claudio \"Greg\" Gregori.\nStoria.\nGli inizi.\nLillo e Greg si conobbero quando entrambi lavoravano alla casa editrice \"ACME\" di Roma, per la quale erano impiegati come autori di fumetti comici (segnatamente \"Zio Tibia\", che Lillo Petrolo realizzava con Michelangelo La Neve, e \"Sergio\" o \"I sottotitolati\" di cui si occupava Greg). Quando nel 1991 la casa editrice fall\u00ec, i due e l'intera redazione si trovarono senza lavoro. Decisero allora di impegnarsi in nuovi progetti, primo fra tutti la creazione di un gruppo musicale improntato sull'umorismo: Latte &amp; i Suoi Derivati.\nTelevisione.\nFurono nel gruppo fondatore de \"Le Iene\", programma televisivo di Italia 1, ove rimasero per 3 anni consecutivi; anche in seguito continuarono a collaborare, realizzando una serie di minifilm insieme a Franco Stradella: \"Arancia meccanica\", \"Le Iene anni 1970\", \"Ienissima\". Inoltre Greg realizz\u00f2 la musica della sigla di un'edizione del programma. Il successo ottenuto indusse Roberto Giovalli ad affidare loro la creazione di una nuova trasmissione. Pertanto, a maggio del 2000, i due idearono per Italia 1 il programma \"Telenauta '69\", un omaggio in bianco e nero alla TV degli anni sessanta e a programmi quali \"Studio 1\", \"Johnny Sera\", \"Canzonissima\", con le musiche di Greg e la regia di Alessandro Baracco.\nNel 2001 furono nel cast de \"L'ottavo nano\", programma satirico di Serena Dandini e Corrado Guzzanti in onda su Rai 3. Nel 2002 furono autori e co-conduttori di \"Mmmh!\", insieme a Neri Marcor\u00e8 e Rosalia Porcaro, con le musiche di Claudio Gregori eseguite dai Blues Willies. Nel 2003 Lillo Petrolo partecip\u00f2 al programma \"Il caso Scafroglia\" di Corrado Guzzanti. Nello stesso anno Greg e Lillo parteciparono anche come autori a \"Stracult\" ed a \"Cocktail d'amore\", entrambi programmi di Rai 2 curati da Marco Giusti, sempre con le musiche originali di Claudio Gregori ed Attilio Di Giovanni. Nel 2003-2004 parteciparono ai programmi Rai \"B.R.A. Braccia Rubate all'Agricoltura\" di Serena Dandini e \"Abbasso il frolloccone\", ove rivisitarono celebri sketch televisivi del passato, in occasione del 50\u00ba anniversario della Rai. Nel 2005 commentarono per il canale satellitare GXT e per Italia 7 le puntate dello show giapponese \"Takeshi's Castle\", replicate per anni anche su altri canali. Nello stesso anno, sempre su Rai 2, furono autori e conduttori di \"Bla Bla Bla\", parodia dei talk show, accompagnati dalla band dei Blues Willies. Sempre nel 2005 Lillo realizz\u00f2 \"Moto Perpetuo\", il suo primo corto, scritto con Paola Minaccioni. Nel 2006 presentarono sul canale satellitare GXT il personaggio \"Normalman\" alias \"Piermaria Carletti\", \"recuperato\" da un fumetto di Lillo Petrolo e gi\u00e0 presentato in versione radiofonica a \"610\".\nSempre nel 2006 e sempre sul canale per ragazzi GXT, Lillo cur\u00f2 la regia di \"School of Rap\", produzione ispirata allo street style interpretata da G-Max dei Flaminio Maphia. Greg con la sua band Blues Willies prese parte alla trasmissione Rai \"Suonare Stella\", per cui scrisse sigla e musiche con Attilio Di Giovanni. Nel 2007 i due comici recitarono nella quinta stagione di \"Un medico in famiglia\", interpretando i fratelli Zinco; nel frattempo cominciarono a girare la seconda stagione di \"Normalman\". Nello stesso anno furono \"testimonial\" delle patatine \"Crik Crok\" interpretando una originale serie di spot pubblicitari per \"Ica Foods\". Nel 2008 tornarono a girare una serie dei loro video di \"Ienissima\" per \"Le Iene\". Furono ospiti su MTV a \"Very Victoria\" con il patrocinio di Corrado Guzzanti, e a \"Comicitt\u00e0\" nella puntata trasmessa da Firenze dalla TV satellitare Comedy Central. Nell'ottobre 2008 entrarono nel cast del programma \"Parla con me\" di Serena Dandini su Rai 3, con la mini sit-com satirica \"Greg Anatomy\" (una parodia sulla chirurgia estetica).\nNel ruolo di Filippo, sempre nel 2008, Lillo Petrolo fece parte nel cast di \"Amiche mie\", fiction TV in 12 episodi trasmessi in 6 prime serate su Canale 5. Nel 2009 la loro presenza in tv prosegu\u00ec su LA7, con la partecipazione alla nuova serie di \"Victor Victoria\", al cui interno diedero vita a mini-fiction di carattere surreale quali \"Utopia\", \"Agenzia Amico Express\" e \"Talk Show\", con la guida di Franco Stradella. Nel 2010 parteciparono al programma Rai \"Mettiamoci all'opera\". Lillo partecip\u00f2 all'episodio \"Anomalia 21\" della fiction \"L'ispettore Coliandro\". Dall'ottobre 2010 sono i commentatori di \"Wipeout\", game show prima della versione statunitense e successivamente della versione inglese. Ininterrottamente fino al 2014 le puntate sono state trasmesse sui canali GXT e K2, dal 2015 sono trasmesse da DeeJay TV.\nNel 2011 parteciparono alla trasmissione \"Parla con me\" di Serena Dandini con la band Latte &amp; i Suoi Derivati, e furono anche ospiti di Sanremo 2011, interpretando una gag interna al brano di Max Pezzali dal titolo \"Il mio secondo tempo\", riarrangiata in versione swing. Il 4 marzo 2011 Rai 5 trasmise in prima serata una puntata speciale di \"610\". Nella stagione 2011 Rai 2 trasmise la sitcom \"Fiore calabro\" scritta da Lillo Petrolo, nata in versione radiofonica all'interno del programma \"610\", nel quadro del programma \"Base Luna\" di Marco Giusti. Dal 31 maggio 2011 Lillo ide\u00f2 ed and\u00f2 in onda per 6 episodi su PokerItalia24 con \"Lillo No Limit\", un mini show sul poker incentrato sugli stereotipi che compongono il mondo dell'hold'em e alla loro reinterpretazione in chiave umoristica.\nLillo e Greg tornarono sul piccolo schermo il 21 gennaio 2012 per prendere parte al nuovo programma di Serena Dandini \"The show must go off\", in onda su LA7. Oltre a i loro sketch, proposero in versione televisiva la saga de \"L'uomo che non capiva troppo\" di Claudio Gregori (nata in versione radiofonica all'interno del programma \"610)\"; qui Lillo d\u00e0 vita al personaggio de \"Il Coreografo\", maestro del celebre \"Doppio Anagni\" e tutte le sue varianti, come il \"Sexface hard\" o il \"Jagger con Esortation\". Nell'aprile 2012 Rai 2 trasmise il loro spettacolo \"Sketch &amp; Soda\" in prima serata. Nel mese di settembre, sempre Rai 2 manda in onda in seconda serata lo show \"Serata per Voi\", in 2 appuntamenti. Come uno spettatore attonito Lillo &amp; Greg fanno zapping su tutte le reti tv, dove nel ruolo di attori raccontano la brutta tv di oggi. Il tutto richiamandosi alla tv degli anni sessanta. Sempre nel 2012, Lillo \u00e8 nel cast del secondo episodio di \"Aniene (programma televisivo)\" dell'amico Corrado Guzzanti. Il 14 giugno 2013 hanno condotto su Rai 1 la cerimonia di premiazione dei David di Donatello 2013.\nRadio.\nDal 2003 Lillo e Greg sono autori e conduttori della trasmissione radiofonica di Radio 2 Rai \"610\", condotta in studio da Alex Braga e da Carolina Di Domenico da settembre 2019. Ricevendo subito un gran successo di pubblico, dal 2006 la programmazione da settimanale diventa quotidiana. La sigla e le altre musiche originali sono composte da Claudio Gregori e Attilio Di Giovanni. Dal 2011 \u00e8 in onda anche in altre fasce orarie con le rubriche di \"610\". Il programma ha festeggiato 10 anni con una serata all'Auditorium della Conciliazione a Roma il 17 maggio 2013 e trasmesso in tv da Rai 3 il 2 giugno seguente. Nel 2017 il programma \u00e8 in onda per il 14\u00ba anno consecutivo.\nCinema.\nNel 1999 appaiono nel film \"Bagnomaria\". Nel 2001 sono tra i protagonisti di \"Blek Giek\", un film di Enrico Caria. Sempre nel 2001 Greg \u00e8 il protagonista del film di Marco Risi, \"Tre mogli\". Nel 2005 Lillo interpreta il ruolo di Pini nel film \"Fascisti su Marte\" di Corrado Guzzanti. Nel 2006 Lillo interpreta Eugenio nel film \"Per non dimenticarti\" di Mariantonia Avati, film realistico dell'Italia del dopoguerra (1946-47). Nel 2007 esce \"Lillo e Greg - The movie!\", film composto di una serie di sketch. Girato in formato digitale, per la regia di Luca Rea, colonna sonora a cura di Greg e Attilio Di Giovanni, \u00e8 concepito per una distribuzione via Internet, satellite e DVD.\nNel 2010 Lillo \u00e8 nel cast del film \"Cacao\", di cui \u00e8 anche co-sceneggiatore insieme al regista Luca Rea. Nel giugno 2010 esce in Italia il film \"Humpday - Un mercoled\u00ec da sballo\"; i due protagonisti sono doppiati da Lillo e Greg. Nel 2011 Lillo \u00e8 nel cast del film \"Nessuno mi pu\u00f2 giudicare\", regia di Massimiliano Bruno. Il film vince a Taormina il Nastro d'argento come migliore commedia dell'anno, oltre ad aver ricevuto numerose candidature sia ai Nastri d'Argento che al David di Donatello.\nNel 2012, Lillo \u00e8 nel film \"Com'\u00e8 bello far l'amore\" con un cameo. A ottobre 2012 Lillo e Greg girano il secondo episodio del film \"Colpi di fulmine\", di cui sono protagonisti insieme con Anna Foglietta.\nNel 2013 Lillo \u00e8 coprotagonista del film \"Mi rifaccio vivo\" di Sergio Rubini. Sempre nel 2013 Lillo \u00e8 nel cast del film \"La grande bellezza\" di Paolo Sorrentino. Lillo e Greg sono i protagonisti del terzo episodio del film \"Colpi di fortuna\". Anche in questo caso prosegue la collaborazione tra Claudio Gregori ed Attilio Di Giovanni per la colonna sonora della pellicola. Nel 2014 Lillo a Greg sono i protagonisti di \"Un Natale stupefacente\", ancora con le musiche di Claudio Gregori ed Attilio Di Giovanni.\nNel 2015 Lillo \u00e8 protagonista nel film \"Tempo instabile con probabili schiarite\" di Marco Pontecorvo, insieme a Luca Zingaretti. Il 16 dicembre 2015 esce al cinema il film \"Natale col boss\" che vede Lillo e Greg questa volta anche coautori e cosceneggiatori, ancora con le musiche di Claudio Gregori ed Attilio Di Giovanni. Nel 2016 Lillo \u00e8 coprotagonista nel film \"Forever Young\", regia di Fausto Brizzi. Nel 2020 debuttano come registi con il film D.N.A. - Decisamente non adatti, pellicola distribuita tramite piattaforme streaming online e pay TV che li vede anche protagonisti.\nCortometraggi.\nNel 2002 Greg recita il ruolo di poliziotto nel corto \"Gix\", di Monica Zullo. Nel 2006 Lillo dirige e interpreta il cortometraggio \"Moto Perpetuo\" che viene premiato al \"Festival Fregene per Fellini 2006\". Il corto \u00e8 scritto da Pasquale Petrolo e Paola Minaccioni. \u00c8 interpretato da Lillo Petrolo, Paola Minaccioni, Marco Marzocca. Nel 2008 Greg \u00e8 premiato al Fano Film Festival Internazionale, come protagonista nel corto \"Metodo\" di Chiara Sani.\nTeatro.\nNell'inverno del 1994/1995, l'allora direttore del Teatro Vittoria di Roma Attilio Corsini, offre a Lillo e Greg la possibilit\u00e0 di esordire con \"5740170 - 06 per chi chiama da fuori Roma\", una commedia musicale scritta da Michael Doodley, Claudio Gregori e Lillo Petrolo. La trama racconta l'involontaria ascesa al successo di alcuni ragazzi (la band Latte &amp; i Suoi Derivati) che invece auspicano un lavoro fisso. Le musiche sono di Claudio Gregori.\nNel 1996 il duo scrive e mette in scena \"Gli squallidi\", al teatro \"Spazio Zero\" di Roma; si tratta di brevi scenette, nate dal desiderio di omaggiare \"I mostri\", celebre film degli anni sessanta di Dino Risi; musiche di Claudio Gregori. Nel 1997 Lillo e Greg scrivono e portano in teatro (Teatro Palladium di Roma) un'altra commedia musicale:\"Twenty Quarantino\", in cui si ironizza sulle diverse reazioni di sei band alla notizia di essere state selezionate per il Festival di Sanremo; anche qui c'\u00e8 tutta la band di Latte &amp; i Suoi Derivati e in pi\u00f9 Max Paiella con il fratello Gianluca Paiella. Musiche di Claudio Gregori. Nel 1999 il duo scrive e mette in scena \"Lillo &amp; Greg Show,\" nuovo spettacolo di scenette sulla grettezza dell'animo umano. Musiche di Claudio Gregori.\nNel 2000 Lillo e Greg scrivono ed interpretano \"Il mistero dell'assassino misterioso\" al Teatro Ambra Jovinelli di Roma. La commedia viene rappresentata con successo per tre anni consecutivi in tutta Italia ed \u00e8 spesso riproposta in televisione su \"Palcoscenico\", trasmissione che Rai 2 dedica agli spettacoli teatrali. A testimonianza del fatto che l'umorismo e la comicit\u00e0 di Lillo e Greg sono assolutamente indipendenti dalla lingua italiana, nel giugno del 2009 \"Il mistero dell'assassino misterioso\" varca anche i confini nazionali e viene messo in scena in Spagna da una compagnia catalana. \nNel 2004 Lillo e Greg mettono in scena ed interpretano la commedia \"Work in Regress\", scritta da Claudio Gregori con la regia di Lillo Petrolo. Nel cast: Simone Colombari, Paola Minaccioni, Crescenza Guarnieri, Stefano Frosi e Mario Podeschi. Sempre con il meccanismo del teatro nel teatro, in questo spettacolo si ironizza sulle meschinit\u00e0 d'un gruppo di attori alle prese con il successo e l'insuccesso. Musiche di Claudio Gregori e Attilio Di Giovanni, coreografie di Monica Zullo. Nel 2005 Lillo e Greg scrivono, mettono in scena ed interpretano la commedia musicale \"The Blues Brothers - Il plagio\". La regia \u00e8 di Monica Zullo. Musiche originali di Claudio Gregori ed Attilio Di Giovanni suonate dal vivo dal gruppo dei Blues Willies.\nNel 2006 Lillo e Greg mettono in scena, interpretano e curano la regia de \"La baita degli spettri\", scritta da Claudio Gregori, che ne cura anche la colonna sonora con Attilio Di Giovanni. Nel cast ci sono: Simone Colombari, Lorenzo Gioielli, Virginia Raffaele e Valentina Paoletti. Anche questa \u00e8 una delle commedie di Lillo e Greg pi\u00f9 rappresentate in Italia. Nello stesso anno inaugurano il Teatro Morgana (ex Brancaccio) di Roma con uno show di sketches dal titolo \"Sketch &amp; Soda\", con musiche di Claudio Gregori ed Attilio Di Giovanni. Il 2009 inizia con due commedie che debuttano ambedue a febbraio: \"L'importante \u00e8 vincere senza partecipare\", scritta da Lillo Petrolo che ne cura anche la regia, interpretata da Paola Minaccioni e Federica Cifola. Lillo analizza in chiave umoristica alcuni meccanismi innescati dal bisogno di sentirsi nella vita vincenti ad ogni costo. A distanza di due giorni, segue il debutto di \"Far West Story\", scritta da Claudio Gregori, regia di Lillo e Greg. Il cast \u00e8 quello de \"La baita degli spettri\", ovvero Virginia Raffaele, Valentina Paoletti, Simone Colombari e Lorenzo Gioielli.\nAd aprile Greg debutta al Teatro Morgana di Roma con \"Rockandrology\", piccolo musical scritto da Greg, Max Paiella, Carlo Ficini, Attilio Di Giovanni e interpretato dai Blues Willies. Il musical mette in scena una fittizia storia del rock and roll, dalla preistoria al futuro. Lillo e Greg continuano a girare l'Italia con lo spettacolo \"Sketch &amp; Soda\".Ad ottobre si replica a Roma lo spettacolo di Lillo Petrolo \"L'importante \u00e8 vincere senza partecipare\", interpretato da Paola Minaccioni, questa volta affiancata da Barbara Folchitto. A novembre del 2009 Greg debutta come solista in un monologo da lui scritto, \"Aggregazioni\", tratto da un suo libro e trasformato in pi\u00e8ce teatrale con l'aiuto di Mauro Mandolini alla regia e con il maestro Attilio Di Giovanni al pianoforte. \"AgGregazioni\" narra, con stile noir anni quaranta, la squallida parabola esistenziale di un ragazzetto della periferia romana. Musiche originali di Claudio Gregori ed Attilio Di Giovanni.\nIl 2010 si apre con una nuova commedia, \"Intrappolati nella commedia\", scritta da Claudio Gregori, che ne \u00e8 anche interprete principale insieme a Lillo. Il cast comprende Virginia Raffaele, Chiara Sani, Emanuele Salce e Danilo De Santis; regia di Mauro Mandolini, musiche di Claudio Gregori e Attilio Di Giovanni, coreografie di Cristina Pensiero. Il 23 settembre Greg \u00e8 al Teatro dei Comici con la propria band The Blues Willies nella ripresa della mini commedia musicale \"Rockandrology\". Dal 29 novembre al 5 dicembre, va in scena al Teatro Olimpico di Roma la commedia musicale \"La Dolce Diva-Burlesque Show\", scritta da Claudio Gregori con la partecipazione di Alessandro Casella. Greg ne \u00e8 anche attore protagonista e coautore delle musiche. Il 7 dicembre Greg torna sul palco del Teatro dei Comici a Roma con il suo monologo \"AgGregazioni.\"\nNel 2011 Lillo e Greg girano l'Italia con lo spettacolo \"Intrappolati nella commedia\". Nel dicembre del 2011 debuttano al Teatro Olimpico di Roma con la nuova commedia di Claudio Gregori \"L'uomo che non capiva troppo\", sviluppo drammaturgico dell'omonima serie, scritta sempre da Greg per il programma radiofonico \"610\". Parodia del genere spy movie.\nLillo e Greg a maggio del 2012 sono sul palco del Teatro Ambra Jovinelli di Roma con la nuova commedia di Claudio Gregori \"Chi erano i Jolly Rockers?\", un docu-teatro sull'ipotetica ascesa al successo e successiva discesa negli inferi di una fantomatica band di rock'n'roll. La regia \u00e8 di Mauro Mandolini, la scenografia di Claudio Gregori, le musiche originali di Claudio Gregori ed Attilio Di Giovanni.\nDa gennaio a marzo 2015 sono al Teatro Olimpico di Roma con \"La fantastica avventura di Mr. Starr\" scritta da Claudio Gregori, per la regia di Mauro Mandolini. Ad aprile sono al Teatro Ambra Jovinelli di Roma con \"Il mistero dell'assassino misterioso\" scritto e interpretato da Lillo e Greg, con Dora Romano. Nel 2016 tornano in scena con 2 commedie: \"Marchette in trincea - Work in Regress\" che hanno riscritto, diretto e interpretato; la commedia \u00e8 stata messa in scena al Teatro Brancaccio di Roma.\nEditoria e fumetto.\nQuando Lillo e Greg si conoscono nel 1986, la scena \u00e8 quella della casa editrice di fumetti Onmolloemme, successivamente diventata ACME. Entrambi collaborano con la casa editrice, ma ognuno con le proprie creature. Greg \u00e8 autore di \"Sergio\", un varanide antropomorfo di professione detective privato, e i \"Sottotitolati\", dissacratoria parodia dei coatti romani sottotitolati, appunto, in italiano aulico. Lillo \u00e8 autore di \"Stinco &amp; Laido\", due bislacchi malviventi, e di \"Topo Martino\", epigono della stirpe roditrice fumettistica. Normalman, personaggio di Lillo, nasce nel 1993 sulla rivista a fumetti \"LSD-Latte e i Suoi Derivati\".\nA febbraio 2007 viene presentato il libro \"Questo libro cambier\u00e0 la vostra vita\", scritto da Lillo Petrolo e Claudio Gregori, con la collaborazione di Fabrizio Trionfera. Il libro nasce sull'onda della loro collaborazione alla trasmissione radio \"610 - Sei Uno Zero\" in onda su Radio 2 Rai (edizioni da RAI-ERI e Rizzoli). Sempre nel 2007 esce il primo libro di Greg, \"AgGregazioni\", per le edizioni Caratelli.\nDal 2005 al 2008 Lillo e Greg firmano la rubrica \"Greg e Lillo Travel\" pubblicata sull'allegato \"I viaggi\" de \"La Repubblica\" del gioved\u00ec.\nNel 2011 viene pubblicato il libro \"La scomparsa di Zero\" di M.Baeli e M. La Vigna. Le illustrazioni sono di Lillo Petrolo. Il 29 ottobre 2011 a Lucca Comics, nella Sala Incontri di Palazzo Ducale, Lillo presenta il fumetto \"Normalman\", uno dei suoi personaggi radiofonici e tv. Nel volume \"Normalman - LE ORIGINI\" le avventure sono sceneggiate da Lillo e disegnate da Luca Usai (gi\u00e0 disegnatore per la Disney). A distanza di un anno esatto, Lillo e Luca Usai presentano al gioioso pubblico di Lucca Comics &amp; Games 2012 il secondo volume delle avventure di \"Normalman contro tutti\".\nMusica.\nGreg esordisce come musicista nel 1978 in un brevissimo concerto blues nella palestra del Liceo Classico Tacito di Roma. Dopo alcuni anni di gavetta, sempre in formazioni blues, nel 1982 fonda assieme al chitarrista Max Forestieri, suo compagno di classe, il gruppo Rock'n'Roll e Doo Wop Jolly Rockers. Altri membri storici dei Jolly Rockers furono il pianista Andrea \"Killer\" Fiorelli, il contrabbassista Aldo Compassi, il batterista Andrea \"Pippitonno\" Romano, il sassofonista Giuseppe Fantozzi, il trombettista Luca Majnardi ed il bassista Stefano Galderisi. La formazione la band divent\u00f2 uno dei punti di riferimento del genere Rock'n'Roll e Rockabilly fino al 1995, anno dello scioglimento. Al loro attivo c'\u00e8 la partecipazione a Sanremo Giovani nel 1993, cui segu\u00ec la pubblicazione della compilation \"Sanremo Off\". Nel 1992 i Jolly Rockers pubblicano un LP in vinile, dal titolo \"Suzuky Boogie\". Parallelamente, negli anni successivi, Greg crea diverse formazioni che spaziano tra country bluegrass, rockabilly, Rock 'n' roll, minstrel show e swing (Le Tonsille Volanti, Johnny Naso &amp; The Vixinex, il Duo Italia, I Reeferbilly, I Jazz Bond, I Swing De Luxe e i Ghepardi Blu). Nel 1997 Greg forma l'ideale continuazione dei Jolly Rockers, i Blues Willies, con cui pubblica due dischi: \"Greg &amp; The Blues Willies\" e \"Suonare Stella\", colonna sonora dell'omonimo programma televisivo. Nel 2011, il gruppo si scioglie. Nel 2012 Greg, con alcuni elementi dei Blues Willies (Max Paiella, Attilio Di Giovanni, Alfredo Agli, Mario Caporilli e Francesco Redig de Campos), rimette in piedi i Jolly Rockers per lo spettacolo teatrale \"Chi Erano i Jolly Rockers?\". Nello stesso anno vara due altre formazioni: i Jokers (Mario Monterosso, Alfredo Agli, Francesco Redig de Campos e Francesco D'Agnolo) e i Frigidaires (Alessandro Meozzi, Luca Majnardi, Olimpio Riccardi, Giulio Scarpato e Giovanni Campanella). Con i Jokers si riallaccia al mondo Rockabilly e con i Frigidaires a quello Doo Wop. Con entrambe le formazioni propone un repertorio di cover ri-arrangiate e brani originali in italiano.\nNel febbraio 2011 Lillo e Greg, per la serata dedicata agli ospiti, salgono sul palco del Teatro Ariston di Sanremo insieme a Max Pezzali in versione crooners, reinterpretando il brano in concorso \"Il mio secondo tempo\". Con il brano riarrangiato in versione swing, si sono esibiti in un'interpretazione umoristica.\nLillo nel 2017 crea la sua rockband Lillo e i Vagabondi in cui canta e suona la chitarra insieme a Loredana Maiuri (voce), Paolo Di Orazio (batteria), Fabio Taddeo (chitarra), Mimmo Catanzariti (basso), Cristina Pensiero ed Erika Sorbera (cori e danza)."}
{"id": "641803", "revid": "124688702", "url": "https://it.wikipedia.org/wiki?curid=641803", "title": "Gran Premio di Macao", "text": "Il Gran Premio di Macao \u00e8 una competizione automobilistica e motociclistica che si disputa annualmente sul circuito da Guia, tracciato cittadino situato a Macao.\nStoria.\nLa prima edizione della competizione, nata come corsa riservata alle automobili, si \u00e8 svolta il 30 e 31 ottobre 1954; le corse motociclistiche sono state invece introdotte a partire dal 1967. Le gare automobilistiche incluse nel programma dell'evento riguardano sia vetture monoposto sia a ruote coperte; la gara principale si \u00e8 svolta nei primi anni con vetture sport e in seguito con monoposto, dagli anni settanta al 1982 secondo le specifiche della Formula Pacific e dal 1983 invece con vetture di Formula 3. Nel 2011 l'evento ha anche fatto parte del Campionato Internazionale FIA di Formula 3. Una gara riservata alle vetture da turismo, la \"Guia Race\", disputatasi ufficialmente per la prima volta nel 1972, dal 2005 \u00e8 inclusa nel calendario del campionato mondiale di categoria.&lt;br&gt;\nIl 15 novembre 2012 ha perso la vita nel circuito durante le qualifiche per la Superbike il motociclista portoghese Lu\u00eds Carreira, il giorno dopo ha perso la vita nel corso delle prove delle Super 2000, il pilota di vetture da turismo di Hong Kong Phillip Yau Wing-choi che ha avuto un gravissimo incidente sulla sua Chevrolet Cruze.\nIl 18 novembre 2017, a seguito di un incidente accaduto al 6\u00ba giro del GP motociclistico di Macao, muore Daniel Hegarty, pilota di una Honda Fireblade SP2 del team Top Gun Racing, gi\u00e0 vincitore del Tourist Trophy nella categoria TT Privateers del 2016. Nello stesso giorno inoltre accade un incidente che coinvolge quasi tutti i piloti partecipanti al FIA GT World Cup, al primo giro della gara. Il pilota Daniel Juncadella, andando a muro alla curva Police ha ostruito il passaggio alle altre vetture, facendole sbattere contro la sua.. \nNel 2020, causa della Pandemia di COVID-19, \u00e8 andata in scena in tono minore con la sola presenza di squadre e piloti locali: il Gran Premio, per la prima volta dal 1983, non si \u00e8 corso con monoposto di Formula 3 ma con quelle della F4 cinese, registrando la vittoria del driver di casa Charles Leong. Per l\u2019 anno seguente in un primo momneto la FIA aveva fissato la data per la prossima Coppa del Mondo F3 a Macao, domenica 21 novembre 2021, ma a causa delle continue restrizioni si utilizzano ancora le monoposto di Formula 4 e partecipano solo piloti cinesi."}
{"id": "641804", "revid": "834", "url": "https://it.wikipedia.org/wiki?curid=641804", "title": "4WD", "text": ""}
{"id": "641815", "revid": "125870052", "url": "https://it.wikipedia.org/wiki?curid=641815", "title": "Metti i pantaloni a Philip", "text": "Metti i pantaloni a Philip (\"Putting Pants on Philip\"), anche noto come Philip deve mettere i pantaloni, \u00e8 un cortometraggio del 1927 diretto da Clyde Bruckman.\n\u00c8 il film in cui nasce la coppia di Stanlio e Ollio, anche se i due non si chiamano ancora in questo modo; cominceranno ad esser chiamati cos\u00ec in \"Lasciali ridendo\", girato agli inizi del 1928.\nTrama.\nPhilip \u00e8 uno scozzese fedele alla tradizione del kilt, che si trasforma in un fenomeno da baraccone per tutta la gente della citt\u00e0 quando giunge in aereo. Suo zio Piedmont, sindaco, si sente ridicolo di fronte ai cittadini e decide di imporgli i pantaloni.\nIntanto il nipote scorge una bella ragazza e fugge in continuazione al controllo di Piedmont. \nPhilip non vuole saperne di mettere i pantaloni e cos\u00ec, dopo che il sindaco e un sarto gli avevano a fatica preso le giuste misure, scappa. In seguito viene rincorso, preso, perso e ritrovato dal sindaco, che scopre il suo segreto grazie a \"una tradizione scozzese\"."}
{"id": "641817", "revid": "834", "url": "https://it.wikipedia.org/wiki?curid=641817", "title": "5h", "text": ""}
{"id": "641820", "revid": "767487", "url": "https://it.wikipedia.org/wiki?curid=641820", "title": "\u00c9ghez\u00e9e", "text": "\u00c9ghez\u00e9e (in vallone \"Inguez\u00eaye\") \u00e8 un comune belga di 14.619 abitanti situato nella provincia vallona di Namur.\nNel territorio del comune sorgono due castelli, quello di Aische si trova nel villaggio di Aische-en-Refail e risale al XII secolo, l'altro sorge invece ad Harlue."}
{"id": "641822", "revid": "834", "url": "https://it.wikipedia.org/wiki?curid=641822", "title": "7h", "text": ""}
{"id": "641825", "revid": "1833487", "url": "https://it.wikipedia.org/wiki?curid=641825", "title": "Placca da forno", "text": "La placca da forno \u00e8 una lastra di metallo, generalmente rettangolare con bordi rialzati, utilizzata in cucina per la cottura in forno degli alimenti. Solitamente ha i bordi laterali costruiti in modo che si infilino nelle fessure laterali della struttura reggi piastre del forno, in modo che si possa scegliere l'altezza opportuna per la cottura, o da appoggiare sulla gratella.\nNe esistono generalmente di due tipi:"}
{"id": "641826", "revid": "834", "url": "https://it.wikipedia.org/wiki?curid=641826", "title": "8h", "text": ""}
{"id": "641828", "revid": "762298", "url": "https://it.wikipedia.org/wiki?curid=641828", "title": "Masters di Formula 3", "text": "Il Masters di Formula 3 \u00e8 stata una gara di Formula 3 a cadenza annuale, di norma svoltasi sul circuito olandese di Zandvoort.\nStoria.\nLa manifestazione nasce nel 1991, anno successivo alla sospensione della Coppa Europa di F3, gara in prova unica valida per il titolo europeo, ponendosi quindi come nuova occasione di confronto tra i piloti dei diversi campionati nazionali europei. La competizione ha sempre avuto grande partecipazione da parte di piloti provenienti da tutti i campionati europei di F3 e non ha risentito della concorrenza del Gran Premio di Pau, gara del Campionato francese per la quale la FIA, tra il 1999 e il 2002, aveva ripristinato la titolazione di Coppa Europa di F3. Anche con l'avvento del nuovo campionato F3 Euro Series, nato dall'unione dei campionati tedesco e francese, che, pur avendo appuntamenti in vari paesi europei, non ha inserito il Master di Zandvoort nel suo calendario, non \u00e8 diminuito l'interesse per la manifestazione.\nL'evento ha ricevuto dalla sua prima edizione fino a quella del 2005 la sponsorizzazione della Marlboro, mentre negli anni successivi, visto il bando dell'Unione europea per tutte le forme di pubblicit\u00e0 delle sigarette, ha avuto come \"title sponsor\" la British Petroleum, \"RTL\" e \"Tango\".\nNel 2007 e 2008, a causa di restrizioni per il rumore nell'area di Zandvoort, la gara si \u00e8 svolta sul circuito belga di Zolder, tornando poi dal 2009 nella sua sede originale, che ha mantenuto fino al 2016, anno dell'ultima gara disputata."}
{"id": "641829", "revid": "834", "url": "https://it.wikipedia.org/wiki?curid=641829", "title": "9h", "text": ""}
{"id": "641832", "revid": "1745361", "url": "https://it.wikipedia.org/wiki?curid=641832", "title": "Sonno a onde lente", "text": "Il sonno a onde lente (SWS dall'inglese Slow Wave Sleep) o \"sonno non-REM profondo\" \u00e8 un termine utilizzato per descrivere gli stadi 3\u00b0 e 4\u00b0 del sonno.\nCaratteristiche elettroencefalografiche.\nLe grosse onde delta, di ampiezza superiore a 75 microvolt (e alla frequenza di 2\u00a0Hz), predominano nel tracciato dell'elettroencefalogramma (EEG). Lo stadio 3 viene definito da Rechtschaffen e Kales come la fase nella quale lo onde delta ammontano a circa il 20-50% di una epoca di 30 secondi dell'EEG (generalmente sono pari a 8-13 onde delta). Lo stadio 4 viene definito come un'epoca di 30 secondi che presenta pi\u00f9 del 50% di onde delta (circa 14 o pi\u00f9 onde delta per un'epoca di 30 secondi). \nPeriodi pi\u00f9 lunghi di sonno a onde lente avvengono nella prima parte della notte, principalmente nei primi due cicli di sonno (circa 3 ore). I bambini e i giovani adulti avranno una maggior durata del sonno a onde lente in una notte rispetto agli adulti; gli anziani potrebbero anche non entrare del tutto nel periodo di sonno a onde lente, anche durante molte notti successive.\nIl sonno a onde lente (SWS) \u00e8 un fenomeno attivo, generato fisiologicamente dall'attivazione di neuroni serotonergici del sistema dei nuclei del rafe mesencefalico.\nLe onde lente che si vedono nell'EEG corticale vengono generate grazie a connessioni neuronali talamo-corticali; in questi neuroni questo ritmo viene generato dalla 'lenta oscillazione' spontanea del potenziale di membrana bi-stabile, una propriet\u00e0 di questi neuroni dovuta a una componente elettrofisiologica nota come \"finestra I t\". La finestra I t \u00e8 dovuta a una sovrapposizione sotto le curve di attivazione/inattivazione se tracciate attraverso canali calcio di tipo T (corrente entrante).\nSe queste due curve vengono moltiplicate e se un'altra linea viene sovrimpressa al grafico per mostrare una piccola perdita di corrente Ik (uscente), allora l'interazione tra queste due entranti (finestra It) e le uscenti (piccola perdita Ik), tre punti di equilibrio sono visti a -90, -70 e -60 mV, essendo -90 e -60 stabili e -70 instabile. Questa propriet\u00e0 permette la generazione di curve lente dovute all'oscillazione tra i due punti stabili. \u00c8 importante notare che in vitro \u00e8 necessario che il mGluR sia attivato su questi neuroni per permettere una piccola perdita di Ik, cos\u00ec come visto nelle simulazioni in vivo.\nCaratteristiche.\nSpesso si fa riferimento allo stadio SWS come al sonno profondo. Le pi\u00f9 alte soglie di risveglio (ad esempio, la difficolt\u00e0 di risveglio, come se a seguito di un suono a un particolare volume) sono osservate rispettivamente negli stadi 4 e 3. Una persona si sentir\u00e0 tipicamente pi\u00f9 istupidita quando risvegliata da questi stadi e, per l'appunto, alcuni test cognitivi somministrati dopo un risveglio dagli stadi 3-4 indicano che la performance mentale \u00e8 in qualche modo menomata per periodi fino a 30 minuti circa, se confrontati con risvegli da altri stadi. Questo fenomeno \u00e8 stato chiamato inerzia del sonno.\nSe privato del sonno, c'\u00e8 una forte ripercussione sulle SWS, che suggerisce che c'\u00e8 pi\u00f9 che una \u201cnecessit\u00e0\u201d per questo stadio che per gli altri.\nIl fattore che maggiormente determina quanto sonno a onde lente si pu\u00f2 osservare in un determinato periodo di sonno \u00e8 la durata della veglia precedente, presumibilmente correlata all'accumulo di sostanze promotrici del sonno nel cervello. Alcuni dei fattori endogeni riconosciuti come in grado di aumentare il sonno a onde lunghe durante il sonno che li seguono includono il riscaldamento del sonno (come se in immersione in una vasca di acqua calda), l'ingerimento di un alto quantitativo di carboidrati e un esercizio intenso e prolungato. L'ultimo probabilmente contribuisce aumentando la temperatura corporea e pu\u00f2 posticipare l'inizio del sonno quando prossimo al sonno."}
{"id": "641833", "revid": "1001457", "url": "https://it.wikipedia.org/wiki?curid=641833", "title": "Putting Pants on Philip", "text": ""}
{"id": "641842", "revid": "217591", "url": "https://it.wikipedia.org/wiki?curid=641842", "title": "Filippo Smaldone", "text": "Biografia.\nNacque a Napoli, primo figlio di sette, da Antonio e Maria Concetta De Luca, una famiglia agiata nel quartiere di \"Borgo Loreto\", nel 1848, un periodo di grandi cambiamenti politici e contrasti sociali, che videro il crollo della monarchia Borbonica, a cui la famiglia di Filippo era fortemente legata, per fare spazio al nascente regno d'Italia, e le difficolt\u00e0 in cui si trov\u00f2 la Chiesa napoletana per l'esilio dell'arcivescovo Sisto Riario Sforza, che influirono non poco sul suo percorso, ostacolato sin dagli albori.\nNel 1858 riceve la prima Comunione in anticipo alle consuetudini e dopo quattro la Cresima, dove avverte la vocazione al sacerdozio, grazie anche al nuovo modo di fare catechismo, pi\u00f9 vicino al popolo, di sant'Alfonso Maria de' Liguori.\nMa le trasformazioni politiche e sociali avvenute, gli impongono il seminariato da esterno dal 1863 al 1868.\nSi dedic\u00f2 dunque agli studi di teologia e filosofia, non tralasciando di dedicarsi alla catechesi alle opere di carit\u00e0 ai poveri e bisognosi della sua citt\u00e0 e l'assistenza ai sordomuti definiti dalla chiesa di allora infedeli e pagani.\nPurtroppo gli studi furono il suo cruccio, arma di denigrazione del nuovo clero napoletano, che lo giudic\u00f2 scarsissimo di talento ed insufficiente a proseguire gli studi, costringendolo a scegliere di farsi incardinare in un'altra diocesi. Lui sceglie quella di Rossano dove grazie alla stima dell'arcivescovo Pietro Cilento, per le sue alte doti di uomo di carit\u00e0, viene consacrato sacerdote nel 1871, per poi essere reintegrato finalmente a Napoli nel 1876.\nNel frattempo Filippo aveva acquisito una notevole conoscenza ed esperienza delle problematiche dei Sordomuti, grazie alla strenua collaborazione con don Lorenzo Apicella, direttore della Pia Casa per i sordomuti di Santa Maria ai Monti in Napoli, tant'\u00e8 che dallo stesso Apicella fu incaricato di organizzare l'assistenza ai sordomuti nel napoletano, a Salerno, Sorrento, Ischia ed Amalfi. Nel 1880 fu inviato a Milano al Congresso Internazionale dei Maestri per Sordomuti, in qualit\u00e0 di esperto e nel 1882 fu nominato Direttore Spirituale dell'Istituto per non udenti di Molfetta.\nNel 1884, a Napoli, scoppia un'epidemia di colera che fece migliaia di vittime tra le quali doveva esserci anche lo stesso Filippo Smaldone, che dopo aver prestato assistenza agli ammalati si ritrov\u00f2 anch'egli contagiato, al punto tale che le persone pi\u00f9 vicine, dandolo per spacciato, pubblicarono sui giornali un necrologio e fecero celebrare messe in suffragio. Per sua fortuna e grazie all'intercessione della Madonna di Pompei si salv\u00f2.\nIn quell'anno, ancora convalescente dopo essere guarito dal colera, aveva definito le Regole per la nascente Congregazione delle Suore Salesiane dei Sacri Cuori, un progetto accarezzato lungamente e che vide finalmente muovere i primi passi nella primavera del 1885, quando insieme a don Luigi Apicella parti per Lecce a fondare il primo Istituto per Sordomuti. Il 27 gennaio 1895 Mons. Salvatore Luigi Zola approva le Regole e nel 1889 Apicella cede la casa di Lecce a Filippo che ne divenne direttore.\nDa quel momento l'impegno divenne sempre pi\u00f9 grande, con la fondazione di nuove case per i sordomuti a Bari, Lecce sino ad arrivare a Roma e non ci si soffermava solo ai sordomuti, ma anche all'infanzia abbandonata ed alle bambine cieche, ai pi\u00f9 bisognosi.\nIl suo impegno e la sua opera possono essere tranquillamente accostate a quelle di Luigi Orione e Luigi Guanella\nLa sua opera di sostegno ed educazione morale dei sordomuti gli valse, tra l'altro, la decorazione \"Croce pro Ecclesia et Pontifice\" e la nomina a canonico della Cattedrale di Lecce.\nAmmalato di diabete, mor\u00ec il 4 giugno 1923 nella citt\u00e0 salentina dove oper\u00f2 per gran parte della sua vita.\nIl culto.\nFu papa Giovanni Paolo II a volere la beatificazione di Smaldone, avvenuta il 12 maggio 1996, mentre papa Benedetto XVI, il 15 ottobre 2006, durante una cerimonia solenne in Piazza San Pietro, lo proclam\u00f2 santo, insieme a Rafael Gu\u00edzar Valencia, Rosa Venerini e Th\u00e9odore Gu\u00e9rin. Le sue spoglie sono custodite presso la cappella della Casa Madre delle suore salesiane a Lecce (Chiesa della Madre di Dio e di San Nicol\u00f2)\nIl miracolo per la beatificazione.\nFra i tanti fatti straordinari attribuiti all'intercessione dell'allora Servo di Dio Filippo Smaldone, quello che ha consentito la sua beatificazione \u00e8 la guarigione improvvisa da stomatite ulcerocancrenosa di Ruggero Castriota che, nato il 12 febbraio 1930 a Manfredonia, nell'aprile 1937 era stato ricoverato in condizioni gravissime all'\"Ospedale Pediatrico Giovanni XXIII\" di Bari. La guarigione, esaminata dalla Congregazione delle cause dei santi, fu giudicata scientificamente inspiegabile dalla Consulta Medica, quindi la Commissione dei Teologi la dichiar\u00f2 miracolosa e ottenuta per intercessione del Servo di Dio, grazie alle preghiere sia delle Suore salesiane dei Sacri Cuori, presenti nell'Ospedale, sia dei familiari e dello stesso arcivescovo di Manfredonia. Dopo il parere positivo della Plenaria dei Cardinali e dei vescovi membri del Sacro Dicastero, il 12 gennaio 1996 papa Giovanni Paolo II approv\u00f2 il miracolo, e 12 maggio dello stesso anno fu celebrata in piazza San Pietro la beatificazione.\nIl miracolo per la canonizzazione.\nAi fini della canonizzazione la Chiesa cattolica ha preso in considerazione il caso di suor Grazia Urbano, appartenente alla congregazione Salesiana dei Sacri Cuori, ammalatasi gravemente nel marzo 1999 per una cardiopatia ipertensiva associata a bronchite cronica. Ricoverata in una clinica di Bari, le venne riscontrata una formazione nodulare di sospetta natura tumorale. Mentre i medici giudicavano il caso senza speranza, le suore della congregazione pregarono il Beato fondatore per ottenere la guarigione, che si verific\u00f2 improvvisamente e inaspettatamente. Si apr\u00ec il processo diocesano, che accert\u00f2 la guarigione \"rapida e repentina, senza alcuna terapia adeguata...da ritenersi fuori della normalit\u00e0 evolutiva della malattia\". La Congregazione delle cause dei santi riconobbe la validit\u00e0 giuridica del Processo diocesano, e il 4 aprile 2003 affid\u00f2 la decisione alla Consulta Medica e al Congresso speciale dei Teologi consultori. La Consulta Medica, nella seduta del 3 febbraio 2005, riconobbe la guarigione \"rapida, completa, duratura e scientificamente inspiegabile\". Il 17 gennaio 2006 il Congresso speciale dei teologi riconobbe la validit\u00e0 del miracolo, la Sessione Ordinaria dei Padri cardinali e Vescovi diede la sua approvazione e il 28 aprile dello stesso anno papa Benedetto XVI approv\u00f2 il miracolo, rendendo possibile la canonizzazione, avvenuta il 15 ottobre 2006.\nSanto napoletano.\nTra i tantissimi santi, caso unico in Italia e diviso solo con Venezia, che la citt\u00e0 di Napoli annovera tra i suoi patroni e compatroni, san Filippo Smaldone \u00e8 il primo santo nato ufficialmente nella citt\u00e0 di Napoli; essa infatti annovera al momento soltanto una santa, Santa Maria Francesca delle Cinque Piaghe nata nel quartiere popolare di Montecalvario nel 1715, mentre Alfonso Maria de' Liguori e Giuseppe Moscati, che la chiesa napoletana ha sempre considerato come suoi santi, sono nati l'uno a Marianella (al tempo comune a s\u00e9) e l'altro a Benevento."}
{"id": "641843", "revid": "37873", "url": "https://it.wikipedia.org/wiki?curid=641843", "title": "Erba vento", "text": ""}
{"id": "641846", "revid": "1543377", "url": "https://it.wikipedia.org/wiki?curid=641846", "title": "Croce serba", "text": "La croce serba (serbo: \"\u0441\u0440\u043f\u0441\u043a\u0438 \u043a\u0440\u0441\u0442\" o \"srpski krst\") \u00e8 una croce greca con quattro lettere C cirilliche capovolte posizionate in ognuno dei quattro angoli della croce. \u00c8 pi\u00f9 corretto per\u00f2 interpretare queste quattro lettere come \u0392 (beta), che si trovavano sulla croce bizantina e rappresentavano la sigla del motto dei Paleologi, e quindi del motto di Bisanzio. Secondo altre interpretazioni esse rappresenterebbero anche degli acciarini (in serbo \"ocila\"), uno strumento d'acciaio che serviva per produrre scintille e innescare il fuoco. \u00c8 uno dei simboli, nazionali, religiosi ed etnici, del popolo serbo e della Serbia stessa.\nSignificato.\nNelle opere araldiche posteriori del XVII secolo le quattro B hanno il significato di \"\u0392\u03b1\u03c3\u03b9\u03bb\u03b5\u1f7a\u03c2 \u0392\u03b1\u03c3\u03b9\u03bb\u03ad\u03c9\u03bd \u0392\u03b1\u03c3\u03b9\u03bb\u03b5\u03cd\u03c9\u03bd \u0392\u03b1\u03c3\u03b9\u03bb\u03b5\u03cd\u03bf\u03c5\u03c3\u03b9\" (il Re dei Re Regnante sui Re). \u00c8 difficile per\u00f2 attribuire queste parole al re bizantino (che infatti non ha mai portato il titolo di \"re dei re\", pertanto esse potrebbero attribuirsi solo a Cristo). Ma lo storico J.N. Svoronos ritenne che questa interpretazione fosse stata prodotta dal Rinascimento e, partendo dall'indubbio significato della lettera B come inizio della parola \u0392\u039f\u0397\u0398\u0395\u0399 (aiuta), propose tre possibili interpretazioni, delle quali la pi\u00f9 accreditata \u00e8 \"\u03a3\u03c4\u03b1\u03c5\u03c1\u1f72 \u0392\u03b1\u03c3\u03b9\u03bb\u03ad\u03c9\u03c2 \u0392\u03b1\u03c3\u03b9\u03bb\u03ad\u03c9\u03bd \u0392\u03b1\u03c3\u03b9\u03bb\u03b5\u1fd6 \u03b2\u03bf\u03ae\u03b8\u03b5\u03b9\" (Croce del Re dei Re, assisti il Re).\nNell'interpretazione medievale le quattro B divennero decisamente degli acciarini. Essi erano gi\u00e0 noti come simbolo araldico: infatti il casato fiorentino degli Acciaiuoli (acciaiuolo significa appunto acciarino) imprimeva sulla moneta fiorentina il segno dell'acciarino (signum acciauoli) in una forma molto simile a quella dell'acciarino serbo. Anche lo storico C. Du Fresne Du Cange afferm\u00f2, basandosi su fonti medievali, che lo stemma della Serbia rappresentasse \"una croce con quattro acciarini\").\nNell'interpretazione moderna le quattro lettere, essendo molto simili a delle C cirilliche (che corrispondono al fonema /s/), vengono comunemente associate alle iniziali della frase \"\u0421\u0430\u043c\u043e \u0421\u043b\u043e\u0433\u0430 \u0421\u0440\u0431\u0438\u043d\u0430 \u0421\u043f\u0430\u0441\u0430\u0432\u0430\" (\"Samo Sloga Srbina Spasava\"), che \u00e8 il motto della Serbia: \"Solo l'Unit\u00e0 Salva i Serbi\". Si tratta per\u00f2 di un significato che esse assunsero solo successivamente.\nOrigine.\nDiverse fonti ritengono quindi che la croce serba sia basata sulla croce bizantina. Ad introdurre le lettere della croce bizantina nello stemma serbo sarebbe stato il despota Stefan Lazarevi\u0107, dopo essere diventato despota bizantino nel 1402, ma la croce serba era gi\u00e0 in uso nel 1370 nello stemma del re Vuka\u0161in della famiglia dei Mrnjav\u010devi\u0107. Dopo i sovrani medievali serbi la croce fu adottata nel 1838 da Milo\u0161 Obrenovi\u0107 e da allora \u00e8 parte integrante dello stemma serbo.\nComunemente viene rappresentata con i colori panslavi (rosso, blu e bianco) o direttamente sulla bandiera serba."}
{"id": "641847", "revid": "37873", "url": "https://it.wikipedia.org/wiki?curid=641847", "title": "Erba vetriola", "text": ""}
{"id": "641858", "revid": "287204", "url": "https://it.wikipedia.org/wiki?curid=641858", "title": "Mogno", "text": "Mogno \u00e8 una frazione disabitata del comune svizzero di Lavizzara, nel Cantone Ticino (distretto di Vallemaggia).\nGeografia fisica.\nMogno \u00e8 situato nella Valle Maggia, nella parte superiore della Valle Lavizzara dove scorre il fiume Maggia.\nStoria.\nNel 1667 una valanga fece 33 vittime. Un'altra valanga nel 1986 distrusse l'antica chiesa .\nGi\u00e0 comune autonomo, nel 1936 \u00e8 stato accorpato al comune di Fusio, il quale a sua volta il 2004 \u00e8 stato accorpato agli altri comuni soppressi di Broglio, Brontallo, Menzonio, Peccia e Prato-Sornico per formare il comune di Lavizzara.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:"}
{"id": "641859", "revid": "767487", "url": "https://it.wikipedia.org/wiki?curid=641859", "title": "Humberto Fern\u00e1ndez Mor\u00e1n", "text": "Humberto Fern\u00e1ndez-Mor\u00e1n \u00e8 stato un grande ricercatore nel campo della neurologia e della tecnologia applicata alla medicina, nato a Maracaibo in Venezuela.\n\u00c8 il fondatore dello \"Instituto Venezolano para la Neurologia e Investigaci\u00f2n del Cerebro\" (IVNIC in castigliano), che \u00e8 stato il precursore dell'attuale \"Instituto Venezolano de Investigaciones Cientificas\" (IVIC). Ha studiato medicina nell'Universit\u00e0 di Monaco di Baviera, dove si laurea con la Summa cum Laude nel 1944.\n\u00c8 stato uno dei principali sviluppatori del microscopio elettronico ed \u00e8 stata la prima persona ad introdurre il concetto di crio-ultramicrotomia. \u00c8 stato l'inventore del bisturi diamantato, necessario per applicazioni di precisione estrema (spessori di centesimi e millesimi di mm), principalmente in microchirurgia oftalmica. Ha lavorato anche nel concetto della criomicroscopia elettronica, nell'utilizzo nei microscopi elettronici di lenti per elettroni superconduttive raffreddate dall'elio liquido, tra le altre cose. Il suo pi\u00f9 alto contributo \u00e8 stato l'aver proposto e sviluppato l'ultramicrotomo per il taglio di sezioni di materiale congelato da studiare nel microscopio elettronico a trasmissione.\nEra il Ministro della Scienza negli anni 50, durante il regime nazional-populista di Marcos P\u00e9rez Jim\u00e9nez, e per questo, con l'avvento della democrazia presidenziale venne forzato ad abbandonare il Venezuela nel 1958. Ha lavorato alla NASA, in ricerche collegate al Programma Apollo ed ha insegnato in prestigiose universit\u00e0, come il MIT, l'University of Chicago e l'Universit\u00e0 di Stoccolma.\nHa sposato una signora di nazionalit\u00e0 svedese, ed hanno avuto due figlie, Br\u00edgida e Ver\u00f3nica."}
{"id": "641875", "revid": "1543377", "url": "https://it.wikipedia.org/wiki?curid=641875", "title": "Condensazione di Claisen", "text": "La condensazione di Claisen intercorre tra due molecole di estere o tra una molecola di estere e un composto carbonilico in presenza di una base forte, dando origine a un \u03b2-chetoestere o a un \u03b2-dichetone. Rainer Ludwig Claisen studi\u00f2 ed applic\u00f2 per primo questa reazione, che descrisse nel 1881.\nLa condensazione di Claisen viene ampiamente sfruttata nella sintesi organica per allungare una catena ed ottenere un nuovo chetoacido (o chetoestere) ovvero \u00e8 possibile ottenere chetoni, dopo decarbossilazione del \u03b2-chetoacido. \nBiochimica.\nQuesta reazione \u00e8 anche molto comune nei sistemi biologici: ad esempio la biosintesi dell'acido mevalonico, precursore di composti quali i terpeni, ormoni e lipidi, inizia con una condensazione di due molecole di acetilcoenzima A catalizzata dall'enzima tiolasi.\nCondizioni operative.\nAlmeno uno dei reagenti deve essere enolizzabile, cio\u00e8 deve possedere idrogeni \u03b1 che per deprotonazione formano un carbanione stabile. In relazione ai differenti gruppi carbonilici sfruttati, enolizzabili o meno, possono aversi diverse tipologie di condensazione. \nLa base utilizzata non deve interferire con la reazione dando sostituzione nucleofila o addizione al carbonile. Solitamente si utilizza l'alcolato di sodio del corrispondente alcool che si forma dalla reazione; ad esempio, formandosi etanolo si utilizza etilato sodico. Nella condensazione di Claisen incrociata vengono utilizzate anche basi quali litio diisopropilammide (LDA) e idruro di sodio.\nAltra caratteristica per una buona resa di reazione \u00e8 la qualit\u00e0 del gruppo uscente. I gruppi metossilici ed etossilici sono buoni gruppi uscenti, motivo per cui si preferisce lavorare con esteri metilici o etilici.\nTipologie di condensazioni.\nLa condensazione di Claisen classica sfrutta una sola specie di estere enolizzabile:\nLa reazione di Claisen incrociata sfrutta un composto carbonilico enolizzabile ed un estere che non enolizza nelle stesse condizioni (o comunque con maggiore difficolt\u00e0 rispetto al chetone):\nLa condensazione intramolecolare di un diestere capace di formare un ciclo stabile (a cinque o sei atomi di carbonio) corrisponde alla reazione nota come condensazione di Dieckmann.\nMeccanismo di reazione.\nIl primo passaggio consiste nella deprotonazione dell'\u03b1-idrogeno, ad opera della base, con formazione di uno ione enolato stabilizzato per risonanza. Il carbanione d\u00e0 quindi attacco nucleofilo al carbonile dell'estere producendo l'anione di un semichetale instabile che elimina il gruppo alcossido formando il dichetone. Una soluzione acquosa acida neutralizza la base e gli anioni enolato presenti."}
{"id": "641877", "revid": "1713307", "url": "https://it.wikipedia.org/wiki?curid=641877", "title": "Allium ascalonicum", "text": "Lo scalogno (Allium ascalonicum ) \u00e8 una pianta della famiglia Amaryllidaceae.\n\u00c8 affine alla cipolla, con la quale condivide molte caratteristiche e similitudini di utilizzo. Il nome designa tanto la pianta quanto il suo bulbo.\nStoria.\nLe prime zone in cui lo scalogno \u00e8 comparso si trovano in Asia centrale (Turkmenistan, Uzbekistan, Kirghizistan, Afghanistan), regione in cui molte specie esistono ancora allo stato selvatico. Da qui la pianta si sarebbe diffusa verso l'India e verso il Mediterraneo orientale, anche se le zone esatte in cui le prime variet\u00e0 di scalogno sarebbero state addomesticate non sono ancora state individuate.\nIl nome scientifico \"ascalonicum\" e quello volgare, sembrano derivare da quello dell'antico porto mediterraneo di Ascalona, situato nella parte meridionale dell'odierno Israele poco a nord di Gaza. Plinio scrive che i greci avevano sei tipi di cipolle, tra cui appunto lo scalogno, mentre lo scrittore del I secolo Columella sostiene le virt\u00f9 dello scalogno, affermando che questa cipolla \u00e8 la migliore di tutte le variet\u00e0. Non \u00e8 tuttavia certo, date le somiglianze fra alcune variet\u00e0 di cipolle e gli scalogni, se gli Antichi si riferissero alle stesse variet\u00e0 a noi note.\nLo scalogno che coltiviamo attualmente arriv\u00f2 in Europa tra il XII-XIII secolo per opera dei crociati che rientravano dalla Terra santa (si ricordi la battaglia di Ascalona durante la prima crociata); gi\u00e0 nel Duecento in Francia, lo scalogno aveva un ruolo importante nella cucina tradizionale. In un codice manoscritto del secolo XIV conservato presso la Biblioteca universitaria di Bologna vengono citate torte a base di scalogno.\nAlcune fonti riportano che lo scalogno sia stato introdotto nelle Americhe da Hernando de Soto durante la sua esplorazione della Louisiana.\nLo scalogno era ritenuto gi\u00e0 dagli antichi uno stimolante delle funzioni sessuali (come tale \u00e8 citato anche da Ovidio) e nelle campagne di tutta Italia molte leggende popolari attribuiscono allo scalogno propriet\u00e0 afrodisiache: il medico romano Castore Durante scrisse degli effetti eccitanti dello scalogno in un libro pubblicato nel 1586.\nDescrizione.\nLo scalogno \u00e8 una pianta di circa 20\u201330\u00a0cm di altezza, con foglie cilindriche.\nTutte le variet\u00e0 di scalogno assomigliano alle cipolle, ma a differenza di queste posseggono un bulbo composito (non unico). L'infiorescenza \u00e8, come in tutte le specie del genere \"Allium\", formata da pi\u00f9 fiori trimeri. I semi sono piccoli e neri.\nColtivazione.\nLo scalogno viene coltivato per il bulbo. Il bulbo \u00e8 tunicato come quello della cipolla, ma pi\u00f9 piccolo (generalmente il suo diametro una volta pelato non supera i 4\u20135\u00a0cm), ed \u00e8 spesso composto da due o tre pi\u00f9 piccoli bulbilli uniti in un bulbo tunicato unico poco pi\u00f9 grande, nel complesso leggermente pi\u00f9 affusolato della cipolla. In genere raggiunge un peso che varia da 5 a 25 grammi circa ed \u00e8 di diverse variet\u00e0, che si distinguono tra loro in funzione del colore delle guaine esterne (verde violaceo, rosso, rosso-bruno, rosso rosaceo, viola, giallo, grigio e bianco), della loro forma (sferica, rotondeggiante e allungata) e infine dal sapore, il quale \u00e8 molto influenzato anche dalla zona di coltivazione.\nIn base al colore della buccia si raggruppano in genere le variet\u00e0 coltivate in Europa:\nGli scalogni coltivati in Asia sono generalmente di buccia rossa o rosso-violacea. Nell'India meridionale le variet\u00e0 pi\u00f9 amate sono particolarmente piccole (circa la larghezza di un dito).\nNella Louisiana meridionale \u00e8 invece diffusa la coltivazione di una variet\u00e0 di scalogno gigante bianco (\"giant white shallot\"), che \u00e8 in realt\u00e0 un incrocio fra lo scalogno e la cipolla di inverno (\"Allium fistulosum\").\nSistematica.\nLe specie del genere \"Allium\" venivano attribuite in passato alla famiglia delle Liliaceae. La classificazione APG II ne propose lo spostamento in una famiglia a s\u00e9 stante, Alliaceae, non pi\u00f9 riconosciuta dalla classificazione APG III, che la inquadra come sottofamiglia Allioideae delle Amaryllidaceae.\nAlcune entit\u00e0 designate con il nome comune di scalogno sono in realt\u00e0 delle specie differenti: lo scalogno grigio comune, \"Allium oschaninii\", specie originaria dell'Asia centrale, e lo scalogno persiano, \"Allium stipitatum\", che proviene dai monti Zagros.\nPossibili errori di traduzione.\nBisogna tenere presente che a causa della similitudine fra lo scalogno con molte piante del genere \"Allium\", la traduzione letterale del termine potrebbe non corrispondere completamente in molte lingue, per cui \u00e8 importante fare attenzione, nel caso delle lingue pi\u00f9 diffuse, alle sfumature dialettali.\nPer esempio il termine \"\u00e9chalote\", usato in Francia metropolitana per lo scalogno, \u00e8 impiegato anche per indicare l\"\u00e9chalote \u00abcuisse de poulet\u00bb\"; si tratta di un tipo di cipolla, meno profumata dello scalogno, tradizionale della regione Poitou-Charentes, che ha un solo bulbo, forma allungata, buccia dorata (simile a quella delle cipolle) e si riproduce via seme. Mentre in francese il termine ha anche un sinonimo, \"\u00e9chalion\", in italiano viene chiamato unicamente scalogno \"coscia di pollo\". Sempre \"\u00e9chalote\" indica fra i parlanti francofoni del Qu\u00e9bec la cipolla di piccole dimensioni, mentre in Australia si usa il comune termine inglese \"shallot\" per la cipolla d'inverno (\"Allium fistulosum\").\nAlcune incongruenze potrebbero verificarsi anche nella traduzione (in genere tramite l'inglese) delle lingue dell'India e in generale di tutte quelle dell'Asia sud-orientale, dove lo scalogno \u00e8 molto diffuso nella cucina popolare e dove le variet\u00e0 di quest'ultimo sono usate in modo intercambiabile con le cipolle rosse pi\u00f9 piccole, e indicate addirittura con nomi identici in alcune aree (come nel Maharashtra). Lo scalogno viene indicato come \"chyapi\" (\u091b\u094d\u092f\u093e\u092a\u0940, in nepalese), \"kanda\" o \"gandana\" (in hindi, marathi, marwari e punjabi), \"chikk-eerulli\" (in kannada) \"gundhun\" (in bengalese), \"chinna vengayam\", \"pallari vengayam\" (o \"sambar vengayam\" nella zona di Chennai) (in tamil), \"cheriya ulli\" o \"chuvanna ulli\" (in malayalam), \"bawang merah kecil\" (piccola cipolla rossa, in malese), \"brambang\" (in giavanese), \"hom\" (\u0e2b\u0e2d\u0e21, fragrante, in thai), \"katem kror hom\" (cipolla rossa, in khmer).\nColtivazione tradizionale.\nLo scalogno \u00e8 una pianta erbacea poliennale, ma viene usualmente coltivata come annuale. A differenza delle altre piante della sua famiglia, come aglio e cipolla, in genere non produce fiori, motivo per cui molte variet\u00e0, selezionate per l'alimentazione umana, non sono diffuse allo stato selvatico. Per tradizione lo scalogno \u00e8 sempre stato riprodotto per via vegetativa.\nL'operazione d'interramento dei bulbi va ripetuta, cicilicamente, ogni anno. Nell'emisfero boreale viene eseguita nei mesi di fine autunno (ottobre-dicembre) in Paesi come l'Italia, mentre in aree dal clima pi\u00f9 rigido quali Nord America o Europa settentrionale, si preferisce aspettare fine inverno.\nI bulbilli si piantano separati l'uno dall'altro, pertanto se venduti in cespi vanno preventivamente divisi. La densit\u00e0 d'impianto ottimale pu\u00f2 variare in funzione della variet\u00e0 e dell'ambiente di coltivazione: i migliori risultati si ottengono interrando di pochi centimetri bulbilli dal peso medio di 15-20 grammi allineati in rettilineo a distanza di circa 10\u201315 centimetri uno dall'altro, con file distanti fra loro 40\u201355 centimetri (anche in funzione del mezzo meccanico disponibile per la sarchiatura), in tutto circa 13-20 piante/m2. Per l'impianto sono necessari circa 25\u201340\u00a0kg per ara, considerando che 1\u00a0kg di bulbi sono approssimativamente 35-40 bulbi di calibro 25\u201330\u00a0mm. La punta del bulbo deve essere posizionata verso l'alto, appena sotto il livello del suolo.\nIn genere i bulbi pi\u00f9 grossi sono riservati al consumo, per cui spesso vengono piantati dei bulbi pi\u00f9 piccoli, i quali avendo un minor numero di aree meristematiche (vegetative) tendono a dare origine a pochi bulbi, pi\u00f9 grandi. Viceversa, l'impianto di grandi bulbi con molti punti di crescita ha come conseguenza una maggior filiazione, e quindi la produzione di un ciuffo di bulbi pi\u00f9 esteso, ma con bulbi di dimensioni ridotte. Come per molte altre piante, si consiglia di utilizzare i bulbi che si sono rivelati pi\u00f9 sani e vitali.\nAnalogamente a molti altri ortaggi, lo scalogno predilige i climi temperati, dal momento che temperature inferiori ai 7-8\u00a0\u00b0C e superiori ai 30\u00a0\u00b0C ne ostacolano lo sviluppo vegetativo (valori termici prossimi allo zero possono in particolare provocare la morte della pianta, anche se alcune variet\u00e0 hanno tolleranza a gelo fino a -8\u00a0\u00b0C). Sono consigliabili temperature pi\u00f9 basse durante lo sviluppo (7-15\u00a0\u00b0C) che durante la formazione dei bulbi (15-25\u00a0\u00b0C). Le esposizioni migliori sono quindi gli ambienti completamente soleggiati, perch\u00e9 la crescita dei bulbi \u00e8 accelerata dalle lunghe giornate e dalle alte temperature estive.\nSe gli scalogni piantati a fine autunno sono sottoposti a un inverno lungo e mite potrebbe verificarsi un periodo di crescita intermittente che aumenta il numero di punti vegetativi sulla superficie del bulbo. Gli scalogni piantati in primavera hanno invece una crescita pi\u00f9 uniforme e producono bulbi pi\u00f9 grandi.\nPer quanto riguarda i parametri pedologici, lo scalogno da orto si adatta meglio ai terreni sciolti o sabbiosi, di medio impasto, ben drenati, con un pH tra 6,0 e 7,5, una profondit\u00e0 utile di almeno 40\u00a0cm e con un buon contenuto di materia organica, mentre rifugge quelli troppo argillosi e compatti in quanto potrebbero risultare soggetti a ristagni idrici. Per evitare questi ultimi \u00e8 consigliata talvolta una prosatura per facilitare lo sgrondo delle acque.\nLo scalogno non presenta particolari esigenze nutritive, ma risulta comunque favorito da una buona fertilit\u00e0 del terreno, e si consiglia una rotazione lunga, di almeno 4-5 anni, prima di ripiantarne i bulbi nella stessa parcella (non \u00e8 ammesso il cosiddetto ristoppio) e, pi\u00f9 in generale, di non coltivare lo scalogno in successione ad altre liliacee, solanacee, cavoli o barbabietole, mentre \u00e8 ammessa la rotazione con carote, frumento, lattuga, orzo e radicchio.\nLa concimazione va effettuata preferibilmente con concimi minerali in quanto quelli organici rendono la pianta pi\u00f9 sensibile all'attacco dei parassiti (per quanto riguarda l'apporto di letame occorre in particolare che questo sia ben maturo). Prima della messa a dimora si devono somministrare concimi binari fosfo-potassici a base di solfato, dal momento che lo scalogno assorbe dal terreno considerevoli quantit\u00e0 di zolfo, mesoelemento che ne caratterizza il sapore e l'odore.\nL'azoto invece si distribuisce in maniera frazionata prima dell'impianto, all'emissione della terza o quarta foglia ed all'inizio dell'ingrossamento dei bulbi.\nLavorando il terreno, bisogna fare sempre attenzione a non danneggiare le radici, in genere sono poco profonde.\nPer il controllo delle erbe infestanti negli orti famigliari si ricorre alla scerbatura manuale. Nelle colture in pieno campo si possono eseguire invece delle sarchiature tra una fila e l'altra e, qualora venga utilizzata la pacciamatura, non sono necessari trattamenti erbicidi, negli altri casi si ammette il diserbo chimico.\nIn assenza di precipitazioni nei mesi di maggio e di giugno si interviene con l'irrigazione, avendo cura di lasciare asciugare il terreno tra un intervento e l'altro, perch\u00e9 come detto lo scalogno \u00e8 sofferente ai ristagni d'acqua.\nLo scalogno \u00e8 una pianta meno soggetta della cipolla ad attacchi di parassiti, gli stessi in genere per entrambe le piante. I pi\u00f9 pericolosi sono i marciumi radicali, la muffa grigia (\"Botrytis cinerea\" ed altri funghi dello stesso genere), l'oidio (mal bianco), la peronospora, i tripidi, la mosca della cipolla (che attacca i tessuti del bulbo) e il \"Ditylenchus dipsaci\" (nematode degli steli e dei bulbi). Fra le malattie di tipo batterico, lo \"Xanthomonas axonopodis pv. allii\", organismo che attacca le cipolle, colpisce anche lo scalogno e si manifesta con la formazione di lesioni sui tessuti aerei della pianta che la fanno seccare. la malattia pu\u00f2 causare una diminuzione dei bulbi con un calo della resa 10 al 50%.\nNel complesso il ciclo colturale dura 7-8 mesi nel caso di propagazione per interramento.\nL'epoca di raccolta \u00e8 un momento fondamentale della filiera produttiva, che influenza in maniera determinante la qualit\u00e0 globale del prodotto. Non \u00e8 disponibile un metodo oggettivo del tutto affidabile ed universalmente accettato per valutare la maturit\u00e0 e di conseguenza l'epoca di raccolta dello scalogno, ma in genere essa avviene quando le foglie della pianta iniziano ad appassire, presentandosi ingiallite e reclinate verso terra per la perdita di turgidit\u00e0 dei tessuti.\nLa resa agricola \u00e8 in media di 10-20 bulbi per pianta, sull'ordine dei 4\u00a0kg/m2.\nLa raccolta avviene in periodi differenti in base all'utilizzo previsto: quella effettuata nel mese di giugno fornisce un prodotto da consumare fresco, mentre quella effettuata verso la met\u00e0 del mese di luglio un prodotto utilizzabile per la conservazione e la trasformazione. Nella tradizione contadina, le verdure a bulbo (cipolla, aglio, scalogno) sono raccolte durante le fasi di luna calante.\nLa raccolta si effettua con zappa o vanga nei piccoli apprezzamenti, dove i bulbi sono estirpati a mano e lasciati sul terreno per una settimana in modo da permettere l'essiccazione delle parti verdi sia della pianta che delle radici. Negli appezzamenti industriali l'operazione \u00e8 totalmente meccanizzata, le foglie vengono tagliate ad una altezza variabile da 3 a 10\u00a0cm dal bulbo, dalla stessa macchina che effettua l'estirpazione o da una che la precede. I bulbi sono quindi convogliati (subito o dopo 1 o 2 giorni di permanenza in campo) in contenitori costituiti da pallet-box o carri (trasporto alla rinfusa) per il loro trasporto al magazzino. L'asportazione della maggior parte delle foglie aumenta la quantit\u00e0 del prodotto stivabile nei contenitori e facilita la circolazione dell'aria al loro interno. La distribuzione verso il commercio al dettaglio viene fatto con cassette o sacchi a rete.\nL'introduzione dei semi e le nuove normative.\nNegli ultimi decenni tuttavia la ricerca agricola da parte delle aziende agricole dei Paesi Bassi De Groot en Slot Allium B.V. e Bejo-Zaden B.V. ha portato all'individuazione del seme, ed aperto la strada a una nuova, pi\u00f9 recente, modalit\u00e0 di produzione. Semi di scalogno sono disponibili sul mercato dal 1998, e tali variet\u00e0 sono chiamate \"\u00e9chalote de semis\" in francese, \"S\u00e4hschalotte\" in tedesco e \"sown shallot\" in inglese. Si tratta, strettamente parlando, di un incrocio tra cipolle e scalogni, che attraverso la selezione ha combinato le caratteristiche positive di sapore e di moltiplicazione delle sementi.\nLa semina diretta si effettua nell'emisfero boreale in febbraio appena il terreno \u00e8 lavorabile (i semi possono anche essere interrati in serra circa otto settimane prima di essere trapiantati nei campi); il ciclo culturale \u00e8 pi\u00f9 breve, circa quattro o cinque mesi. Sono necessari 1.500.000-2.000.000 di semi (5\u00a0kg) per ettaro, .\nQuesti progressi della tecnica hanno portato ad adattare di conseguenza la normativa europea, in particolare il Catalogo comune delle variet\u00e0 delle specie di ortaggi della Gazzetta ufficiale dell'Unione europea, per il quale lo scalogno oramai \u00e8 considerato tale anche se non riprodotto da bulbo.\nQuesto passaggio normativo tuttavia non \u00e8 stato immediato. In Francia ad esempio la legislazione risalente al 1990 riservava espressamente il diritto di essere commercializzato con il nome di \"scalogno\" alle sole variet\u00e0 dette di \"tradizione\", riprodotte per interramento dei bulbi. Il contenzioso avviato in merito dalla societ\u00e0 olandese De Groot en Slot Allium B.V. davanti al Consiglio di Stato ha visto quest'ultimo sancire espressamente l'appartenenza delle variet\u00e0 seminate alla specie botaniche \"scalogno\", dato che entrambe le varianti (seminata e \"tradizionale\") condividerebbero con le altre variet\u00e0 di scalogno propriet\u00e0 che contraddistinguono tutti gli scalogni dalle cipolle.\nConseguentemente, nonostante la paura da parte dei produttori \"tradizionali\" della Bretagna e della Valle della Loira di perdere il monopolio che avevano da molti anni, un nuovo decreto \u00e8 stato adottato 16 gennaio 2007 (NOR: AGRP0700153A), il quale stabilisce la coesistenza di due modi di produzione (seminato e piantato), dalle simili qualit\u00e0 nutrizionali.\nConservazione.\nDopo l'estirpazione e la loro essiccazione, i bulbi di scalogno possono essere conservati a temperatura ambiente, in un luogo buio, fresco, asciutto (umidit\u00e0 relativa sotto il 70%) e ben ventilato per circa 2-3 settimane, controllando, come nel caso di altri bulbi, che non avvengano fenomeni di germogliazione. Dopo questa prima fase i bulbi possono essere venduti.\nAl momento dell'acquisto lo scalogno deve presentarsi ben sodo (forma compatta), con una buccia liscia priva di muffe, ammaccature e macchie; i bulbi che presentano fenomeni di germogliazione sono in generale molli al tatto e hanno la buccia rovinata.\nUna volta acquistato, lo scalogno, se conservato in locali freschi, asciutti e ben aerati o ventilati (tettoie o alcune cantine), pu\u00f2 durare fino a sei mesi senza perdere le sue caratteristiche. Il bulbo con un poco di stelo pu\u00f2 essere ad esempio conservato in mazzetti, oppure nelle regioni francofone in trecce, poi appese, come si usa fare con l'aglio. Si deve evitare di conservare i bulbi in frigorifero o di riporli in confezioni impermeabili che ne favoriscono la decomposizione.\nLo scalogno non processato ha nel complesso un periodo di conservazione limitato ai sei mesi, un fatto di fondamentale importanza per la propagazione di variet\u00e0 tradizionali, le quali devono quindi essere ripiantate ogni anno. I bulbi pi\u00f9 piccoli hanno una durata minore, per questo se non possono essere piantati vengono consumati per primi.\nPer il consumo alimentare, lo scalogno viene processato in molti modi diversi. \nUna volta tagliato, lo scalogno pu\u00f2 essere conservato, avvolto nella pellicola per alimenti, in frigorifero, dove pu\u00f2 rimanere al massimo per una settimana, mentre, come le cipolle, i bulbi possono essere grossolanamente tritati e conservati in congelatore.\nUn altro metodo di conservazione \u00e8 quello di porli, preventivamente sbucciati, in contenitori di vetro sott'olio o sott'aceto.\nIn cucina.\nAnche se le foglie giovani verdi delle piante sono molto saporite e possono essere usate tritate al posto dell'erba cipollina, lo scalogno \u00e8 coltivato soprattutto per i suoi bulbi, edibili al 70%. In genere le stesse foglie non sono mai raccolte in grande quantit\u00e0 proprio perch\u00e9 questo ridurrebbe la resa agricola dei bulbi.\nPrima dell'utilizzo si deve eliminare la parte esterna (di consistenza cartacea) e tagliarne le estremit\u00e0. Non si devono mai mettere gli scalogni sotto l'acqua per mitigare il bruciore che provocano agli occhi, poich\u00e9 questo influisce negativamente sul loro sapore.\nI bulbi hanno un sapore meno intenso della cipolla, pi\u00f9 aromatico e leggermente agliaceo, ma, a differenza dell'aglio, non sono troppo acri. In generale proprio per il suo delicato e caratteristico apporto aromatico lo scalogno \u00e8 proposto come sostituto della cipolla per l'elaborazione di antipasti e piatti di portata nella cucina pi\u00f9 raffinata o pi\u00f9 attenta ai gusti delicati (ha inoltre il vantaggio di appesantire di meno l'alito).\nLo scalogno viene consumato sia cotto che crudo, anche se quest'ultimo uso \u00e8 pi\u00f9 consigliato perch\u00e9, ad esempio, nei soffritti, di cui \u00e8 suggerito come base per zuppe o risotti, lo scalogno tende a divenire amaro. Lo scalogno contiene inoltre leggermente meno acqua della cipolla, pertanto \u00e8 pi\u00f9 soggetto a carbonizzare durante la cottura.\nIn Europa \u00e8 impiegato nella preparazione di insalate, frittate e torte salate (come la \"Quiche\"), ma \u00e8 soprattutto utilizzato per aromatizzare preparazioni di diverso tipo, quali antipasti, contorni e salse fini come la Bordolese o la Bernese; in Europa del Nord e in particolare in Francia, ad esempio, lo scalogno \u00e8 da sempre usato, dopo essere stato pestato nel mortaio e mescolato con burro o formaggi cremosi, per accompagnare grigliate di pesce o di carne. \nNella cucina regionale italiana, i bulbi finemente tagliati a mano sono presenti in molti sughi per tagliolini o tagliatelle all'uovo.\nNella cucina mediterranea, lo scalogno viene talvolta utilizzato al posto del limone per aromatizzare i frutti di mare crudi.\nIn Asia centrale, dove hanno avuto origine le variet\u00e0 pi\u00f9 antiche, lo scalogno compare come ingrediente fondamental della cucina iraniana: \u00e8 ad esempio una delle erbe usate nel tipico \"sabzi polo\", un piatto servito per il capodanno iranico.\nIn Asia sud-orientale, lo scalogno \u00e8 molto diffuso in tutte le cucine dell'area: in modo intercambiabile con la cipolla \u00e8 usato come base di molte preparazioni sott'aceto, insalate e fritture (in Cina meridionale e in Indonesia si consumano le fette fritte sottili come le patatine) ed \u00e8 infine una spezia fondamentale per insaporire riso fritto, momo (degli involtini nepalesi e molti piatti dell'India meridionale: in queste zone lo scalogno \u00e8 molto pi\u00f9 frequentemente che in altre regioni dell'Asia distinto dalla cipolla e ha un ruolo di ingrediente principale in piatti quali \"sambar\" (un piatto a base di lenticchie) e \"Vathal Kuzhambu\" (altro piatto della cucina tamil); scalogni raccolti in aceto rosso sono comuni in molti ristoranti indiani, serviti con le salse e \"papadum\" sul vassoio dei condimenti.\nComposizione e utilizzi terapeutici.\nCome molte piante, lo scalogno \u00e8 prevalente composto da acqua. A questa ed alle fibre si aggiungono oligonutrienti indispensabili per un buon funzionamento del nostro organismo, a cui sono imputate le possibili propriet\u00e0 benefiche di questo bulbo: lo scalogno \u00e8 ricco di sodio, potassio, calcio, fosforo, selenio, silicio.\nIl selenio (Se) \u00e8 un elemento che si lega bene con lo zolfo di cui lo scalogno \u00e8 ricco, ed \u00e8 presente in moltissimi tessuti del nostro organismo: \u00e8 importante per l'accrescimento, ha un'azione antiossidante e gli vengono pertanto attribuite propriet\u00e0 antiinvecchiamento.\nIl buon contenuto di silicio (Si) renderebbe invece lo scalogno utile contro l'osteoporosi e per il rafforzamento di unghie e capelli, data la relazione fra quest'ultimo e il calcio\nBuono l'apporto di vitamina C (anche se c'\u00e8 da considerare che per assimilarla al meglio, lo scalogno dovr\u00e0 essere mangiato crudo, visto che la cottura la distrugge), nonch\u00e9 di vitamina A, e delle vitamine del gruppo B.\nIn letteratura scientifica \u00e8 stato riportato che gli scalogni contengono pi\u00f9 flavonoidi e fenoli che ogni altro membro della famiglia delle cipolle.. Fra i flavonoidi, sostanze vegetali ed azione antibiotica, compaiono in particolare le antocianine, sostanze che conferiscono il colore violaceo al bulbo, utilissime per i capillari e per la circolazione in generale, e la quercetina, molecola studiata in campo oncologico sperimentale e regolatrice della pressione diastolica (la minima).\nI componenti volatili responsabili dell'aroma sono invece trattenuti dalla guaina che avvolge il bulbo e si attivano quando essa viene incisa. L'enzima allinasi, che fa parte del sistema difensivo che le piante del genere \"allium\" adottano per contrastare gli erbivori, \u00e8 responsabile della catalisi delle reazioni chimiche implicate nella produzione dei composti volatili che conferiscono a questi alimenti i caratteristici aromi, odori e propriet\u00e0 lacrimogene. In particolare fra questi ultimi \u00e8 rilevante il solfuro di allile, un tioetere volatile che ha effetto diuretico, nonch\u00e9 disinfettante (vermifugo e battericida). Per il suo potenziale effetto disinfettante, nella tradizione indiana lo scalogno, mescolato con lo zucchero (anche non raffinato, come il \"jaggery\"), \u00e8 usato come rimedio casalingo per il mal di gola.\nProduzione e vendita.\nLo scalogno viene coltivato nelle stesse zone in cui sono coltivate anche le cipolle, in particolare in Europa (Francia, Paesi Bassi, Regno Unito e Spagna), nelle Americhe (Ontario, Qu\u00e9bec, New Jersey, New Hampshire), in Cina e infine in Asia sud-orientale (Thailandia, Indonesia e paesi limitrofi), dove ha un ruolo importante nelle cucine locali. \nIn Africa, esiste una particolare regione di coltivazione nel Ghana sud-orientale.\nLo scalogno oggigiorno si pu\u00f2 acquistare al supermercato tutto l'anno, ma \u00e8 pi\u00f9 caro della cipolla, un fattore che ne limita in parte il consumo. \nIn Italia le variet\u00e0 pi\u00f9 diffuse nel commercio al dettaglio sono l'IGP di Romagna e le variet\u00e0 importate dalla Francia."}
{"id": "641884", "revid": "767487", "url": "https://it.wikipedia.org/wiki?curid=641884", "title": "Semna", "text": "Semna (talvolta chiamata anche Semna-Ovest) \u00e8 una localit\u00e0 del Sudan.\nDurante la fase storica dell'antico Egitto la localit\u00e0 fu sede di tre importanti fortezze di confine egizio il cui nome era \"Sekhem-Kha-kaura-Ra-maa-kheru\" (Potente \u00e8 il \"giusto di voce\" Khakaura). Khakaura era il \"prenomen\" di Sesostri III\nPosizione geografica.\nSemna si trova a circa 40 chilometri a sud della seconda cateratta del Nilo, sulla sponda occidentale nella Bassa Nubia. Di fronte a Semna, sulla sponda orientale si trova Kumna, sede di un'altra fortezza egizia.\nA causa della costruzione della diga di Assuan ed alla conseguente formazione del lago Nasser entrambe le localit\u00e0 sono state sommerse dalle acque del Nilo.\nStoria della fortezza.\nSesostri III fece costruire la pi\u00f9 importante fortezza di Semna su quello che, allora, era il confine con la Nubia in una stretta gola. La fortezza era rinforzata da altre due fortificazioni erette a Kumma o Semna Est, in egizio \"Itnw-pedjawt\", e a Semna-Sud, in egizio \"Dair-khaset\", allo scopo di assicurare il controllo del confine dai possibili attacchi militari provenienti dal regno di Kush rivale estremamente pericoloso.\nLa localit\u00e0 si presentava anche come il luogo adatto per una postazione doganale in quanto tutto il traffico tra Egitto e Nubia si svolgeva sul fiume. La presenza della fortezza permetteva anche di controllare i tentativi delle popolazioni della Nubia di spostarsi verso nord. Su questo problema ci \u00e8 pervenuto un decreto di Sesostri III che dice:\nSemna e Kumma svolgevano anche il ruolo di porto militare ed entrambe furono in auge fino alla XIII dinastia, nel Secondo periodo intermedio, con il sovrano Sobekhotep III dopo il quale inizi\u00f2 un lento declino nelle postazioni pi\u00f9 remote del regno d'Egitto.\nLa fortezza era ancora in uso durante il Nuovo Regno quando venne ampliato il tempio locale dedicato al dio nubiano Ded\u00f9n.\nTempio.\nA Semna si trovava anche un tempio che, in seguito alla creazione della diga di Assuan, per evitarne inabissamento, \u00e8 stato smontato e ricostruito nel museo di Khartum."}
{"id": "641888", "revid": "712828", "url": "https://it.wikipedia.org/wiki?curid=641888", "title": "Pok\u00e9mon Chronicles", "text": " \u00e8 uno spin-off, ideato negli Stati Uniti d'America dell'anime \"Pok\u00e9mon\". \"Pok\u00e9mon Chronicles\" non costituisce propriamente una serie, ma \u00e8 un gruppo di episodi isolati, la cui trama si esaurisce nell'episodio stesso, incentrati su personaggi secondari del cartone animato, tra cui Gary Oak, Richie o la famiglia di Brock.\nDistribuzione.\nLa serie \u00e8 stata realizzata negli Stati Uniti, dove \u00e8 uscita anche in versione DVD, ed \u00e8 composta da 22 episodi.\nNel Regno Unito \u00e8 stata trasmessa dall'11 maggio al 5 ottobre 2005, in Canada \u00e8 stata trasmessa ogni venerd\u00ec a partire dal 9 settembre 2005 e in Italia \u00e8 stata trasmessa ogni sabato su Italia 1, a partire dal 21 ottobre 2006. Successivamente la stessa rete ha proposto gli episodi anche la domenica dal 31 dicembre dello stesso anno. A partire dal 28 febbraio 2010 Italia 1 ha trasmesso nuovamente in replica, ogni domenica mattina, le puntate di \"Pok\u00e9mon Chronicles\".\n\"Pok\u00e9mon H\u014ds\u014d\".\nIn Giappone gli episodi speciali conosciuti in Occidente tramite la serie \"Chronicles\" andarono in onda come segmento di , un programma televisivo giapponese dedicato ai Pok\u00e9mon, presentato da Misty e Brock. Trasmesso su TV Tokyo a cadenza settimanale dal 15 ottobre 2002 al 28 settembre 2004, oltre agli episodi speciali il programma si componeva di uno spettacolo in studio in cui un uomo vestito da Treecko si occupa di far divertire i telespettatori e un gruppo di bambini e repliche di episodi gi\u00e0 trasmessi."}
{"id": "641889", "revid": "2519", "url": "https://it.wikipedia.org/wiki?curid=641889", "title": "Scalogno", "text": ""}
{"id": "641890", "revid": "2519", "url": "https://it.wikipedia.org/wiki?curid=641890", "title": "Allium ascalonium", "text": ""}
{"id": "641894", "revid": "2175", "url": "https://it.wikipedia.org/wiki?curid=641894", "title": "F\u00ebdor Saljapin", "text": ""}
{"id": "641896", "revid": "237256", "url": "https://it.wikipedia.org/wiki?curid=641896", "title": "Viktor Borisovic Sklovskij Viktor", "text": ""}
{"id": "641899", "revid": "38120", "url": "https://it.wikipedia.org/wiki?curid=641899", "title": "Vera de Bidasoa", "text": ""}
{"id": "641901", "revid": "1543377", "url": "https://it.wikipedia.org/wiki?curid=641901", "title": "Contea di Suffolk (Massachusetts)", "text": "La contea di Suffolk, Suffolk County in inglese, \u00e8 una contea dello Stato del Massachusetts negli Stati Uniti. La contea, posta nella parte orientale dello Stato, ha come capoluogo Boston, la principale citt\u00e0 del New England.\nLa popolazione al censimento del 2000 era di 689.807 abitanti, 753.580 secondo una stima del 2009.\nGeografia fisica.\nCome per altre contee del Massachusetts a partire dal 1999 la contea di Suffolk esprime solo una regione storico-geografica, essendo tutte le funzioni amministrative passate ad altre agenzie dello Stato del Massachusetts.\nLa contea confina a nord con la contea di Essex, ad est si affaccia sull'Oceano Atlantico, a sud confina con la contea di Norfolk ed a ovest con quella di Middlesex. La citt\u00e0 di Brookline \u00e8 una enclave della contea di Norfolk circondata quasi completamente dalla contea di Suffolk.\nIl territorio \u00e8 pianeggiante e la costa presenta delle vaste insenature in corrispondenza degli estuari dei fiumi che vi sfociano. Il confine settentrionale con la contea di Essex \u00e8 segnato dall'estuario del fiume Saugus. Pi\u00f9 a sud il fiume Mystic separa Boston da Chelsea e poco pi\u00f9 a sud il fiume Charles separa Cambridge, nella contea di Middlesex, da Boston. Infine il confine meridionale con la contea di Norfolk \u00e8 segnato dal fiume Neponset. Nella baia del \"Boston Harbour\" affiorano varie isole che fanno parte della contea: \"Thompson\", \"Spectacle\", \"Long\", \"Rainsford\", \"Gallups\", \"Lovell\" e \"Georges\"."}
{"id": "641904", "revid": "1983214", "url": "https://it.wikipedia.org/wiki?curid=641904", "title": "Hats Off", "text": ""}
{"id": "641910", "revid": "547992", "url": "https://it.wikipedia.org/wiki?curid=641910", "title": "Mauro Di Francesco", "text": "Biografia.\nFiglio di una sarta e di un direttore di palcoscenico teatrale, inizia a recitare sin da ragazzino. Nel 1968, a soli 17 anni, recita nello sceneggiato a puntate trasmesso dalla RAI \"La freccia nera\", interpretando il ruolo del giovane Robby. Negli anni settanta entra a far parte del Gruppo Repellente, ideato da Enzo Jannacci e Beppe Viola, assieme a Diego Abatantuono, Massimo Boldi, Giorgio Faletti, Giorgio Porcaro ed Ernst Thole.\nHa preso parte poi a numerose commedie degli anni ottanta, (\"Sapore di mare 2 - Un anno dopo\", \"Yesterday - Vacanze al mare\", \"Ferragosto OK\" e pi\u00f9 tardi nei due \"Abbronzatissimi\").\nNel 2012 partecipa alla commedia \"Vengo a prenderti stasera\" con Nini Salerno, che vede l'esordio di Diego Abatantuono come regista teatrale.\nVita privata.\n\u00c8 stato legato sentimentalmente per due anni all'attrice francese Pascale Reynaud da cui ha avuto un figlio, Daniel. Di Francesco e la Reynaud si sono conosciuti sul set del film \"Sapore di mare 2 - Un anno dopo\" e sono rimasti legati dal 1983 al 1985. Nel 1997 ha sposato Antonella Palma di Fratianni. "}
{"id": "641911", "revid": "12290", "url": "https://it.wikipedia.org/wiki?curid=641911", "title": "Pardon Us", "text": ""}
{"id": "641913", "revid": "125937288", "url": "https://it.wikipedia.org/wiki?curid=641913", "title": "Vittime della 'ndrangheta", "text": "Le vittime della 'ndrangheta sono state 291, negli ultimi 50 anni, di cui 200 negli ultimi 25 anni. Nove volte su dieci non si sa chi sia l'assassino esclusi i casi di lupara bianca.\nInoltre solo nella met\u00e0 degli omicidi si \u00e8 riusciti a definirne il contesto.\nElenco di vittime della 'ndrangheta:\nXIX secolo.\nDon Antonio Polimeni e don Giorgio Fallara, uccisi nel 1862 a Ort\u00ec (Reggio Calabria) perch\u00e9 avevano denunciato la \u2018ndrangheta.\nMedia.\nDi seguito i media che hanno trattato delle vittime di 'ndrangheta:"}
{"id": "641922", "revid": "729019", "url": "https://it.wikipedia.org/wiki?curid=641922", "title": "Tim Staffel", "text": "Biografia.\nStudia teatro a Gie\u00dfen e nel 1993 debutta a Berlino come regista teatrale e drammaturgo. In seguito scrive romanzi come \"Terrordrom\", per cui assurge alla fama di scrittore di culto, libretti per il teatro, radiodrammi e dirige un lungometraggio per il cinema, \"Westerland\", tratto dal suo romanzo \"Jes\u00fas und Muhammed\"."}
{"id": "641925", "revid": "62004", "url": "https://it.wikipedia.org/wiki?curid=641925", "title": "Albino Crespi", "text": "Professionista dal 1952 al 1956, vinse una tappa al Giro d'Italia 1953."}
{"id": "641927", "revid": "125912413", "url": "https://it.wikipedia.org/wiki?curid=641927", "title": "...le band si sciolgono", "text": "...le band si sciolgono \u00e8 il nono album in studio di Luca Carboni, pubblicato il 29 settembre 2006.\nAll'album fa seguito la tourn\u00e9e \"...le band si sciolgono Tour 2007\".\nIl disco.\nI testi e le musiche di tutte le canzoni sono di Luca Carboni. In alcune tracce, Carboni si \u00e8 avvalso della collaborazione di alcuni artisti del panorama musicale italiano: in \"Lampo di vita\", ad esempio, le musiche sono state composte insieme a Gaetano Curreri e Saverio Grandi, cos\u00ec come Pino Daniele che ha collaborato all'arrangiamento del brano \"La mia isola\"; Tiziano Ferro, invece, ha duettato nel brano \"Pensieri al tramonto\". La fotografia di copertina dell'album \u00e8 di Antonello Giorgi.\nEdizioni.\nCD.\n...le band si sciolgono nella versione solo CD contiene nove tracce.\n\"...le band si sciolgono\" (CD+DVD).\nL'edizione limitata CD+DVD contiene il CD con le 11 tracce e il DVD con 3 videoclip firmati da Marco Pavone che hanno ricevuto un riconoscimento speciale al \"Premio Videoclip Italiano\"."}
{"id": "641929", "revid": "12290", "url": "https://it.wikipedia.org/wiki?curid=641929", "title": "Pack Up Your Troubles", "text": ""}
{"id": "641933", "revid": "12290", "url": "https://it.wikipedia.org/wiki?curid=641933", "title": "Sons of the Desert", "text": ""}
{"id": "641943", "revid": "72811", "url": "https://it.wikipedia.org/wiki?curid=641943", "title": "Liceo musicale", "text": ""}
{"id": "641944", "revid": "339392", "url": "https://it.wikipedia.org/wiki?curid=641944", "title": "Bonnie Scotland", "text": ""}
{"id": "641947", "revid": "6923", "url": "https://it.wikipedia.org/wiki?curid=641947", "title": "Omicidio di Marta Russo", "text": "L'omicidio di Marta Russo, avvenne all'interno della citt\u00e0 universitaria della Sapienza di Roma il 9 maggio 1997, quando la ragazza, studentessa ventiduenne di giurisprudenza, fu gravemente ferita da un colpo di pistola, morendo cinque giorni dopo in ospedale.\nL'omicidio fu al centro di un complesso caso, oggetto di grande copertura mediatica alla fine degli anni novanta, sia per il luogo in cui era stato perpetrato, sia per la difficolt\u00e0 delle prime indagini, che non riuscirono a delineare un movente, vertendo per esempio tra ipotesi non confermate come lo scambio di persona, il \"delitto perfetto\" o il terrorismo, e infine lo sparo accidentale; \u00e8 ricordato anche per l'intervento di personalit\u00e0 politiche, specie a causa dell'atteggiamento dei due pubblici ministeri, ritenuto da molti eccessivamente inquisitorio e che diede anche luogo a un breve procedimento per abuso d'ufficio e violenza privata.\nNel 2003 fu condannato in via definitiva per il delitto, principalmente sulla base di una controversa testimonianza, un assistente universitario di filosofia del diritto, Giovanni Scattone, per omicidio colposo aggravato; un suo collega, Salvatore Ferraro, fu condannato limitatamente al reato di favoreggiamento personale; entrambi si sono sempre professati innocenti. Nella prima sentenza si specifica che Scattone avrebbe esploso un colpo per errore, maneggiando una pistola per motivi ignoti, forse per provare l'arma sparando contro un muro o senza sapere che fosse carica, e Ferraro lo avrebbe coperto, tacendo e portando via l'arma. Il delitto fu definito colposo anche perch\u00e9 Scattone, dalla posizione in cui si sarebbe trovato, non avrebbe potuto esplodere un colpo mirato, n\u00e9 avrebbe compiuto un'azione dolosa in presenza di tanti testimoni. Il terzo indagato, l'usciere dell'istituto Francesco Liparota, venne assolto dall'accusa di favoreggiamento dalla Cassazione, tramite annullamento senza rinvio. Tutti i numerosi altri indagati, principalmente per i reati di favoreggiamento, diffamazione o falsa testimonianza, furono assolti con formula piena in primo grado.\nIl caso di Marta Russo \u00e8 finito negli anni per diventare uno dei misteri della cronaca nera italiana.\nLa vittima e il delitto.\nLa mattina del 9 maggio 1997, alle ore 11:42 circa, Marta Russo, studentessa di giurisprudenza ed ex campionessa regionale di scherma, 22 anni compiuti il 13 aprile, fu raggiunta alla testa da un proiettile calibro .22, a punta cava, camiciato e composto da solo piombo, mentre, insieme all'amica Jolanda Ricci, percorreva un vialetto all'interno della Citt\u00e0 Universitaria, tra le facolt\u00e0 di Scienze Statistiche, Scienze Politiche e Giurisprudenza. Il proiettile penetr\u00f2 la nuca, dietro l'orecchio sinistro, spezzandosi in undici frammenti che causarono danni irreversibili. I testimoni parlarono di un colpo attutito, come sparato da un'arma col silenziatore, identificata in una carabina o una pistola (come verr\u00e0 detto nel processo). Tra i soccorritori vi fu anche lo zio della studentessa, dipendente della Sapienza.\nLa ragazza fu trasportata al vicino Policlinico Umberto I, dove arriv\u00f2 in coma; il 13 maggio, alle ore 22, i medici constatarono la morte cerebrale. I genitori, Donato Russo e Aureliana Iacoboni, e la sorella Tiziana decisero di donarne gli organi, seguendo un desiderio espresso anni prima da Marta dopo aver visto un servizio televisivo sul delitto di Nicholas Green; la notte del 14 maggio venne staccata la spina ai macchinari che la tenevano in vita, e Marta fu dichiarata morta. Ai funerali, tenutisi presso l'ateneo, parteciparono Romano Prodi, Walter Veltroni, Luciano Violante e Luigi Berlinguer, oltre a una folla numerosa di studenti, amici e persone comuni. Papa Giovanni Paolo II invi\u00f2 un messaggio. Marta Russo \u00e8 sepolta nel Cimitero del Verano di Roma. Dal 2007 la tomba si trova in un nuovo settore rispetto a quello originario, al riquadro 85.\nA Marta Russo venne concessa la laurea alla memoria alla presenza del Presidente della Repubblica Oscar Luigi Scalfaro, inoltre fu apposta una targa commemorativa e intitolate alcune aule dell'ateneo. Il 26 maggio 2001 la seconda edizione del torneo di scherma \u00abTrofeo Marta Russo\u00bb \u00e8 diventato internazionale. Dal 2004 ha cambiato denominazione in \u00abUna stella per Marta\u00bb. Nel 2001 fu dedicato a Marta Russo un parco nel quartiere Labaro in Roma, adiacente a via Gemona del Friuli. Dal 14 maggio 2003 si svolge il premio \u00abMarta Russo. La Donazione degli organi: gesto d'amore a favore della vita\u00bb, rivolto agli studenti degli istituti di scuola media superiore di Roma e provincia, promosso dall'Associazione Marta Russo e dalla Provincia di Roma. Il 5 maggio 2010 l'Istituto Comprensivo \"Via Italo Torsiello\" di Roma, frazione di Trigoria, fu intitolato a Marta Russo con una cerimonia alla quale parteciparono i genitori della ragazza.\nLe indagini.\nA causa della complessit\u00e0 della scena del delitto, per ricostruire la dinamica degli eventi si dovette ricreare virtualmente il cortile dell'universit\u00e0 con una videocamera laser tridimensionale unica in Italia, in possesso della Facolt\u00e0 di Architettura dell'Universit\u00e0 degli studi di Ferrara e in uso ai tecnici del NubLab / DIAPREM. Gli scanner 3D, utilizzati abitualmente per rilevare l'architettura storica in funzione del restauro, permisero in questo caso di realizzare un modello preciso come base per le perizie. La ricostruzione balistica seguente \u00e8 stata criticata da alcuni esperti di armi, come l'ex magistrato Edoardo Mori; egli afferma, riprendendo critiche gi\u00e0 effettuate, che le perizie non potevano sostenere con certezza che il colpo part\u00ec da una precisa stanza, scrivendo anche che fu a causa degli errori forensi che si focalizz\u00f2 l'attenzione sul luogo sbagliato come punto di partenza del colpo. A seconda della posizione della testa della vittima, si potevano infatti ricostruire diverse traiettorie. Per i periti il colpo poteva essere partito solo dall'istituto di Filosofia del diritto o dal bagno disabili di Statistica; una minoranza, basandosi sull'impressione di un testimone, sugger\u00ec la sede di Fisiologia.\nLa particolarit\u00e0 del luogo del delitto, la coincidenza con gli anniversari delle morti di Aldo Moro, ucciso dalle Brigate Rosse, e Peppino Impastato, assassinato dalla mafia (9 maggio 1978) e di Giorgiana Masi (studentessa vittima di proiettile vagante durante una manifestazione a Roma, il 12 maggio 1977) e di altre personalit\u00e0 legate alla politica degli anni '70, contemporaneamente alla clamorosa vittoria della destra nelle elezioni delle rappresentanze studentesche tenute nei giorni precedenti all'omicidio, resero plausibile la tesi dell'agguato terroristico-politico, ipotesi abbandonata perch\u00e9 n\u00e9 Marta Russo n\u00e9 Jolanda Ricci appartenevano a movimenti, se si escludeva la teoria dello scambio di persona per un certo periodo tenuta in considerazione.\nC'erano state comunque minacce ventilate di terrorismo, dal rosso (risultato poi presente in alcuni ambienti della Sapienza) e nero al separatismo fino al terrorismo islamista, che aveva nel mirino Roma e il Giubileo del 2000.\nL'ipotesi di una nuova strategia della tensione fu ventilata da alcuni a ridosso dell'omicidio, parlando di un atto senza movente nello stile tipico dei terroristi di estrema destra nel periodo 1969-1984, ma anche questa pista fu presto abbandonata. Tale pista, facendo riferimento ad allarmi e segnalazioni che gli sarebbero pervenuti, fu sostenuta dal rettore dell'universit\u00e0, Giorgio Tecce.\nLe brevi indagini iniziali furono ad ampio spettro e scandagliarono il passato di Marta (un ex ragazzo della vittima, ex guardia giurata e autista alla Sapienza, era positivo allo stub sulla mano ma aveva un solido alibi), dei suoi familiari, dell'amica Jolanda e di altri testimoni. Nel vialetto erano presenti, oltre alla vittima e all'amica, alcuni dipendenti dell'universit\u00e0 e delle imprese di pulizia, alcuni studenti e qualche docente; a una cinquantina di metri stazionavano alcuni studenti di origine iraniana che stavano distribuendo materiale contro il regime degli ayatollah.\nUna pista vagliata all'inizio fu che l'obiettivo fosse un impiegato delle imprese di pulizia o che fosse un crimine maturato nell'ambiente lavorativo, con la vittima colpita per puro caso; due dipendenti vennero indagati, ma la posizione venne subito archiviata. Le piste delle ditte di pulizia e dello scambio di persona ritorneranno in anni seguenti (cfr. sezione Teorie alternative).\nGli inquirenti cominciarono a raccogliere testimonianze ma nessuna delle persone nelle stanze superiori venne collegata al terrorismo o alla criminalit\u00e0. Il 21 maggio (ma il giornalista Flavio Haver ne parla gi\u00e0 in un articolo del 19), sul davanzale dell'Aula Assistenti dell'Istituto di filosofia del diritto, la Polizia Scientifica ritrova una presunta particella di \u201cferro-bario-antimonio\u201d, indirizzando gli inquirenti ad abbandonare le precedenti indagini sulla ditta di pulizie e su altre persone, e ogni pista alternativa. La sentenza di annullamento della Cassazione del 2001 definir\u00e0 questo fatto come \"un errore\". Il vicequestore Belfiore, prima ancora di avere qualsiasi conferma e molto prima che venissero fatti i nomi di Scattone e Ferraro: \"Secondo noi sono stati due assistenti che cazzeggiavano con una pistola\". La finestra dalla quale era stato esploso il colpo, secondo alcuni rilievi scientifico-chimici, era negli uffici al secondo piano della Facolt\u00e0 di Giurisprudenza.\nIn totale vennero iscritti nel registro degli indagati circa 40 persone, e venne indiziato, come forte sospettato all'inizio, un bibliotecario di Lettere, Rino Zingale, poi scagionato.\nFurono ascoltati come testimoni, tra gli altri, una studentessa fuoricorso, Giuliana Olzai, 44 anni, il professor Nicol\u00f2 Lipari, ex parlamentare democristiano, e soprattutto sua figlia Maria Chiara Lipari, dottoranda.\nDopo aver riferito i ricordi in maniera frammentaria, definita \"subliminale\" e parlando di \"atmosfera strana\" nell'aula, la Lipari fece i nomi del professor Bruno Romano, direttore dell'istituto e noto filosofo, che fu arrestato (ai domiciliari) per favoreggiamento e poi scagionato (venne difeso dagli avvocati Giulia Bongiorno e Franco Coppi), di Gabriella Alletto, 45 anni, impiegata dell'istituto, di Francesco Liparota, 35 anni, all'epoca usciere della facolt\u00e0 di legge., e in seguito di due assistenti universitari, Salvatore Ferraro, 30 anni, gi\u00e0 dottore di ricerca in Giurisprudenza e assistente del professor Gaetano Carcaterra, e - solo l'8 agosto 1997 alla polizia aeroportuale di Fiumicino, a due mesi dai primi arresti - di Giovanni Scattone, 29 anni, dottorando e assistente non retribuito del professor Romano presso la facolt\u00e0 di Lettere e Filosofia e ricercatore di \"teoria generale del diritto e filosofia della politica\" assieme a Ferraro; i due assistenti tenevano all'epoca alcuni corsi di filosofia del diritto.\nAlcuni studenti testimoniarono che il \"delitto perfetto\" era stato l'oggetto di alcuni discorsi dei due assistenti universitari, anche se poi lo negarono in aula. Questo fatto spinse parte della stampa e della televisione ad una sorta di accanito linciaggio mediatico dei due principali sospetti; seppur considerata una pista poco consistente, gli inquirenti insistevano che i due avessero voluto \"inscenare\" o \"simulare\" un delitto senza movente, ma che la situazione fosse degenerata per colpevole imprudenza, circostanza sempre negata con determinazione da Scattone e Ferraro e poi caduta nel corso delle indagini e del primo processo. In realt\u00e0 i due non tennero mai un seminario universitario sul tema citato, come ipotizzato, e la dispensa che secondo la procura era stata venduta in numerose copie non venne mai rintracciata o vista; il professor Carcaterra lo sment\u00ec, precisando che era lui a decidere il contenuto delle lezioni, e che non tratt\u00f2 del delitto perfetto ma di strategie difensive: Un altro assistente rifer\u00ec che Ferraro pronunci\u00f2 solo una volta, per scherzo, l'espressione \"delitto perfetto\". Essi vennero arrestati e tenuti in custodia per il \"delitto continuato di illegale detenzione e porto in luogo aperto al pubblico di arma da fuoco, aggravato dalla connessione teleologica con il delitto di omicidio volontario in danno di Russo Marta\".\nUn investigatore si spinse a paragonare Scattone e Ferraro ai \"compagni di merende\" del caso del Mostro di Firenze, coniando il nome \"compagni di pizzeria\"; nell'indagine entrarono elementi personali e illazioni e ci fu una colpevolizzazione mediatica molto forte.\nDopo numerosi interrogatori e dopo aver a lungo negato, Gabriella Alletto li accus\u00f2 di aver sparato; Scattone e Ferraro furono subito arrestati e incriminati per omicidio volontario in concorso, ma si proclamarono innocenti anche se fornirono alibi non pienamente confermati.\nScattone dir\u00e0 di essere stato in diversi luoghi: di non essere stato in Istituto alle 9:30 come detto ad altri e che prima avrebbe incontrato il professor Lecaldano a Villa Mirafiori (il quale non ricordava l'ora precisa, compresa tra le 11:00 e le 12:30 (ma 10:30-11:30 era l'esatto orario del ricevimento del docente lasciando il suo ufficio alle 11:30 e recandosi alla citt\u00e0 universitaria, prima a Storia per prenotare un esame (trov\u00f2 un foglio affisso che era \"strappato\", particolare confermato dal professor Guy, il foglio sarebbe stato strappato dopo l'8 maggio e tolto tra l'11 e il 12; invece la professoressa Casiero non si ricord\u00f2 di lui), poi and\u00f2 a ritirare un certificato per gli esami del corso di Lettere a cui era iscritto come studente (arrivando alle ore 11:50, cio\u00e8 circa 8 minuti dopo lo sparo, ed essendoci la fila di studenti allo sportello gli venne consegnato, secondo i riscontri, tra le 11:50 e le 12:05 (ma non recava direttamente l'orario) anche se egli rifer\u00ec che gli fu consegnato \"prontamente\", intendendo per alcuni nel momento in cui si present\u00f2 all'operatore alcuni minuti dopo: \"Ricordo di essere giunto nella segretaria di Lettere verso le 11,50 e ho richiesto un certificato di convalida degli esami che mi \u00e8 stato consegnato all'istante\", anche se parla di 15 minuti di ritardo dovuti alla fila); l'orario di emissione del certificato indicava comunque poco dopo le 12:00 come riferito da Scattone che quindi sarebbe giunto all'incirca all'ora da lui indicata; vide l'assistente Fiorini alle 12:05 (prima della ripartenza dell'ambulanza, giunta alle 11:59, ma inizialmente non lo menziona), infine, dopo le 12:15 vide alcune studentesse, docenti, gli studenti La Porta (tra le 12:15 e le 12:20 circa) e Greco, molti dei quali confermarono, pur non indicando l'ora con precisione. Sarebbe andato a Filosofia del diritto solo dopo il ferimento, incontrando La Porta, ma non seppe con precisione dell'accaduto fino a quando non lo vide in televisione mentre era col padre a casa, dopo le 13:00; poco prima Scattone telefon\u00f2 a casa di Ferraro e parl\u00f2 con lui, come certificato dai tabulati. Gli studenti in fila allo sportello non ricordavano il volto di Scattone, e gli inquirenti gli contestano, pur non potendo provare queste affermazioni, di aver mandato un'altra persona (un presunto complice mai identificato, anche se fu notata l'abitudine degli studenti che si facevano fare i certificati da impiegati conoscenti, di evitare gli sportelli e presentarsi direttamente negli uffici, cosa che chi ritir\u00f2 il certificato non fece; secondo gli avvocati ci\u00f2 avvalorava l'alibi) a ritirarlo, o (prima di accettare la testimonianza Olzai) di aver percorso molto in fretta la strada tra l'aula 6 e Lettere, in circa 5 minuti. Il certificato, confrontato con quello di altri studenti, indica che Scattone sarebbe stato il penultimo della fila (come disse lui stesso), e che l'ultima era una studentessa, come in effetti si appur\u00f2.\nStefano La Porta, testimone dell'accusa, testimoni\u00f2 invece in favore di Scattone, e venne incriminato per falsa testimonianza e favoreggiamento (ma verr\u00e0 prosciolto) per aver detto che egli era arrivato solo in tarda mattinata, quasi a mezzogiorno, all'Istituto, confermandone la versione). \nSalvatore Ferraro disse di essere stato a casa a studiare, con la sorella, e aver ricevuto alle 11:45 la visita di Marianna Marcucci, che conferm\u00f2 con qualche titubanza una breve visita, ma venne indagata per favoreggiamento a causa di una leggera incongruenza con un tabulato telefonico delle ore 13:05, relativo a una telefonata tra Marcucci e Ferraro: la Marcucci conferma di aver chiamato Ferraro \"diverse volte\", dai telefoni pubblici della facolt\u00e0 di Economia e Commercio e da un bar sotto casa Ferraro. \u00abQuel 9 maggio, per me, fu una giornata incredibilmente normale, di routine [...] Ero a casa a studiare, dopo le prime pratiche mattutine mi sono messo davanti a un libro, di colore arancione, era un libro di linguistica... C'era anche mia sorella...\u00bb\"; Teresa Ferraro alle 11,30 esce per andare in palestra. Attraverso i tabulati della Telecom, gli investigatori verificano le chiamate: la prima alle 8,33 da casa, la seconda alle 10,55 da un telefono pubblico (52 secondi) e l'ultima alle 13,05 ancora da casa. Altre tre chiamate la ragazza risulta averle fatte alla madre: alle 10,49, alle 11,05 e alle 11,37. Di fronte a questa contestazione, la teste afferma: \"\u00abHo detto di aver chiamato Ferraro dalla cabina del bar perch\u00e9 questa \u00e8 la mia normale abitudine, cio\u00e8 quella di chiamare prima di salire a casa sua per cui mi sono evidentemente sbagliata in buona fede confondendo le circostanze\u00bb\". In seguito Marcucci precisa che il momento della visita a Ferraro era 11:30-12:30, massimo 12 e 35. Secondo Ferraro, mentre Marianna era a casa sua o quando and\u00f2 via, telefon\u00f2 Alessandra Vozzo, cosa risultante dai tabulati. Alessandra Vozzo (la cui prima telefonata, in cerca di Teresa Ferraro, viene ricordata da Marcucci) conferm\u00f2 di avere telefonato pi\u00f9 volte in casa Ferraro e di aver parlato sia con Salvatore che con Teresa appena tornata, commentando il ferimento di Marta. Un avvocato di parte civile obiett\u00f2 che la sua prima telefonata \u00e8 delle 13.07 mentre la prima notizia sulla Russo venne data dal Tg alle 13.35, ma la teste replic\u00f2: \"Comunque ricordo di aver fatto quella telefonata e che Salvatore ha risposto\". L'incongruenza sulle ore 13:00 fu attaccata dalla parte civile e dai pm, ma apparentemente, anche se la Marcucci si avvalse in aula della facolt\u00e0 di non rispondere poich\u00e9 accusata di favoreggiamento (per cui verr\u00e0 assolta), forniva un alibi a Ferraro per il momento dello sparo. Un testimone a favore di Ferraro, lo studente calabrese Domenico Condemi (\u00abIl 9 maggio, attorno alle 12 mi giunse a casa una strana telefonata di uno studente, tal Domenico Condemi. Mi chiese se il giorno dopo sarei stato in Istituto. Non so bene perch\u00e9. Ma credo che volesse crearsi un alibi\u00bb), venne inficiato poich\u00e9 scoperto imputato in un processo per tentato omicidio, nonch\u00e9 sospettato di essere il proprietario della pistola mai trovata; Condemi afferma poi di non ricordare con precisione il giorno in cui ha chiamato Ferraro; lo studente Albanese afferma di aver chiamato a casa Ferraro, ma alle ore 11:00.\nQueste deposizioni sono contrastanti con quella di Giuliana Olzai che rifer\u00ec, solo dopo 2 mesi, il 9 luglio, di aver visto e incontrato Scattone con Ferraro mentre uscivano via velocemente dopo lo sparo (intorno alle 12:00), con atteggiamento preoccupato. La Olzai descrive l'abbigliamento dei due come leggermente diverso da quello descritto da altri testimoni (Ferraro vestito di grigio-celeste anzich\u00e9, per l'Alletto, blu e con una giacca), ma modifica la sua deposizione dopo un colloquio con gli inquirenti (descrivendo la borsa), sostenendo per\u00f2 che Ferraro le appariva (erroneamente) pi\u00f9 alto di circa 5\u00a0cm di Scattone. I tre testimoni indicano tre diverse posizioni per il momento dopo lo sparo. Per Alletto Scattone si sofferma a parlare con Maria Urilli (che nega), per Liparota invece passa dalla scala antincendio. Secondo quanto scrive Giovanni Valentini (cronista per \"la Repubblica\") ne \"Il mistero della Sapienza\", la pur labile testimonianza Olzai resta comunque quella pi\u00f9 significativa per il processo, per aver incrinato l'alibi dei due indagati fornita da La Porta e Marianna Marcucci, mentre le due testimonianze Lipari e Alletto sarebbero state meno consistenti, in presenza di alibi, oltre che per il modo in cui sono maturate, anche se alla fine sar\u00e0 solo la testimonianza Alletto a costituire il pilastro dell'accusa.\nAssieme a Scattone e Ferraro venne rinviato a giudizio anche Francesco Liparota per favoreggiamento (inizialmente per concorso in omicidio).. Scattone fu difeso dagli avvocati Francesco Petrelli, Manfredo Rossi, Andrea Falcetta e Alessandro Vannucci (in seguito da Giancarlo Viglione), Ferraro da Vincenzo Siniscalchi (parlamentare dei DS), Delfino Siracusano, Fabio Lattanzi e Domenico Cartolano, Liparota dal fratello, Fabio Liparota, e altri legali. Il fratello di Liparota fu indagato all'inizio a piede libero, ma non venne rinviato a giudizio, con l'accusa di aver nascosto la pistola.\nLe dichiarazioni rese nel corso delle indagini e nell'istruttoria dibattimentale.\nLe modalit\u00e0 di assunzione di informazioni da parte delle persone informate sui fatti furono ampiamente criticate, specie nei casi di Maria Chiara Lipari e Gabriella Alletto.\nTestimonianza di Maria Chiara Lipari.\nLipari, poco dopo lo sparo, alle 11:44 (risultano secondo i tabulati Telecom, pi\u00f9 precisi di quelli interni alla Sapienza, due chiamate consecutive, e non come disse la Lipari - dopo aver visto i tabulati dell'universit\u00e0 - una alle 11:44 e una alle 11:48), chiam\u00f2 il padre e disse poi che era entrata nell'aula 6 e \"\u00abla stanza era vuota\u00bb\", ma dopo pressioni ebbe i suddetti ricordi, riguardanti la presenza di una donna e di un uomo, con un altro uomo che usciva salutandola; disse anche che dopo aver effettuato una chiamata nell'aula 6 (quando avrebbe visto la scena), sarebbe uscita per recarsi in altri locali, ritornando poi per parlare col padre al telefono, mentre risulta invece dai tabulati acquisiti successivamente che parl\u00f2 col padre alle ore 11:45 circa (mostrando un ricordo quindi manipolato esternamente dalle precedenti credenze degli inquirenti basate sui tabulati interni, poco precisi). Disse quindi che al momento della prima telefonata erano presenti alcune persone rimaste, come \"immobili\", mentre nella seconda l'aula era vuota da alcuni minuti, cosa difficile dato che le chiamate furono consecutive di pochi secondi, e che vide Scattone fuori dall'aula tra una telefonata e l'altra (in realt\u00e0 tale intervallo di 4 minuti \u00e8 appunto inesistente, frutto di un'errata lettura dei tabulati).\nLipari disse anche al professor Romano: \"\u00abse avessi visto una persona con la pistola in mano non mi farei nessunissimo scrupolo di andarlo a dire\u00bb\"; nelle intercettazioni invece diceva: \"\u00abQuesti fino alle 5 di mattina hanno voluto assolutamente che dal subconscio [...] dall'ano proprio del cervello mi venisse in mente qualche faccia, qualche immagine... E in parte sono anche riuscita a recuperare qualche sensazione... Quest'ultimo interrogatorio \u00e8 stato due ore e mezzo con un certo Procuratore... \u00e8 stato anche a tratti violento... questo diceva sputtano lei, sputtano suo padre... per intimidirti, per costringerti... dicevano \"mors tua vita mea\"... mi dicevano s\u00ec, per\u00f2 allora ti incolpiamo a te, per cui dillo (...) se valesse proceduralmente, mi farei proprio ipnotizzare (...) Io la terza persona la posso identificare solo attraverso l'ipnosi\u00bb\".\nPoi fa riferimento al suo stato emotivo fortemente alterato e parla di Ferraro che \"\u00abavrebbe proprio gli amici con le armi in casa in Calabria proprio sotto il cuscino\u00bb\". La Lipari, prima di parlare di Ferraro, Liparota e Alletto, fece i nomi, dicendo di averne percepito la voce o la presenza, degli assistenti Massimo Mancini, che possiede delle pistole, e Andrea Simari, ma gli inquirenti verificano il loro alibi e lo trovano solido. Inoltre parlando poi di Ferraro come presente, pur dicendo inizialmente di non averlo visto in volto, e lo descrive pi\u00f9 alto di circa 7\u00a0cm rispetto alla reale statura dell'assistente.\nScrive Vittorio Pezzuto di un'ulteriore incongruenza, in quanto se fosse entrata per telefonare dopo alcuni minuti dopo lo sparo, collocato in base a queste incongruenze alle 11:40 circa (come risultante per via deduttiva dal cartellino timbrato di una testimone) e non nell'immediatezza non avrebbe potuto vedere nessuno dei sospetti, posizione recepita dall'appello ma non considerata determinante per la sentenza (nel caso per\u00f2 la Lipari sarebbe entrata invece quattro minuti dopo lo sparo, senza poter vedere nessuno in ogni caso, n\u00e9 poteva essere stata vista da Alletto e Liparota allarmati dal colpo alle 11:44, e in presenza di Scattone, Ferraro e forse di un altro dipendente prendere il telefono):\nLipari disse poi che dalle 11:30 alle 12:00 (a eccezione dei minuti a cavallo delle 11:44) lei, Maria Urilli e Gabriella Alletto stavano tentando di fare un fax che non partiva per un malfunzionamento. Anche Liparota rifer\u00ec di aver ricevuto indebite pressioni perch\u00e9 \"ricordasse\" Scattone e Ferraro nell'aula 6, ma nonostante le presunte minacce e il carcere, ritratter\u00e0 subito una presunta confessione, difendendo gli altri accusati. Lo stesso Salvatore Ferraro rifiuta di accusare Scattone per far cadere l'accusa nei suoi confronti, poich\u00e9 lo ritiene innocente, riferendo poi di essere stato, con gli altri imputati, insultato e maltrattato dai poliziotti (avr\u00e0 una denuncia per calunnia, poi caduta).\nIl caso Alletto.\nGabriella Alletto, segretaria amministrativa, venne interrogata come testimone ma trattata subito come un'indagata, senza che potesse nominare prontamente un legale. La condotta dei pubblici ministeri nel corso dell'interrogatorio, quasi al limite della minaccia verso la donna che ebbe una crisi nervosa, fu definita \"gravissima\" dall'allora Presidente del Consiglio Romano Prodi, in quanto la legge proibisce pressioni psicologiche sui testimoni, e ci furono critiche da parlamentari e dal Ministro della Giustizia Giovanni Maria Flick, che apr\u00ec un'inchiesta ministeriale, in seguito alla quale vennero rinviati a giudizio dalla procura di Perugia per abuso d'ufficio e violenza privata, ma in seguito prosciolti. L'interrogatorio apparve comunque troppo pressante nei confronti di una persona che non era indagata.\nLa Alletto venne interrogata circa 13 volte in tre giorni. I pm affermarono - nei fatti - che l'impiegata doveva dire che Scattone e Ferraro erano nella stanza, altrimenti sarebbe stata lei sola a essere accusata di omicidio: \"\u00abLei \u00e8 messa male, \u00e8 messa peggio de quello che ha sparato. ( [...] ) I casi sono due: o lei \u00e8 responsabile di omicidio, o lei \u00e8 responsabile di favoreggiamento personale. Non si sbaglia, non si scappa!. Per omicidio lei va certamente in carcere e non esce pi\u00f9\u00bb\" e all'affermazione della testimone \"finir\u00e0 che me ammazzo... a me me prenderanno pe' scema, pe' fissata a me\", il procuratore Italo Ormanni rispose \"\u00abNo, la prenderanno [...] la prenderemo per omicida! (...) La prenderemo per omicida!\u00bb\". Il pm Carlo Lasperanza disse che \"\u00absuo cognato l'ho ripescato io, che nessuno lo voleva, lo voleva prendere: sono disposto a fargli un encomio scritto a suo cognato, per quest'opera che sta facendo, quindi ne avr\u00e0 anche un vantaggio personale\u00bb\".\nNella registrazione dell'11 giugno 1997, con l'audio originale recuperato dai cronisti di Radio Radicale (esso venne reso pubblico integralmente, contemporaneamente a un breve videotape allegato al settimanale \"Panorama\", solo nel settembre 1998 a processo iniziato), la Alletto ripeteva, per quasi quattro ore, infatti: \"\u00abNon sono mai entrata in quell'aula [...] Io nun ce stavo l\u00e0 dentro, te lo giuro sulla testa dei miei figli\u2026 Non ci sono proprio entrata, ma come te lo devo d\u00ec? Fino allo sfinimento\u2026\u00bb\". Parti delle registrazioni verranno trovate tagliate. \nParlando da sola col cognato ispettore di polizia Luigi Di Mauro (ammesso irregolarmente all'interrogatorio), la Alletto aveva ribadito:\nDi Mauro, per \"aiutarla a ricordare\", le mostr\u00f2 uno schizzo dell'aula, con le varie persone che sarebbero state presenti secondo il pm (che si basava sui \"ricordi\" della Lipari): lei stessa, Liparota, Ferraro e un altro incerto (forse Scattone):\nLa dottoressa Cappelli dichiarer\u00e0 che il 12 giugno la Alletto disse: \"\u00abMi hanno messa in mezzo\u2026io in quella stanza non c'ero, per\u00f2 non mi conviene dire che non c'ero [\u2026] loro si immaginavano la scena, ma avevano bisogno di un testimone attendibile, di una persona affidabile\u00bb\".\nIn un'intercettazione ambientale (12 giugno 1997, ore 8.25) dice: \nI colleghi riferiscono che la donna parlava della minaccia fattale di toglierle la patria potest\u00e0 sui figli, che fu minacciata di 24 anni di prigione, e che diceva che \"I nomi non me li hanno fatti\", poi ripeteva il contrario. Nell'intercettazione dell'interrogatorio si parla infatti di Liparota, Lipari e Ferraro in numerosi passaggi.\nUn ulteriore scambio di battute in privato col cognato fece pensare che non avesse assistito direttamente: \nIl nome di Ferraro come colui che spar\u00f2 venne escluso poich\u00e9 egli \u00e8 mancino, mentre secondo gli esperti lo sparatore era destrorso. Bench\u00e9 fu affermato che Scattone fu inserito nell'indagine solo con le dichiarazioni di chiamata in correit\u00e0 di Gabriella Alletto e mai comparso nei verbali o negli interrogatori, il che renderebbe spontaneo e veritiero il ricordo, egli risulta peraltro gi\u00e0 indagato a piede libero il 30 maggio 1997, e in qualit\u00e0 di indagato, seppur secondario, fu intervistato sul Messaggero dal giornalista Luca Lippera; il suo telefono fu messo sotto sorveglianza il 6 giugno ed egli fu interrogato sull'alibi il 12 giugno. Scattone, Fiorini e Ferraro erano risultati gli unici dipendenti con alibi non solidi prima dell'accusa di Alletto.\nIl 14 giugno, dopo tutti gli interrogatori (le viene contestata anche la sua assunzione \"irregolare\"), accusa i sospettati. Serenella Armellini rifer\u00ec che ancora la mattina del 14 giugno, subito prima di recarsi in Questura dove cambier\u00e0 versione, dopo essere stata interrogata da membri della DIGOS senza la presenza dell'avvocato difensore, per nove ore e senza verbale, la segretaria le disse: \"Bisogna fare come dicono loro\".\nSecondo il professor Alberto Beretta Anguissola sostenne che alla stampa era stata gi\u00e0 comunicata l'emissione di quattro mandati d'arresto per concorso, di cui uno a carico di Gabriella Alletto, poi revocato all'ultimo dopo la \"confessione\".\nIl 15 settembre 1998 disse in tribunale che aveva giurato il falso per proteggere i figli e su pressione del professor Romano (il quale per\u00f2 venne assolto): \nSecondo molti colleghi la donna era sorpresa del trambusto dopo lo sparo (ammise di averlo saputo solo dopo), come se non sapesse nulla, ed era tranquilla con conoscenti e famigliari fino all'arresto del suo capo, il professor Romano. Sostenne di averne parlato con Maria Urilli e Maurizio Basciu, che negarono tali confidenze.\nOltre ai metodi usati, furono rilevate alcune incongruenze nel contenuto. A causa di ci\u00f2 \u00e8 stato subito ipotizzato dalla difesa e da numerosi esperti che i resoconti fossero frutto di ricostruzione o confusione con un altro giorno o con un altro oggetto, nonch\u00e9 di suggestione psicologica. Tra le stranezze rilevate:\nSecondo la sentenza le incongruenze furono dovute allo shock (lei stessa disse che le pressioni e l'aver visto sparare il 9 maggio le avrebbero causato una sorta di \"amnesia istantanea\" che improvvisamente si sarebbe sbloccata il 14 giugno), mentre per Piergiorgio Strata, neurofisiologo ed esperto di formazione dei ricordi, \"\u00abgli eventi relativi all'identificazione delle persone nell'aula Assistenti sono di fatto una saga di ricordi emersi lentamente e con fatica dal nulla, sono stati ottenuti con enorme sforzo ricostruttivo, con notevoli condizionamenti esterni e spesso sotto forma di lampi improvvisi. Pertanto, essi vanno considerati altamente inaffidabili, anche se la Lipari appare in perfetta buona fede ed all'ansiosa ricerca della verit\u00e0\u00bb\". Per Nia Guaita (2015), sociologia e studiosa di comunicazione non verbale, \u00e8 una \"teste inattendibile\" anche se convinta di aver visto la scena, vittima della sindrome dei falsi ricordi (famosi casi furono quelli di Nadean Cool e Beth Rutherford, esaminati da Elizabeth Loftus).\nDurante il processo, rifiuter\u00e0 il confronto con le colleghe che la smentivano, accettando solo il confronto con Scattone e Ferraro a cui ribad\u00ec la versione del 14 giugno. Gabriella Alletto non ritratt\u00f2 mai, e nel caso avrebbe rischiato l'accusa di calunnia o di favoreggiamento; rimase ferma sulla stessa versione, ma in aula non riusc\u00ec a spiegare le contraddizioni (disse solo che all'inizio era confusa) riguardo alle descrizioni del fatto.\nCi furono anche interrogazioni parlamentari. La Alletto denunci\u00f2 per diffamazione il deputato di Forza Italia Marco Taradash e ottenne il suo rinvio a giudizio. Il deputato aveva denunciato una \"montatura giudiziaria\" e \u00abtestimonianze costruite a tavolino\u00bb con \u00abgaranzia dell'impunit\u00e0\u00bb; insieme a Taradash fu denunciato il criminologo Carmelo Lavorino, secondo cui la Alletto aveva subito un condizionamento \"ipnotico\" di tipo \"suadente-regressivo\" (una tecnica che produce facilmente dei falsi ricordi) da parte di agenti dei servizi segreti, durante il lungo interrogatorio non verbalizzato. Lavorino e Francesco Bruno dissero di averlo appreso dalle confidenze di Aurelio Mattei, psicologo e agente segreto..\nIn seguito il Comitato parlamentare per la sicurezza della Repubblica dichiar\u00f2 illegittimo l'uso del SISDE nel caso. Lavorino, in polemica anche con lo stesso collega Bruno, denunci\u00f2 i \"servizi segreti deviati\". Nel 2001, sempre consulente della difesa, propose una propria teoria sul profilo del killer. Nell'ottobre 2005 il consulente fu condannato a un anno e mezzo di reclusione (pena sospesa e poi caduta in prescrizione penale, non civilmente) per calunnia nei confronti dell'accusa e per diffamazione dell'agente del SISDE Aurelio Mattei. Non fu condannato il deputato Taradash.\nAnche la testimonianza di Maria Chiara Lipari sulle persone presenti si basava comunque molto sui ricordi inconsci, mentre quella determinante di Gabriella Alletto poteva apparire come frutto di una pressione psicologica eccessiva (somigliante al cosiddetto \"metodo Reid\", che pu\u00f2 fornire false confessioni se troppo pressante).\nTestimonianze di Liparota e altri.\nOltre alla Alletto, anche Liparota avrebbe riferito una versione simile il giorno dell'arresto (scrivendo su un biglietto di aver visto i due assistenti alla finestra e di aver sentito \"un suono\", poi ne parl\u00f2 con la madre Rosangela Villella), prima di negare e ritrattare tutto, ascrivendo per\u00f2 il racconto alle fortissime pressioni dei pm che volevano una conferma esatta della loro ricostruzione, conferma chiesta pressantemente anche alla Alletto e quindi tentando di scagionare Scattone e Ferraro:\nLa mattina dopo, essendo scarcerato, Liparota ritratt\u00f2 subito \"quelle falsit\u00e0\", e disse che fu spaventato anche da una guardia penitenziaria, che gli disse che sarebbe stato trasferito in cella con detenuti violenti. Come a Ferraro, gli venne consigliato di accusare Scattone.\nI pm accusarono quindi i dipendenti dell'Istituto di \"omert\u00e0\".\nAl padre di una testimone (l'assistente Simona Sagnotti che testimoni\u00f2 l'agitazione di Gabriella Alletto, sostenendo che le rifer\u00ec una frase minacciosa detta dagli inquirenti: \"stia attenta, noi sappiamo che lei ha un figlio di sei anni\") vengono sequestrati alcuni beni di cui era intestatario, in quanto erano forse propriet\u00e0 di Enrico Nicoletti, persona legata alla banda della Magliana secondo Lasperanza. Per la procura la testimonianza della Sagnotti non \u00e8 valida per conflitto di interesse. Simona Sagnotti aveva screditato le accuse di Gabriella Alletto e accusato i magistrati. Nell'arringa finale Lasperanza disse che \"la ricercatrice si \u00e8 accanita contro la Procura per astio\"; la Sagnotti querel\u00f2 il pm.\nLe perizie chimico-balistiche.\nSul davanzale erano state ritrovate particelle di bario e antimonio, metalli pesanti compatibili con la polvere da sparo e i proiettili, e di ferro, ma non fu possibile stabilire se effettivamente fossero residui di sparo. \nPer\u00f2, secondo i periti nominati dalla corte d'assise, prof. Carlo Torre, Paolo Romanini e Pietro Benedetti, erano compatibili con il percorso fatto dal proiettile le traiettorie dalle finestre uno, tre, quattro, sei (l'aula \"incriminata\"), sette e otto dell'istituto di Filosofia del diritto, oltre che con il bagno di statistica. Ma \"\u00absolo la sette e la otto\u00bb\", al pianterreno, hanno \"\u00abuna pi\u00f9 accentuata probabilit\u00e0\u00bb.\" Pur non sapendo se gli imputati si trovassero effettivamente nell'aula 6, i periti di primo grado convennero su una possibile estraneit\u00e0:\nLe tracce (una \"particella\" definita \"binaria\") che gli inquirenti avevano creduto di identificare come \"univocamente\" attribuibile allo sparo avrebbe potuto con alta probabilit\u00e0 \"\u00abnon avere nessun rapporto col colpo\u00bb\" che uccise Marta Russo, \"\u00absia per la presenza in essa di antimonio sia per la preponderante presenza di ferro, che la renderebbe compatibile soltanto con un colpo esploso da un'arma arrugginita (e non \u00e8, come si \u00e8 visto, il caso in oggetto)\u00bb\". Le cartucce prodotte dalla ditta inglese Eley, da una delle quali proveniva il proiettile trovato nel capo della vittima, non contengono antimonio nell'innesco (circostanza dibattuta se potessero produrlo) e rilasciano invece piombo, bario e calcio (talvolta piombo-bario-antimonio ma comunque particelle non binarie), oltre a tracce di fosforo. Viene rilevata anche la contaminazione della scena nei giorni precedenti, da parte degli stessi poliziotti. Anche alcuni esperti di Scotland Yard concordarono. Questo fu riconosciuto anche dalla sentenza di condanna in appello: \"\u00abla particella binaria Antimonio-Bario repertata sul davanzale della finestra dell\u2019aula 6 certamente non proviene dall\u2019innesco della cartuccia che uccise Marta RUSSO (o almeno non proviene soltanto dall\u2019innesco)\u00bb\".\nLa particella non era sferica, mentre quelle di uno sparo lo \u00e8. Secondo questi periti la particella aveva quindi \"\u00abun'origine diversa dallo sparo (proviene cio\u00e8 da inquinamento ambientale)\u00bb\", essendoci particelle analoghe su altre finestre degli edifici circostanti.\nA occuparsi dei rilievi sulla presunta particella fu anche il perito Ezio Zernar, i cui metodi saranno messi in discussione negli anni seguenti. Zernar, dopo che il perito Giacomo Falso aveva trovato i residui sulla finestra dell'aula 6, trov\u00f2 comunque analoghe particelle sulla finestra del professor Costantino e in seguito su altre finestre. A parte una particella forse compatibile nella borsa di Ferraro, le altre tracce (sui vestiti e sulla finestra) non furono ammesse come prova, a causa dell'incertezza sulla reale origine (per i periti sono a prevalenza di ferro, quindi non compatibili con uno sparo); non vennero ritrovate armi o bossoli a casa loro. Il test del guanto di paraffina aveva dato esito negativo nei giorni immediatamente seguenti al 9 maggio, ma non fu considerato attendibile in quanto era passato troppo tempo dallo sparo. Inoltre vi fu una contaminazione accertata dalla sentenza alla scena: \nQualora si trattasse di inquinamento ambientale nel caso delle particelle binarie, le identiche particelle erano coincidenti con quelle rilasciate dalle pastiglie freno prodotte dalla Ferodo (specie quelle per le automobili Volkswagen Golf Gt turbodiesel e Audi 80 turbodiesel, ma anche nelle vecchie Mini Cooper, come quella posseduta dal professor Romano), oppure polvere di saldatura.\nNella parte esterna della borsa di Salvatore Ferraro, sempre a opera di Zernar, furono ritrovati altri residui che secondo l'accusa erano resti di polvere da sparo, mentre secondo la difesa e secondo alcuni esperti erano sempre polvere metallica derivata da particelle dalle pastiglie freno dei veicoli. L'arma del delitto non verr\u00e0 mai ritrovata.\nIn seguito si occuparono di una nuova super-perizia il professor Domenico Compagnini (secondo cui le traiettorie possibili erano circa 27), lo stesso Ezio Zernar e altri. Per Zernar, l'unica particella che poteva essere compatibile con il proiettile era quella nella borsa di Ferraro. La successiva \"perizia nanotecnologica\" del professor Roberto Cingolani non escluse che la particella della borsa potesse derivare da uno sparo; stabil\u00ec che in effetti essa \"\u00abha una composizione simile, sia sul piano quantitativo sia sul piano qualitativo, a quella dei residui trovati sul proiettile (piombo, bario, fosforo, calcio, silicio)\u00bb\", aggiungendo che, solo \"\u00abqualora si potesse escludere che particelle di questa composizione possano essere formate da altri processi ambientali e/o di inquinamento, sarebbe ragionevole concludere che le particelle della parte inferiore del proiettile e quella rinvenuta nella borsa di Ferraro sono analoghe\u00bb\". Tuttavia, essa pot\u00e9 essere definita \"simile\" ma non identica, anche perch\u00e9 non sferica ma ovale. Secondo il professor Torre, il silicio era proveniente dai tubi dell'impianto di riscaldamento e la polvere da sparo una contaminazione, data l'esiguit\u00e0; il dottor Romanini, alcuni anni dopo (prima di morire in un incidente d'auto nel 2011), espresse anche lui critiche alle analisi di Zernar e Cingolani sulla \"traccia di polvere da sparo\" della borsa, poich\u00e9 \"\u00abse la pistola usata avesse davvero appena sparato, avrebbe lasciato non una ma diecimila tracce\u00bb\". Per il perito, prima degli anni 2000 si compivano moltissimi errori comuni in balistica.\nLa stessa aula 6 era possibile come punto di origine dallo sparo solo nel caso che la vittima avesse una posizione della testa (ma i testimoni non lo ricordavano) che l'avvocato difensore di Scattone defin\u00ec \"innaturale\", ossia pendente verso destra. Infatti secondo due periti della corte Secondo Jolanda Ricci e Andrea Ditta, Marta Russo aveva la testa girata verso destra ma eretta.\nSu questo convennero anche il medico legale Di Luca e il professor Torre:Il proiettile aveva tracce di fibre di lana di vetro, come se la canna dell'arma fosse stata vicina a questi residui; le fibre erano compatibili con quelle del controsoffitto del bagno disabili (oltre che con una tenda di materiale plastico), rinvenute anche sul pavimento del locale inizialmente indicato dai testimoni come luogo dello sparo; tale materiale non era invece presente nell'aula 6 di Filosofia del diritto. L'accusa disse che erano, forse, resti di un silenziatore, tesi considerata possibile dai periti. Nel bagno di Statistica furono anche trovati residui di presunta polvere da sparo. Durante il processo di appello l'avvocato Petrelli esib\u00ec in aula perizie e campioni che avrebbero dovuto dimostrare l'analogia tra i filamenti dei pannelli del controsoffitto del bagno e i residui di lana di vetro su proiettile e capelli della vittima. Un'analoga perizia sostenne la compatibilit\u00e0 della particella della borsa col residuo delle marmitte catalitiche.\nDurante il processo, il perito della pubblica accusa fu sostituito all'ultimo momento, ufficialmente per impegni di lavoro, ma in un'intercettazione accusava pressioni e diceva che \"\u00abLoro il colpo vogliono farlo partire assolutamente da l\u00ec. Ma io non ci sto a questi giochi\u00bb\".\nIl processo.\nNel processo di primo grado emersero collegamenti con soggetti legati alla 'ndrangheta riguardante la provenienza della pistola, poi caduti in dibattimento. Molto criticata fu anche l'affermazione dell'accusa secondo cui \"il movente \u00e8 l'assenza di movente\". Fu per\u00f2 l'interrogatorio preliminare di Gabriella Alletto quello che continu\u00f2 a scatenare le pi\u00f9 feroci polemiche.\nIn seguito alle critiche sulla gestione dell'inchiesta, per una maggiore trasparenza il processo di primo grado venne aperto al pubblico e trasmesso in diretta da Radio Radicale, oltre che registrato e trasmesso in differita dalle telecamere ammesse.\nI pm chiesero la condanna di Scattone e Ferraro a 18 anni di reclusione per concorso in omicidio volontario causato da dolo eventuale (ma con la concessione delle attenuanti generiche), e per detenzione illegale di arma da fuoco; chiesero altres\u00ec la condanna per favoreggiamento e detenzione di arma da fuoco per Francesco Liparota (a cinque anni e 9 mesi), e il solo favoreggiamento per Gabriella Alletto (1 mese con richiesta di sospensione condizionale della pena) e Bruno Romano (4 anni); per Marianna Marcucci, il bibliotecario Maurizio Basciu e la segretaria Maria Urilli venne richiesta invece l'assoluzione.\nIl 1\u00ba giugno 1999 la Corte d'assise, presieduta da Francesco Amato e composta, tra gli altri, da Giancarlo De Cataldo condann\u00f2 Giovanni Scattone alla pena di 7 anni di reclusione per omicidio colposo, con l'aggravante della colpa cosciente (escludendo quindi il dolo), e per possesso illegale di arma da fuoco, nonch\u00e9 Salvatore Ferraro alla pena di 4 anni di reclusione per favoreggiamento personale\nFerraro venne prosciolto dall'accusa pi\u00f9 grave, concorso in omicidio volontario, derubricandola al semplice favoreggiamento, e il procuratore Ormanni rinunci\u00f2 ad impugnare questa decisione.\nLa condanna fu per aver esploso un colpo accidentale, per Scattone, e per averlo coperto, per Ferraro. Il tribunale assolse tutti gli altri imputati. I pm opposero ricorso solo per Scattone, Ferraro e Liparota, chiedendo per\u00f2 pene pi\u00f9 pesanti per Scattone e Ferraro, e aggiungendo al secondo anche il porto illegale di arma.\nDopo la sentenza, Scattone e Ferraro, scarcerati nel 1999 e posti prima agli arresti domiciliari e in seguito in libert\u00e0 per scadenza dei termini della custodia, furono illecitamente invitati a Porta a Porta dietro compenso di 130 milioni di lire ciascuno. Agostino Sacc\u00e0, al tempo direttore di RaiUno, fu indagato in concorso con altri per \u00abmancata esecuzione dolosa di un provvedimento del giudice\u00bb che aveva vietato tali pagamenti; i compensi, che Scattone e Ferraro intendevano utilizzare per coprire parte delle ingenti spese legali, furono sequestrati.. Anche il direttore del Tg1 Giulio Borrelli realizz\u00f2 alcune interviste retribuite.\nMovimento pro Scattone e Ferraro.\nSi svilupp\u00f2 in seguito alla diffusione del video della Alletto, un ampio movimento innocentista in risposta alla colpevolizzazione mediatica iniziale.\nGi\u00e0 prima della sentenza di primo grado, circa 375 tra intellettuali, cittadini comuni, giornalisti, avvocati e politici provenienti da tutti gli schieramenti e partiti firmarono una petizione per un esposto al Consiglio Superiore della Magistratura, e in seguito al Presidente Carlo Azeglio Ciampi, contro i pubblici ministeri Ormanni e Lasperanza (difesi dal procuratore capo Salvatore Vecchione) e in favore degli imputati, citando anche i dubbi espressi da Romano Prodi e Giovanni Maria Flick.\nAl fine di una controffensiva mediatica, si costitu\u00ec un Comitato per la difesa di Giovanni Scattone e Salvatore Ferraro (non legata agli avvocati ufficiali Siniscalchi, Rossi e Petreilli), per iniziativa del francesista Alberto Beretta Anguissola (autore di numerosi interventi pubblici in favore degli imputati e per il quale il caso mediatico Scattone-Ferraro era una riedizione modificata del caso Dreyfus); al comitato e alla campagna innocentista aderirono, in vario modo, numerose personalit\u00e0, tra cui: Alessandro Fig\u00e0 Talamanca, Giovanni Valentini (sostenitore dell'insufficienza di prove), Guido Vitiello, Antonino Lo Presti, Alfredo Mantovano, Alberto Simeone, l'ex Rettore della Sapienza Giorgio Tecce, lo scrittore Vincenzo Cerami, lo storico Giovanni Sabbatucci, il giornalista Giuseppe D'Avanzo, Marco Taradash, Daniele Capezzone con altri esponenti del Partito Radicale, Alfredo Biondi, Guido Calvi, Filippo Mancuso, Enzo Fragal\u00e0, Gustavo Selva, Sandro Provvisionato, Ettore Bucciero, Carlo Giovanardi, Emanuele Macaluso (che defin\u00ec \"un tipo di tortura\" l'interrogatorio della Alletto), Guido Ceronetti, Maurizio Pieroni, Carlo Taormina e altri 148 cittadini; nell'esposto vennero citati: l'intercettazione ambientale del colloquio Lasperanza, Ormanni e la testimone Gabriella Alletto, l'intercettazione ambientale del colloquio tra Francesco Liparota e suo padre Antonio, \"\u00abl'omessa ed incompleta verbalizzazione dei colloqui tra l'autorit\u00e0 giudiziaria e le persone informate sui fatti\u00bb\", la nomina irregolare o in forma insolita dei difensori d'ufficio dell'Alletto, l'uso in giudizio delle perizie psicologiche di Scattone e Ferraro (proibito dal codice di procedura penale), \"\u00abl'incongrua richiesta della trasmissione degli atti\u00bb\" e la \"\u00abtardiva verifica degli alibi\u00bb\"..\nLo scopo del Comitato era di sostenere moralmente ed economicamente i due assistenti universitari, nonch\u00e9 di favorire un giusto processo e un'eventuale assoluzione.\nEspresse dubbi anche il magistrato Ferdinando Imposimato. Secondo il magistrato la maggioranza dei processi mediatici generano errori giudiziari.\nIl professor Giovanni Sabbatucci, innocentista da subito, disse che \u00abnon solo manca la certezza che lo sparo sia partito da quella finestra (e questo gi\u00e0 lo si sapeva), ma c'\u00e8 qualche buon motivo in pi\u00f9 per pensare che lo sparo non sia partito da l\u00ec; e che dunque tutto l'improbabile scenario costruito dall'accusa (due giovani studiosi incensurati si procurano, non si sa come, una pistola, mai ritrovata, e la usano per sparare a casaccio da una finestra colpendo a morte la povera studentessa: il tutto in un luogo aperto al pubblico e alla presenza di testimoni che li conoscono bene) sia fondato praticamente sul nulla\u00bb.\nAnche l'ex giudice Edoardo Mori pronunci\u00f2 in anni seguenti un giudizio fortemente critico.\nInoltre, se colpevoli di omicidio, sarebbe bastata l'ammissione di aver provocato un incidente per caso per ottenere un'assoluzione o una pena irrisoria (questa fu un'altra obiezione). La decisione di non confessare nulla (a Ferraro sarebbe bastato confermare l'accusa contro il collega), pur rischiando teoricamente anche l'ergastolo, aument\u00f2 la convinzione degli innocentisti sull'estraneit\u00e0 di Scattone e Ferraro. L'avvocato di parte civile, invece, rispose agli innocentisti affermando che i tre (comprendendo anche Liparota) non avrebbero confessato \"l'incidente\" per paura di rivelare la provenienza della pistola, secondo lui \"sporca\" e propriet\u00e0 di \"qualcuno di importante\".\nConclusione del processo.\nIl 7 febbraio 2001 la Corte d'assise d'appello, presieduta da Francesco Plotino, conferma la sentenza di primo grado, con un lieve aumento della pena (8 e 6 anni) perch\u00e9 Ferraro fu accusato anche di detenzione illegale di arma da fuoco e venne deciso che Scattone poteva sapere che la pistola fosse carica. Francesco Liparota fu condannato per favoreggiamento a 4 anni.\nIl 6 dicembre 2001, la Corte di Cassazione, su richiesta anche del Procuratore Generale Vincenzo Geraci (che defin\u00ec \"basi di sabbia\" le testimonianze Alletto e Lipari che secondo Geraci erano da \"\u00abgettare alle ortiche\u00bb\", criticando i metodi degli inquirenti, oltre a esprimere disappunto per le analisi scientifiche non probatorie), annull\u00f2 la sentenza di appello definendo \"illogiche\" e \"contraddittorie\" molte prove, e la sentenza viziata quindi da un \"\u00abverdetto contraddittorio\u00bb\", e rinviando tutto ad un nuovo processo d'appello. Geraci sub\u00ec un procedimento interno, archiviato, per aver parlato in favore degli accusati.\nIl giudice accolse le motivazioni dei difensori e del procuratore che parlavano di \"\u00abillogicit\u00e0\u00bb\", \"\u00abinadeguatezza\u00bb\", \"\u00abnullit\u00e0 della perizia balistica del prof. Compagnini\u00bb\", e della \"\u00abcritica infondata ed immotivata cui \u00e8 stata sottoposta la perizia collegiale disposta in primo grado\u00bb\" ed effettuata dal prof. Torre, assieme a Romanini e Benedetti, e affermando, al di l\u00e0 della dichiarazione di innocenza, che le pene erano eccessive per un delitto giudicato colposo. Per la Cassazione era discutibile che \"\u00abla Corte abbia ritenuto di dare rilevanza alle sei particelle che intersecano solo la finestra dell'aula 6, pretermettendo di considerare le altre sei particelle compatibili esclusivamente con la finestra del bagno disabili e soprattutto le altre quindici traiettorie che intersecano entrambe le finestre\u00bb\".\nGli accertamenti delle perizie di secondo grado vengono giudicati \"\u00abultrasofisticati\u00bb\" ma inutili perch\u00e9 non hanno condotto a risultati certi e perch\u00e9 \"\u00abla prova generica non ha alcun valore decisivo in questo processo che si impernia sulle chiamate in correit\u00e0 e in reit\u00e0\u00bb\", e tale \"chiamata in reit\u00e0\" della Alletto non appariva suffragata da riscontri scientifici e forensi.\nIl secondo processo di appello, con il sostituto Procuratore Antonio Marini che avrebbe voluto una condanna pi\u00f9 severa (22 anni per Scattone, 6 per Ferraro, 4 per Liparota), per\u00f2 conferm\u00f2 le condanne ribadendo l'impianto precedente e non tenendo conto della sentenza della Cassazione, se non per l'entit\u00e0 della condanna irrogata e la nullit\u00e0 della particella binaria come prova di sparo; infatti la corte d'appello di Roma emise pene pi\u00f9 miti: sei anni per Scattone, quattro per Ferraro, due per Liparota.\n Avendo la Cassazione annullato le perizie, il verdetto si bas\u00f2 solo sulle testimonianze, principalmente Alletto e Lipari.\nIl 15 dicembre 2003 la V Sezione Penale della Corte di cassazione, nell'assolvere l'usciere Francesco Liparota, condann\u00f2 Giovanni Scattone a 5 anni e quattro mesi, e Salvatore Ferraro a 4 anni e due mesi, eliminando a entrambi il reato di detenzione illegale di arma per l'impossibilit\u00e0 di determinarne la provenienza.\nLiparota venne assolto tramite annullamento senza rinvio, perch\u00e9 \"\u00abnon punibile al momento del fatto\u00bb\" e versante in stato di necessit\u00e0, in quanto \"terrorizzato\" e poich\u00e9 il suo favoreggiamento sarebbe stato frutto solo delle minacce ricevute dagli altri due e della sua personalit\u00e0 fragile e suggestionabile. Egli continu\u00f2 per\u00f2 a negare di avere ricevuto minacce, dicendo che fu \"\u00abun processo-farsa\u00bb\". Dalla sua assoluzione, Francesco Liparota svolge attivit\u00e0 di avvocato nello studio del fratello Fabio.\nScattone rifiut\u00f2 di confessare il delitto e prefer\u00ec andare in carcere per finire di scontare il periodo rimanente (rimarr\u00e0 a Rebibbia per circa 5 mesi). Ferraro sconter\u00e0 il resto della pena ai domiciliari. Il pg Antonio Marini dichiara che \"\u00abvolevamo che i giudici scrivessero soltanto tre parole: \"sono stati loro\", cio\u00e8 che fosse riconosciuta la responsabilit\u00e0 di Scattone e Ferraro\u00bb\". La famiglia di Marta Russo si disse soddisfatta della conclusione, accettando la tesi dell'omicidio colposo.\nSia Salvatore Ferraro sia Giovanni Scattone annunciarono la volont\u00e0 di chiedere la revisione del processo, cosa ribadita da Scattone nel 2011 I legali dei due imputati avevano presentato gi\u00e0 nel 1999 due ricorsi separati alla Corte Europea per i Diritti dell'Uomo per varie violazioni, tuttora pendenti, contestando in particolare:\nLa Cassazione decise anche di non comminare pene accessorie, cancellando l'interdizione all'insegnamento per Scattone. Gli viene quindi accordata la riabilitazione penale, a decorrere dal giorno della fine della pena, con revoca dell'interdizione dai pubblici uffici e restituzione dei diritti civili e politici.\nNel luglio 2005 Giovanni Scattone accus\u00f2 il giornalista Paolo Occhipinti e la RCS di violazione del diritto della personalit\u00e0 per un articolo sul settimanale \"Oggi\", che riteneva diffamatorio, ma perse la causa, con addebito a suo carico delle spese processuali.\nFu respinta anche la richiesta di 750.000 euro all'Universit\u00e0 da parte di Gabriella Alletto.\nDurante il processo alcuni testimoni a discarico (Marcucci, Basciu, Urilli, La Porta) furono denunciati per favoreggiamento (ma saranno tutti assolti), mentre un'amica di Ferraro fu minacciata di denuncia per apologia di reato per aver indossato in aula una maglietta in suo favore dove si denunciava il processo come \"ingiustizia\". I pm, inoltre, querelarono per diffamazione alcuni giornalisti e opinionisti (tra cui Giovanni Valentini); saranno per\u00f2 prosciolti in istruttoria.\nNel 2010, il deputato Daniele Capezzone, che aveva seguito il caso - definendolo \"caso di giustizia kafkiana (cio\u00e8 italiana)\" -, fu condannato per diffamazione, per aver definito \"teppistico\" il comportamento dei magistrati, parlando di \"testimoni minacciati\".\nNel maggio 2011 la XIII Sezione del Tribunale Civile di Roma, presieduta dal giudice Roberto Parziale, condann\u00f2 Giovanni Scattone e Salvatore Ferraro al risarcimento di un milione di euro (pi\u00f9 di 900.000 per Scattone e circa 20.000 per Ferraro) ai familiari di Marta Russo - i genitori, Donato e Aureliana, e la sorella Tiziana - e al pagamento delle spese giudiziarie e detentive, stabilendo inoltre che La Sapienza non pu\u00f2 essere ritenuta responsabile della morte della ragazza. Il solo Ferraro fu condannato a versare all'universit\u00e0 28 mila euro come risarcimento dei danni di immagine. In tale occasione, Scattone chiese pubblicamente a Gabriella Alletto di ritrattare la testimonianza, vista la prescrizione di un'eventuale calunnia.\nNell'aprile 2013 la Corte di Cassazione conferm\u00f2 il risarcimento delle spese del giudizio e della detenzione carceraria per \u20ac 300.468 a carico di Ferraro e a favore dello Stato italiano, motivando la sentenza con le circostanze che \u00abil soggetto non si trova in stato di indigenza\u00bb e che \u00abl'adempimento non comporta uno squilibrio del suo bilancio tale da precludere il suo recupero e il reinserimento sociale\u00bb.\nTeorie e piste alternative.\nDa subito emersero piste alternative che continuarono a essere proposte in seguito, mettendo in discussione la verit\u00e0 processuale.\nLo scambio di persona era gi\u00e0 stato ipotizzato nelle prime indagini. All'inizio si indag\u00f2 anche sul passato del padre di Jolanda, Renato Ricci, funzionario del Ministero della giustizia, responsabile degli appalti nel Dipartimento per l'Amministrazione penitenziaria (Dap) e gi\u00e0 vicedirettore del carcere di Rebibbia, nonch\u00e9, secondo alcune fonti giornalistiche, dirigente locale di Alleanza Nazionale. Il padre di Jolanda aveva dichiarato di aver ricevuto alcune telefonate anonime, con minacce dirette proprio alla ragazza. Contemporaneamente, un altro esponente della destra romana, Enzo Ricci (non imparentato con Renato Ricci), sugger\u00ec che sua figlia (anch'ella somigliante a Marta Russo) poteva essere stata nel mirino di estremisti di sinistra. Si era infatti gi\u00e0 parlato di ritorsioni per la vittoria alle elezioni studentesche, con accuse di brogli, dei candidati di AN. La Procura di Roma non fece inizialmente menzione del fatto che Renato Ricci era stato tra gli indiziati principali dei pestaggi avvenuti il 12 luglio 1972 nel carcere di cui era vicedirettore.\nVenne ipotizzata una vendetta trasversale contro la famiglia del funzionario, che avesse per obiettivo Jolanda Ricci in quanto figlia di Renato (oppure per un motivo personale), con la Russo colpita per errore data la vicinanza e la somiglianza da lontano (entrambe le ragazze avevano i capelli tinti di biondo e un vestito simile). La pista, ventilata anche dallo stesso Renato Ricci, venne dopo poco abbandonata dagli inquirenti.\nPer quanto riguarda propriamente la criminalit\u00e0 organizzata ci furono alcune ipotesi:\n Grazie alla denuncia dell'uomo i due capomafia locali Luigi Sparacio e la suocera Vincenza Settineri (deceduta nel 2009) furono arrestati per la prima volta. I titolari dell'inchiesta tuttavia non ritennero verosimile l'ipotesi, sebbene gli investigatori della Procura Nazionale Antimafia non la ritenessero totalmente \"incompatibile\"; come raccontato dal quotidiano \"La Sicilia\", si rivolse nuovamente nel 1999 ai giudici antimafia e al sostituto procuratore Carmelo Petralia, asserendo che era solita passare in quel vialetto. I giudici, non rilevando \"nulla di nuovo\", passarono per competenza la denuncia alla procura romana che archivi\u00f2 nuovamente; in alternativa la pista coinvolgente un'altra sosia, una ragazza di Frosinone, la cui famiglia fu minacciata da criminali locali; queste due piste sono state approfondite e riproposte dal giornalista Vittorio Pezzuto nel 2017, ma non c'\u00e8 stata alcuna ripercussione giudiziaria.\n\u00c8 stato obiettato che la mafia non avrebbe usato una calibro 22, ma in alcuni delitti \u00e8 risultato invece l'utilizzo di tale proiettile da parte dei sicari di Cosa nostra (es. omicidio di Beppe Alfano). Per la pista della criminalit\u00e0 organizzata furono ascoltati anche alcuni \"pentiti\", ma non emerse nulla; alcuni anni dopo un ergastolano per fatti di mafia, Pasquale De Feo, e l'ex membro della Banda della Magliana Antonio Mancini (collaboratore nel caso Orlandi) hanno espresso a livello personale la loro convinzione dell'innocenza di Scattone, senza per\u00f2 portare prove a sostegno.\nCi furono alcune piste derivate da una lettera anonima e alcune deposizioni riguardo a persone sospette. La missiva fu spedita all'avvocato Coppi, era firmata \"una dipendente dell'universit\u00e0\" e parlava di un \"portico\", concludendo \"\u00abHanno sparato da l\u00ec, ho paura di farmi avanti\u00bb\". \nLe testimonianze riguardavano il piano superiore di Giurisprudenza e il sottopassaggio interno: Felicia Proietti parla di un \u00abragazzo di altezza media, con i capelli ondulati e qualcosa in mano, che usc\u00ec dal bagno di diritto pubblico\u00bb, mentre Elisabetta Antonini Andreozzi, assistente di Diritto penale, di un \u00abragazzo alto forse un metro e 78, con capelli castani sfilzati a ciocche e lunghi sul collo longilineo\u00bb, che correva nel tunnel con un giaccone. Andreozzi denunci\u00f2 nei giorni seguenti il pedinamento da parte di un uomo, identificato con un sessantaseienne incensurato. Al piano terra dello stesso edificio fu rinvenuto nello stesso giorno del delitto e dentro una scatola, un giaccone blu scuro come quello descritto, su cui furono rinvenuti residui chimici compatibili con la polvere da sparo (particella di piombo-bario, come quelle dell'aula 6, ma senza antimonio). Secondo una studentessa, nel \"\u00abbagno delle donne, accanto all'aula sei [...] c'era un uomo, sui 35 anni, che rovistava nei cestini e guardava sotto i lavandini (...) ha cercato di aprire la porta che d\u00e0 sul bagno\u00bb\". Indossava una \"\u00abgiacca nera plastificata [...] a mezza coscia, con fasce laterali sottili di color arancione fosforescente...Sar\u00e0 stato 1,90. I capelli erano castani chiari, mossi sotto le orecchie\u00bb\".\nAltre testimonianze indicano il bagno disabili di Statistica, preso in considerazione anche dalle perizie balistiche per la traiettoria e la presenza del controsoffitto in lana di vetro. Uno studente di 22 anni raccont\u00f2 alla redazione del \"Giornale\" di essere entrato nel bagno disabili di Statistica dove avrebbe scorto \u00abun giovane alto e bruno appoggiato alle vetrate dell'ingresso di scienze statistiche\u00bb: Si accert\u00f2 comunque che il bagno si poteva chiudere da dentro incastrando la maniglia della porta con la \u201ccipolla\u201d della doccia, che fu trovato fuori posto dalla polizia; le chiavi erano state rubate tempo prima e chiunque sarebbe potuto entrare nei locali. Lo studente Leoni raccont\u00f2 di avere chiuso la finestra (la cosiddetta \"finestra 7\") poco prima dello sparo; un testimone oculare del delitto, Andrea Ditta, spieg\u00f2 di aver visto invece la finestra socchiusa subito dopo. Un verbale della questura del maggio 1997 affermava che il bagno era usato come una postazione di tiro, forse durante le ore notturne: \"\u00abil pi\u00f9 accreditabile luogo da cui \u00e8 stato esploso il colpo \u00e8 stato il bagno per handicappati della Facolt\u00e0 di Scienze Statistiche [...] la linea di tiro ideale (...) due scalfiture sul muro a pochi metri di distanza dalla medesima porta dimostrano e confermano come anche in precedenza all'evento delittuoso, e probabilmente dallo stesso punto di fuoco, sono stati sparati dei colpi\u00bb\". Sotto il davanzale vi era una \u00abpiastra metallica con vite\u00bb e la finestra aveva una grata.\nLa Digos concluse il rapporto dicendo che \"\u00abin conclusione, si pu\u00f2 asserire che la mancanza di un bersaglio coincide logicamente con la responsabilit\u00e0 dell'azione di uno dei dipendenti della ditta che potrebbe aver agito senza un preciso scopo omicidiario\u00bb\".\nCi fu infatti il ritrovamento, nella notte di domenica 11 maggio 1997, di alcune cartucce in un locale dell'Istituto di Fisiologia utilizzato proprio dagli inservienti delle pulizie. La Polizia aveva effettuato numerose perquisizioni presso gli uffici e i locali della ditta di pulizie \"Pul.Tra\", rinvenendo \u201cbossoli e parti di armi\u201d. A casa di uno dei dipendenti vengono trovati tre fucili, una carabina ad aria compressa, pistole giocattolo e una rivoltella a salve modificate per accogliere anche cartucce calibro .22, buste e confezioni di cartucce. Negli armadietti vengono ritrovati anche silenziatori rudimentali artigianali. Viene fatta richiesta di intercettazioni, \"ritenendo estremamente probabile coinvolgimento medesimi in episodio criminoso\", secondo il dirigente della Squadra Mobile di Roma, Nicol\u00f2 D'Angelo. I dipendenti vennero interrogati e i loro armadi perquisiti, ipotizzando contrasti di lavoro o uno sparo accidentale, ma risultarono estranei. Marta Russo fu colpita vicino alla porta d'ingresso di un magazzino da dove uscivano appunto i dipendenti nel giorno di paga; gli inquirenti pensarono che uno di loro avesse tentato di uccidere un collega (un'altra ipotesi era che avessero voluto fare uno scherzo a un collega che si trovava nel vialetto in bicicletta, sparando con una pistola a salve o modificata, ma avrebbero invece esploso un colpo vero per errore), ipotesi poi sostenuta dall'avvocato di Scattone nei processi d'appello. Si accerta per loro dichiarazione e tramite intercettazioni ambientali che si esercitavano talvolta a sparare nel locale. Su nessuno dei dipendenti viene per\u00f2 effettuata la prova dello stub, ma i loro alibi sembrano reggere e nessuno era di turno al lavoro.\nAlcuni indagati lamentarono aggressioni fisiche da parte di poliziotti della questura, e almeno due di loro erano considerati degli appassionati di armi, come risulta anche dalle intercettazioni: \"\u00abQuale pistole? Emb\u00e8 la pistola mica ha sparato. Fanno prove eh? Sulla pistola... M'ha tirato tutti i capelli... Hanno trovato quei c... di proiettili. (...) I proiettili! Ti ricordi quando Ovidio ha sparato dentro il magazzino? (...) hanno trovato i bossoli? (...) C'era Tirelli quando hanno trovato il bossolo, m'ha detto di chi \u00e8 il bossolo? Chi l'ha messo? Io ho detto ci \u00e8 cascato\u00bb\".\nIl primo indagato ufficiale fu il citato bibliotecario di Lettere ed ex portavalori, Salvatore Carmelo \"Rino\" Zingale (trovato in possesso di armi e munizioni e accusato di girare armato). Le intercettazioni della Pul. Tra si riferivano inoltre a un dipendente appassionato di armi, identificato dagli inquirenti in Zingale.\nIl suo nome fu poi fatto da una telefonata anonima, risultata provenire da un tecnico del dipartimento di Energetica, che lo conosceva perch\u00e9 qualche volta il bibliotecario l'aveva visitato in laboratorio, interessandosi dei torni di precisione e chiedendo se potesse permettergli di fabbricare dei bossoli artigianali e un silenziatore, cosa confermata anche da due testimonianze considerate attendibili. Zingale risult\u00f2 possedere 6 pistole, una delle quali calibro 22 e una grande quantit\u00e0 di munizioni. Inoltre aveva in casa diverse foto e schede di giovani ragazze (dategli da un amico titolare di un'agenzia per modelle), una delle quali somigliante a Marta Russo. Gli inquirenti ipotizzarono anche un litigio, degenerato, tra lui e un suo amico, il citato Francesco Liparota, nella biblioteca della sede Filosofia del diritto, dove l'uomo aveva lavorato in precedenza, prima di essere trasferito a Lettere. Le armi erano regolarmente denunciate, ma il porto d'armi era stato ottenuto mediante una falsa dichiarazione lavorativa.\nZingale venne scagionato il 6 giugno, poich\u00e9 provvisto di un alibi e per il fatto che la calibro 22 detenuta non aveva sparato di recente, non essendo inoltre ritenuta compatibile. Gli inquirenti si erano inoltre concentrati sull'aula assistenti di Filosofia del diritto, mentre lui lavorava alla Biblioteca di Storia Greca, presso Lettere, dove fu intravisto da alcuni studenti nei momenti dell'omicidio; in seguito anche due colleghi dissero che intorno alle 11:40-11:50 era nel suo ufficio, fornendo un alibi. Zingale venne per\u00f2 condannato, con patteggiamento, a un anno di reclusione con la condizionale, per i reati di falso in atto pubblico e violazione della legge sul porto d'armi.\nL'ipotesi terrorista fu sostenuta subito come possibile, essendo il 9 maggio l'anniversario dell'uccisione di Aldo Moro, poi abbandonata dalla procura e ripresa dai legali di Scattone, dallo stesso Scattone e anche da Liparota dopo l'assoluzione. Il citato bagno disabili di Statistica fu preso in considerazione anche dagli inquirenti e dai periti del tribunale; a fine ottobre 2003, poco prima della sentenza definitiva la difesa di Scattone indic\u00f2 alla stampa la presenza sul luogo e nel giorno del delitto di un dipendente di un'altra impresa di pulizie (nelle stanze usate dagli addetti di aziende di pulizia furono ritrovati bossoli e armi modificate), la \"Team Service\" prima e la \"Smeraldo\" poi, risultato poi appartenente alle Nuove Brigate Rosse, Paolo Broccatelli (in seguito condannato per associazione sovversiva, ha scontato circa 9 anni di carcere), studente di Statistica con pochi esami alla laurea; lavorava anche nei locali dove si trovava il bagno disabili di Statistica, indicato da alcuni testimoni e dalla perizia del prof. Carlo Torre (assieme alle finestre pianterreno di filosofia del diritto) come possibile fonte dello sparo. Con Broccatelli furono arrestati tra gli altri nell'inchiesta diretta dallo stesso Italo Ormanni (che tuttavia non trov\u00f2 prove che potessero collegare i due casi), un presunto telefonista e Federica Saraceni (figlia dell'avvocato, deputato ed ex magistrato Luigi Saraceni). Oltre al bagno, i presunti brigatisti avrebbero avuto anche libero accesso ad altri luoghi indicati dalla perizia come possibile punto dello sparo, come lo spogliatoio dipendenti al pianterreno e l'aula informatica. I titolari dell'inchiesta sulle Nuove BR (tra cui lo stesso Italo Ormanni) ritengono che Broccatelli si trovasse a quell'ora nell'aula di informatica ma con altri studenti (fu per\u00f2 impossibile verificarlo, dato che dall'aula furono sottratti alcuni dischetti ed il registro delle presenze), mentre doveva dedicarsi al \"ripasso bagni\" la mattina e la sera; Paolo Broccatelli \u00e8 stato quindi considerato estraneo all'omicidio dagli investigatori.\nQuesta accusa (Broccatelli non ha comunque mai sporto querela per diffamazione, n\u00e9 \u00e8 mai stato ufficialmente sospettato) venne per\u00f2 criticata anche da alcuni innocentisti come calunniosa.\nUn possibile obiettivo del terrorismo - ipotesi avanzata subito - fu individuato nel professor Cesare Marongiu Buonaiuti (come affermato, in seguito, anche dallo stesso Scattone), storico del cristianesimo moderno e titolare della cattedra di Storia della Chiesa alla facolt\u00e0 di Scienze politiche, nonch\u00e9 frequentatore occasionale dell'Istituto affari internazionali, un \"think tank\" colpito da un fallito attentato brigatista nel 2001; egli passava in automobile a passo d'uomo nel vialetto quando il proiettile colp\u00ec Marta Russo e fu uno dei primi soccorritori. Il pm Lasperanza, pur affermando la colpevolezza di Scattone, sostenne che era possibile e \"indifferente colpire Marta Russo, o la sua amica Jolanda Ricci o il prof. Marongiu\". Lasperanza (che non si occup\u00f2 dell'inchiesta sulle nuove BR) respinse gi\u00e0 nel 1999 l'accusa di non aver voluto battere altre piste dopo l'arresto degli imputati, lanciata pi\u00f9 volte dai legali di Scattone.\nUn'altra ipotesi \u00e8 che fosse partito un colpo accidentale mentre qualcuno provava la mira dalla postazione, in quanto un errore non sarebbe stato rivendicato. Non risulta che nessun supposto terrorista sia mai stato sospettato, n\u00e9 che le loro armi calibro 22 siano state confrontate col proiettile.\nNel febbraio 1998, una pistola leggermente arrugginita calibro .22, con il colpo in canna, venne rinvenuta casualmente in un bagno maschile del Rettorato, sotto la sede della Biblioteca Alessandrina; all'idraulico che la rinvenne part\u00ec accidentalmente un colpo. In un bagno del Rettorato, annesso a un ripostiglio per le pulizie, un testimone afferm\u00f2 anche di aver visto la scheda tecnica di una pistola, qualche giorno prima del delitto.\nLa pistola arrugginita con la matricola abrasa non era - secondo una sommaria analisi della polizia - stata usata negli ultimi anni, e si trovava in un'intercapedine, avvolta in un berretto di lana; forse era l\u00ec da alcuni anni, e venne per ci\u00f2 confrontata, senza esito, con il proiettile che a suo tempo aveva ucciso Giorgiana Masi; secondo indiscrezioni la pistola poteva essere appartenuta a membri dell'Autonomia Operaia. I periti ipotizzarono all'inizio come arma una pistola \"Bernardelli\" a canna lunga con silenziatore, in seguito cambiando idea sulla tipologia precisa, ipotizzando una pistola a canna lunga per il tiro sportivo, .22 Long Rifle; la pistola ritrovata era compatibile col proiettile ma era una Beretta a canna corta. Secondo i periti la ruggine era troppa per essersi formata in nove mesi, a meno che non fosse arrugginita gi\u00e0 nel maggio 1997 (ma il proiettile non aveva ruggine), e scartarono la Beretta. Per motivi tecnici venne evitata l'analisi approfondita dell'arma, chiesta da difesa e accusa. C'erano inoltre piccole differenze nelle tracce delle rigature della canna sui proiettili e non venne trovato alcun silenziatore. Per un test sicuro, sarebbero occorse prove di sparo per le quali serviva il restauro della pistola, rimasta col carrello bloccato.\nQualcuno ha ipotizzato il profilo criminale di un cecchino psicopatico, forse seriale. Per il criminologo Lavorino il colpo era \"\u00abpartito dal bagno dei disabili e si \u00e8 fratturato nella testa della povera ragazza perch\u00e9 \u00e8 stato intagliato prima. Il colpevole \u00e8 un soggetto psicopatico, una personalit\u00e0 inadeguata che voleva uccidere qualcuno ad effetto dimostrativo. Non un serial killer, ma uno stragista\u00bb\". Nel 2001 si verific\u00f2 un caso simile in viale Trastevere, quando una religiosa, suor Piera Lucia Sonnetti, venne ferita al collo e a un polmone da un proiettile calibro .22, forse sparato da un'arma silenziata; il colpevole non venne mai individuato. Il caso \u00e8 stato talvolta avvicinato a quello di Marta Russo. Sono stati fatti paragoni anche con omicidi irrisolti dalle modalit\u00e0 somiglianti, come quello del detective Duilio Saggia Civitelli (1995) alla stazione ostiense e del fotografo Daniele Lo Presti (2010) sul Lungotevere, uccisi da un colpo alla nuca di piccolo calibro, forse proprio calibro .22; anche in questi casi, come accaduto a Marta Russo, all'inizio i soccorritori pensarono ad un malore.\nAltre teorie e ipotesi furono:"}
{"id": "641950", "revid": "2057018", "url": "https://it.wikipedia.org/wiki?curid=641950", "title": "Vit\u00f3ria Futebol Clube", "text": "Il Vit\u00f3ria Futebol Clube, internazionalmente noto - sebbene impropriamente - come Vit\u00f3ria Set\u00fabal, \u00e8 una societ\u00e0 polisportiva portoghese, fondata a Set\u00fabal nel 1910. La sua sezione pi\u00f9 nota, quella calcistica, milita nel Campeonato de Portugal, terza serie del campionato portoghese di calcio.\nDisputa le sue partite casalinghe nell'Est\u00e1dio do Bonfim, capace di contenere 18.694 spettatori. Nel suo palmar\u00e8s figurano tre Coppe di Portogallo e una Coppa di Lega portoghese.\nStoria.\nIl club viene fondato il 20 novembre 1910 a Set\u00fabal e, non esistendo ancora un campionato nazionale, comincia a giocare a livello locale, prima nel torneo di Lisbona, poi in quello di Set\u00fabal. Nel 1934 \u00e8 comunque una delle squadre che partecipano alla prima edizione del neonato campionato portoghese, dal quale viene retrocesso tre anni dopo. Risale al 1943 il raggiungimento della prima finale di Coppa, persa per\u00f2 per 5-1 contro il ; in questo periodo Francisco Rodrigues \u00e8 per due volte capocannoniere in Primeira Divis\u00e3o. Il Vit\u00f3ria raggiunge nuovamente la finale di Coppa anche nelle edizioni 1953-1954 e 1961-1962, ma viene battuto rispettivamente de e Benfica. Grazie al fatto che le \"Aquile\" sono Campioni d'Europa in carica il Vit\u00f3ria accede comunque alla Coppa delle Coppe 1962-1963, venendo per\u00f2 subito sconfitto dal ; intanto era stato da poco inaugurato l'Est\u00e1dio do Bonfim.\nIl club conquista nel 1965 il primo successo: affronta nuovamente il Benfica nella finale della Ta\u00e7a de Portugal 1964-1965 ma questa volta vince per 3-1, e fa il bis anche due anni dopo, sconfiggendo questa volta l' per 3-2. In questo periodo c'\u00e8 in rosa anche Jacinto Jo\u00e3o e le prestazioni migliorano anche in campionato, fino al raggiungimento dell'apice, il secondo posto nella Primeira Divis\u00e3o 1971-1972. Contemporaneamente viene raggiunto il terzo turno in Coppa UEFA, ma va meglio l'anno successivo, quando vengono raggiunti i quarti (eliminando anche e durante il cammino); lo stesso traguardo viene archiviato anche nel 1973-1974, e stavolta a cadere \u00e8 il .\nLa situazione cambia per\u00f2 nella seconda met\u00e0 degli anni Settanta, quando il club finisce sovente nella met\u00e0 inferiore delle graduatoria, fino a retrocedere al termine della Primeira Divis\u00e3o 1985-1986. Dopo un quindicennio con frequenti cambi di divisione e il titolo di miglior marcatore per Rashidi Yekini, il Vit\u00f3ria raggiunge il quinto posto nel campionato 1999-2000. Questo consente anche una fugace partecipazione alla Coppa UEFA 1999-2000, nella quale i portoghesi sono nettamente battuti dalla e ritornano al secondo livello al termine della stagione.\nUna nuova Coppa viene vinta nel 2004-2005, e cos\u00ec i lusitani partecipano alla Coppa UEFA 2005-2006 dove vengono per\u00f2 eliminati al secondo turno dalla . Partecipano anche alla Supercoppa, cos\u00ec come nella stagione successiva grazie ad una nuova finale di Coppa raggiunta, ma non arrivano vittorie. Viene invece conquistato un nuovo trofeo, la Ta\u00e7a da Liga 2007-2008, dopo la vittoria con lo Sporting, e arriva ad una nuova finale nella Ta\u00e7a da Liga 2017-2018, che viene non per\u00f2 vinta.\nStrutture.\nStadio.\nIl club disputa le sue partite casalinghe nell'Est\u00e1dio do Bonfim, che si trova a Set\u00fabal e che pu\u00f2 contenere 18.694 spettatori. \u00c8 stato inaugurato il 16 settembre 1962.\nSociet\u00e0.\nAltre sezioni della polisportiva.\nOltre alla sezione di calcio sono presenti anche le sezioni di aikid\u014d, pallamano, atletica leggera, beach soccer, calcio a 5, ginnastica, judo, karate. kickboxing, rugby, taekwondo, ping-pong e trail running\nAllenatori e presidenti.\nDi seguito \u00e8 riportata la lista degli allenatori che si sono succeduti alla guida del club nella sua storia.\nStatistiche e record.\nPartecipazione ai campionati e ai tornei internazionali.\nCampionati nazionali.\nDalla stagione 1934-1935 alla 2019-2020 il club ha ottenuto le seguenti partecipazioni ai campionati nazionali:\nTornei internazionali.\nAlla stagione 2019-2020 il club ha ottenuto le seguenti partecipazioni ai tornei internazionali:\nStatistiche individuali.\nIl giocatore con pi\u00f9 presenze nelle competizioni europee \u00e8 Jacinto Jo\u00e3o a quota 25, mentre il miglior marcatore \u00e8 Jos\u00e9 Torres con 9 gol.\nStatistiche di squadra.\nA livello internazionale la miglior vittoria \u00e8 per 6-1, ottenuta contro lo nel primo turno della Coppa UEFA 1972-1973, mentre la peggior sconfitta \u00e8 il 7-0 subito contro la nel primo turno della Coppa UEFA 1999-2000.\nOrganico.\nRosa 2019-2020.\n "}
{"id": "641953", "revid": "2056951", "url": "https://it.wikipedia.org/wiki?curid=641953", "title": "Way Out West", "text": ""}
{"id": "641957", "revid": "2225", "url": "https://it.wikipedia.org/wiki?curid=641957", "title": "Lillo e Greg", "text": ""}
{"id": "641958", "revid": "2225", "url": "https://it.wikipedia.org/wiki?curid=641958", "title": "Greg e Lillo", "text": ""}
{"id": "641960", "revid": "2225", "url": "https://it.wikipedia.org/wiki?curid=641960", "title": "Greg &amp; Lillo", "text": ""}
{"id": "641961", "revid": "126257", "url": "https://it.wikipedia.org/wiki?curid=641961", "title": "Piantato (araldica)", "text": ""}
{"id": "641962", "revid": "81533017", "url": "https://it.wikipedia.org/wiki?curid=641962", "title": "Claudio Gregori", "text": ""}
{"id": "641963", "revid": "105911", "url": "https://it.wikipedia.org/wiki?curid=641963", "title": "Lillo (comico)", "text": "Fa parte del duo Lillo &amp; Greg assieme a Claudio Gregori. Con questi aveva precedentemente dato vita al gruppo musicale rock demenziale Latte &amp; i Suoi Derivati. Ha lavorato per \"Le Iene\", programma di Italia 1. Dal 2003 \u00e8 autore e conduttore insieme a Greg della trasmissione radiofonica \"610\" in onda su \"Rai Radio2\" nei weekend.\nLillo \u00e8 autore insieme a Greg di programmi televisivi, tra cui: \"Telenauta '69\" (Mediaset), \"Stracult\" (Rai), \"Bla Bla Bla\" (Rai) \"Cocktail d'amore\" (Rai), \"Mmmh!\", \"Abbasso il frolloccone\", \"Serata per Voi\".\nBiografia.\nPrimi anni.\nLillo conosce Greg nel 1986 in una casa editrice di fumetti. Lillo \u00e8 autore di buffi personaggi quali \"Stinco &amp; Laido\", di \"Topo Martino\" e di \"NormalMan\".\nAnni novanta.\nNel 1992, rimasto disoccupato insieme al suo storico compagno Greg, fonda il gruppo rock demenziale Latte &amp; i Suoi Derivati.\nNel 1997 Lillo \u00e8 nel gruppo fondatore de \"Le Iene\", programma televisivo di Italia 1, insieme a Greg, ove i due rimangono per 3 anni consecutivi. Anche in seguito continueranno a collaborare, realizzando una serie di minifilm insieme a Franco Stradella: \"Arancia meccanica\", \"Le Iene anni 1970\", \"Ienissima\".\nAnni duemila.\nNel 2000 Lillo scrive e interpreta \"Il mistero dell'assassino misterioso\" insieme a Greg, in scena al Teatro Ambra Jovinelli di Roma. La commedia viene rappresentata con successo per tre anni consecutivi in tutta Italia ed \u00e8 spesso riproposta in televisione su \"Palcoscenico\", trasmissione che Rai 2 dedicava agli spettacoli teatrali. A maggio del 2000, Lillo insieme a Greg ideano per Italia_1 il variet\u00e0 televisivo \"Telenauta '69\", un omaggio in bianco e nero alla TV degli anni sessanta. Nel 2001 Lillo insieme a Greg \u00e8 nel cast de \"L'ottavo nano\", programma satirico di Serena Dandini e Corrado Guzzanti in onda su Rai 3. Nel 2002 Lillo \u00e8 coautore e coconduttore di \"Mmmh!\", insieme a Greg, Neri Marcor\u00e8 e Rosalia Porcaro. Nel 2003 Lillo Petrolo partecipa al programma di Corrado Guzzanti, \"Il caso Scafroglia\". Nello stesso anno, Lillo con Greg partecipano anche come autori a \"Stracult\" e a \"Cocktail d'amore\", entrambi programmi di Rai 2 curati da Marco Giusti.\nNel 2003-2004 i due partecipano ai programmi Rai \"B.R.A. Braccia Rubate all'Agricoltura\" di Serena Dandini e \"Abbasso il frolloccone\", dove rivisitarono celebri sketch televisivi del passato, in occasione del 50\u00ba anniversario della Rai. Dal 2003 Lillo \u00e8 autore e conduttore, insieme a Greg, del programma radiofonico \"610\", in onda dal luned\u00ec al venerd\u00ec su Rai Radio 2. La trasmissione, nata nel 2003 con due puntate nel fine settimana, nel 2004 vince il Premio Flaiano per la sezione Radio, consolida negli anni un successo crescente, vede ampliare le fasce di programmazione, e raccoglie audience anche attraverso i canali social ed i podcast delle puntate.\nNel 2004 Lillo e Greg mettono in scena e interpretano la commedia \"Work in Regress\", scritta da Claudio Gregori con la regia di Lillo Petrolo.\nNel 2005 Lillo commenta in coppia con Greg per il canale satellitare GXT e per Italia 7 le puntate dello show giapponese \"Takeshi's Castle\", replicate per anni anche su altri canali. Nello stesso anno, sempre su Rai 2, furono autori e conduttori di \"Bla Bla Bla\", parodia dei talk show. Sempre nel 2005 Lillo realizza il suo primo corto \"Moto perpetuo\", scritto con Paola Minaccioni. Lo stesso anno Lillo e Greg scrivono, mettono in scena ed interpretano la commedia musicale \"The Blues Brothers - Il plagio\".\nDal 2005 al 2008 Lillo firma con Greg la rubrica \"Greg e Lillo Travel\" pubblicata sull'allegato \"I viaggi\" de \"La Repubblica\" del gioved\u00ec.\nNel 2006 Lillo porta in tv, sul canale satellitare GXT per ragazzi, il supereroe NormalMan alias Piermaria Carletti, recuperato da un fumetto di Lillo Petrolo e gi\u00e0 presentato in versione radiofonica a \"610\". Gli episodi sono andati in onda ininterrottamente sui canali GXT e K2 dal 2006 al 2009. Sempre nel 2006, sull'onda di questa esperienza e sempre sul canale satellitare per ragazzi GXT, Lillo cura la regia di \"Scull of Rap\", produzione ispirata allo \"street style\" interpretata da G-Max dei Flaminio Maphia. Ancora nello stesso anno Lillo e Greg mettono in scena, interpretano e curano la regia de \"La baita degli spettri\", scritta da Claudio Gregori. Lo spettacolo \u00e8 di nuovo in scena nel 2008.\nA febbraio 2007, viene presentato il libro \"Questo libro cambier\u00e0 la vostra vita... non necessariamente in meglio. 365 idee per un'autodistruzione consapevole\", scritto da Lillo Petrolo e Claudio Gregori, con la collaborazione di Fabrizio Trionfera. Il libro nasce sull'onda della loro collaborazione nella trasmissione radio \"610 - Sei Uno Zero\" in onda su Radio 2 Rai e viene pubblicato da RAI-ERI e Rizzoli. Nello stesso anno gira per la tv la seconda stagione del supereroe \"NormalMan\". Partecipa inoltre a all quinta stagione di \"Un medico in famiglia\", interpretando con Greg i fratelli Zinco. Lillo insieme a Greg \u00e8 testimonial delle patatine Crik Crok, interpretando una serie di spot pubblicitari per Ica Foods.\nNel 2008 Lillo torna a girare per \"Le iene\" alcuni video con Greg per la serie \"Ienissima\". Nell'ottobre dello stesso anno Lillo \u00e8 con Greg nel cast del programma \"Parla con me\" di Serena Dandini su Rai 3, con la loro mini sit-com satirica \"Greg Anatomy\", parodia della serie televisiva \"Grey's Anatomy\". Sempre nel 2008 Lillo interpreta il ruolo di Filippo nella fiction tv \"Amiche mie\", miniserie televisiva in 12 episodi trasmessa in 6 prime serate su Canale 5. Nello stesso anno Lillo &amp; Greg inaugurano il Teatro Morgana (ex Brancaccio) di Roma con uno show di sketches dal titolo \"Sketch &amp; Soda\". Nello stesso anno Lillo collabora alla fondazione di una stazione radio in Malawi, attraverso il progetto di cooperazione internazionale \"Seiunonero\".\nIl 2009 inizia con due commedie che debuttano ambedue a febbraio in teatro: \"L'importante \u00e8 vincere senza partecipare\", scritta da Lillo Petrolo che ne cura anche la regia, interpretata da Paola Minaccioni e Federica Cifola. Lillo analizza in chiave umoristica alcuni meccanismi innescati dal bisogno di sentirsi nella vita vincenti a ogni costo. A distanza di due giorni, segue il debutto di \"Far West Story\", scritta da Claudio Gregori e diretta da questi con Lillo. A ottobre si replica a Roma lo spettacolo scritto e diretto da Lillo Petrolo \"L'importante \u00e8 vincere senza partecipare\", interpretato da Paola Minaccioni, questa volta affiancata da Barbara Folchitto. Nelo stesso anno la presenza televisiva si sposta sul canale LA7, dove Lillo partecipa al talk show \"Victor Victoria\", all'interno del quale d\u00e0 vita a mini-fiction di carattere surreale quali \"Utopia\", \"Agenzia Amico Express\" e \"Talk Show\", con la regia di Franco Stradella. Nello stesso anno \u00e8 anche autore de \"Le iene\". Nel giugno dello stesso anno \"Il mistero dell'assassino misterioso\" varca i confini nazionali e viene messo in scena in Spagna da una compagnia catalana. Dal 2010 lo spettacolo continua ininterrottamente venire rappresentato da molte compagnie, amatoriali e non, in tutta Italia.\nAnni duemiladieci.\nNel 2010 Lillo &amp; Greg partecipano al programma Rai \"Mettiamoci all'opera\". Dall'ottobre dello stesso anno Lillo e Greg sono i commentatori di \"Wipeout\", game show prima della versione statunitense e successivamente della versione britannica. Le puntate verranno trasmesse sui canali GXT e K2 fino al 2014, dal 2015 verranno trasmesse da DeeJay Television. Sempre nel 2010 Lillo partecipa inoltre all'episodio \"Anomalia 21\" della serie televisiva \"L'ispettore Coliandro\", per la regia dei Manetti Bros. Nello stesso anno Lillo recita nella commedia di Greg \"Intrappolati nella commedia\".\nNel 2011 Lillo e Greg partecipano alla trasmissione \"Parla con me\" di Serena Dandini con la band Latte &amp; i Suoi Derivati e sono inoltre ospiti a Sanremo 2011, interpretando una gag comica interna al brano di Max Pezzali dal titolo \"Il mio secondo tempo\", riarrangiata in versione swing. Nello stesso anno Lillo illustra il libro per ragazzi \"La scomparsa di Zero\" di Mauro Baeli e Mirna La Vigna. Sempre nel 2011 esce il libro a fumetti \"Normalman - Le origini\" presentato a \"Lucca Comics &amp; Games 2011\". Nello stesso anno Lillo idea e interpreta \"Lillo No Limit\", mini show in 6 episodi sul canale televisivo POKERItalia24, uno show sul poker incentrato sugli stereotipi che compongono il mondo dell\"hold'em\" e la loro reinterpretazione in chiave umoristica. Ancora nel 2011 Rai 2 trasmette la sitcom \"Fiore calabro\" ideata da Lillo e nata in seno alla trasmissione radiofonica \"610\", all'interno del programma \"Base Luna\" di Marco Giusti. Il 4 marzo Rai 5 manda in onda in prima serata una puntata speciale di \"610\" di cui Lillo \u00e8 autore insieme a Greg. Nello stesso anno Lillo e Greg girano l'Italia con lo spettacolo \"Intrappolati nella commedia\", debuttando nel dicembre al Teatro Olimpico di Roma con la nuova commedia di Greg \"L'uomo che non capiva troppo\".\nNel 2012 esce il secondo libro a fumetti \"Normalman contro tutti\", presentato a \"Lucca Comics &amp; Games 2012\". Nello stesso anno Lillo \u00e8 nel cast del programma satirico \"Aniene 2\" dell'amico Corrado Guzzanti, in onda su Sky. Il 21 gennaio Lillo e Greg tornano sul piccolo schermo per prendere parte al nuovo programma di Serena Dandini \"The Show Must Go Off\", in onda su LA7. Lillo d\u00e0 inoltre vita al personaggio de Il Coreografo, maestro del Doppio Anagni e tutte le sue varianti. Nell'aprile di quell'anno Rai 2 trasmette lo spettacolo \"Sketch &amp; Soda\" in prima serata, che vede Lillo &amp; Greg protagonisti. Nel mese di settembre, sempre Rai 2, manda in onda in seconda serata lo show \"Serata per Voi\", in 2 appuntamenti. Nello spettacolo Lillo &amp; Greg fanno zapping su tutte le reti tv, dove nel ruolo di attori raccontano la brutta tv di oggi. Nel maggio dello stesso anno Lillo e Greg sono sul palco del Teatro Ambra Jovinelli di Roma con la commedia di Claudio Gregori \"Chi erano i Jolly Rockers?\".\nIl 17 maggio 2013 \"Seiunozero\" festeggia i suoi primi 10 anni con un evento live all'Auditorium della Conciliazione a Roma, trasmesso in tv da Rai 3 il 2 giugno seguente alle 23:35, ottenendo il 5% di share. Dal 26 dicembre Lillo &amp; Greg riportano in scena la commedia \"Il mistero dell'assassino misterioso\", sul palcoscenico del Teatro Olimpico di Roma, ottenendo per un mese di fila . Dopodich\u00e9 lo portano in tour a Milano, Torino, Lugano, Bologna, Firenze, in alcune citt\u00e0 dell'Emilia-Romagna e del Veneto. Il tour termina ad aprile 2014 nei teatri di Verona e Napoli.\nNel 2014, durante il tour de \"Il mistero dell'assassino misterioso \", Lillo e Greg gettano le basi del loro nuovo spettacolo di sketch \"Occhio a quei 2\", che mettono in scena a Roma dal 13 al 31 marzo al Teatro Ambra Jovinelli. Nell'estate Lillo e Greg decidono per gioco di dare vita alla webserie \"Pupazzo criminale\". Gli episodi scritti, diretti e interpretati da Lillo e Greg, ormai oltre la ventina, vedono l'intreccio di trame pulp e loschi personaggi, tra i quali Sorcio Secco, Er Papero, Primavera, Cocco, i Cugini Carzini, I fratelli Cipriani, Er Giraffa, La Rana, Zelletta, etc. Nello stesso anno Lillo collabora con ActionAid, insieme ad Alex Braga e Frankie Hi NRG, per la campagna \"Operazione Fame\" condotta in Brasile.\nNel 2015 Lillo e Greg sono in scena con due spettacoli. Da gennaio a marzo sono al Teatro Olimpico di Roma con \"La fantastica avventura di Mr. Starr\", scritta da Claudio Gregori. Ad aprile sono al Teatro Ambra Jovinelli di Roma con \"Il mistero dell'assassino misterioso\".\nNel 2016 torna Lillo in scena con \"Marchette in trincea - Work in Regress\", che ha riscritto, diretto e interpretato con Greg. La commedia \u00e8 stata messa in scena al Teatro Brancaccio di Roma per 6 settimane. A questa ha fatto seguito \"Best of\", sempre scritta diretta e interpretata con Greg, che i 2 hanno portato in un breve tour italiano per poi approdare al Teatro Ambra Jovinelli di Roma.\nNel 2017 Lillo fonda la sua rockband Lillo e i Vagabondi.\nNel 2019 \u00e8 il protagonista del fortunato musical \"School of Rock\" rappresentato nei maggiori teatri italiani in una lunga tourn\u00e8e durata oltre un anno. La sua interpretazione gli fa vincere il \nAnni duemilaventi.\nNell'aprile 2021 partecipa come concorrente al comedy show di Prime Video \"LOL - Chi ride \u00e8 fuori\" e presenta il \"Concerto del Primo Maggio.\"\nA inizio 2022 Lillo conduce \"Danza con me\" insieme a Roberto Bolle e Serena Rossi."}
{"id": "641964", "revid": "1005847", "url": "https://it.wikipedia.org/wiki?curid=641964", "title": "Cesare Pirisi", "text": "Biografia.\nFin da giovanissimo inizia il suo impegno politico nel PSI diventando consigliere provinciale di Nuoro a partire dal 1952, eletto nel collegio di Nurri, comprendente anche i comuni di Escalaplano, Esterzili, Orroli, Perdasdefogu, Sadali, Serri e Villanovatulo. Nel medesimo anno, fu inviato dal partito a guidare la federazione socialista di Sassari, dove nel 1956 fu eletto pure consigliere comunale.\nIn occasione della rivolta ungherese, present\u00f2 nel consiglio comunale di Sassari un ordine del giorno di sostegno agli insorti, suscitando ampio clamore e vivaci proteste nelle file del gruppo comunista. Da sempre sostenitore delle posizioni di Pietro Nenni all'interno del partito, manterr\u00e0 un orientamento di favore per l'affermazione degli ideali democratici e liberali nei paesi del blocco sovietico quando, essendo egli ormai uscito dal PSI, esplose la questione cecoslovacca.\nRientrato a Nuoro nel 1958, divenne consigliere e assessore comunale in rappresentanza della sinistra democratica nel 1960 e nel 1964. Candidato come indipendente nelle liste del PCI alle elezioni politiche del 1968, risult\u00f2 primo dei non eletti e alla scomparsa dell'avvocato Sergio Morgana gli subentr\u00f2 alla Camera dei deputati a partire dal settembre 1971. Ader\u00ec al gruppo misto e fu membro della commissione Lavoro e previdenza sociale e della commissione d'inchiesta sui fenomeni di criminalit\u00e0 in Sardegna (cosiddetta \"commissione Medici\").\nSuccessivamente, fu tra i fondatori insieme a Livio Labor del Movimento Politico dei Lavoratori (M.P.L.), del quale divenne coordinatore regionale in Sardegna e nelle cui liste si candid\u00f2 alle successive elezioni politiche del 1972: la lista raccolse per\u00f2 solo lo 0.36% dei voti e nessun seggio. Verso la fine degli anni settanta, si avvicin\u00f2 al Partito Repubblicano, nella cui liste fu pi\u00f9 volte candidato come indipendente, prima nel 1979 sia alla Camera che al Senato, e da ultimo nel 1992 solo al Senato, riscuotendo sempre discreti consensi senza per\u00f2 essere eletto.\nPi\u00f9 di recente, dopo avere dato vita al circolo \"Associazione Culturale Il Risveglio\" aderente a Progetto Sardegna, il movimento politico fondato da Renato Soru, ha sostenuto la candidatura di quest'ultimo a presidente della regione Sardegna nelle consultazioni regionali del 2004. Per lungo tempo animatore di un circolo culturale e ricreativo nella citt\u00e0 di Nuoro, ha contribuito alla formazione di diverse generazioni di giovani intellettuali e dirigenti. Da tempo malato, \u00e8 scomparso nel 2013 all'et\u00e0 di 87 anni nella sua citt\u00e0 natale.\nLavori.\n\u00c8 autore di diverse pubblicazioni di interesse storico e politico: tra gli altri, \"Il Giornale di Barbagia\" e \"L'Atene degli inganni\". Parallelamente alla militanza politica, ha svolto anche un'intensa attivit\u00e0 pubblicistica, collaborando con \"L'Avanti\" e fondando due periodici di larga diffusione: \"Cronache Provinciali\" (1960) e \"La Nuova Citt\u00e0\" (1966), che ha interrotto solo qualche anno fa la sua attivit\u00e0 portata avanti avvalendosi della collaborazione di illustri personalit\u00e0 della cultura, dell'economia e politica sarda."}
{"id": "641965", "revid": "48344", "url": "https://it.wikipedia.org/wiki?curid=641965", "title": "Osho", "text": ""}
{"id": "641967", "revid": "392652", "url": "https://it.wikipedia.org/wiki?curid=641967", "title": "Carrello elevatore", "text": "Il carrello elevatore (colloquialmente chiamato anche \"muletto\") \u00e8 un mezzo operativo dotato di ruote e azionato da motori elettrici, diesel e a gas, che viene usato per il sollevamento e la movimentazione di merci all'interno dei depositi di logistica o per il carico e scarico di merci dai mezzi di trasporto.\nLa storia.\nLa nascita del carrello elevatore (comunemente definito anche muletto) viene fatta risalire agli anni venti grazie all'inventore statunitense Eugene Clark e il nome del marchio ad esso collegato \u00e8 stato in varie parti del mondo e per lungo tempo un sinonimo di questo mezzo d'opera. La sua diffusione \u00e8 stata naturalmente collegata direttamente alla diffusione dell'uso del pallet avvenuto alla fine della seconda guerra mondiale. Altrettanto notevoli sono state le evoluzioni nel corso degli anni con l'applicazione delle pi\u00f9 moderne tecnologie, sia nel campo delle prestazioni, sia in quello del comfort e dell'ergonomia per i conducenti, sia nel campo della sicurezza. Le moderne elettroniche di bordo prevedono un display multifunzione dove vengono visualizzate le informazioni di base (stato di carica, modalit\u00e0 di esercizio, ore di esercizio, data e ora, ecc.) e informazioni tecniche.\nSono ad esempio di epoca recente l'applicazione di una cabina di protezione per l'abitacolo del conducente, cos\u00ec come l'abolizione del cambio manuale a favore della trasmissione automatica, l'utilizzazione del servosterzo e le applicazioni dell'elettronica in grado di sovrintendere alle operazioni principali.\nAl giorno d'oggi sono attive molte aziende costruttrici di questo tipo di mezzo. Molte sono realt\u00e0 operanti in ambito locale, mentre sul mercato mondiale anche nel 2010 si \u00e8 confermato leader il marchio Toyota.\nTerminologia.\nNell'industria e nei trasporti, carrello elevatore viene chiamato comunemente anche muletto, dato che, nel 1949, in Germania, la fabbrica Still denominava il suo primo carrello ad alimentazione elettrica con il nome \u201cMuli\u201d. Al tempo si era soliti abbinare gli strumenti da lavoro ad un nome comune di un animale. Qualche anno dopo, i primi muletti arrivarono al porto di Genova, dove si diffuse l'abitudine di chiamarli \u201cmuletti\u201d.\nDescrizione generale della versione base.\nNella sua versione base, che pu\u00f2 essere a 3 o 4 ruote a seconda dell'utilizzo (3 ruote per le manovre in spazi ristretti, 4 ruote per gli utilizzi pi\u00f9 gravosi), \u00e8 dotato di due bracci anteriori paralleli in metallo (le cosiddette \"forche\") che gli consentono la presa e la movimentazione dei pallet favorendo cos\u00ec un veloce e sicuro movimento di grosse quantit\u00e0 di merci. In commercio ne esistono innumerevoli tipi, differenziati tra loro sia per il tipo di motorizzazione, sia per la capacit\u00e0 di sollevamento in termini di peso ed altezza.\nLe tipologie.\nDi seguito si riporta la classificazione tradizionale delle tipologie di carrelli elevatori:\nPu\u00f2 inoltre essere dotato di capacit\u00e0 specifiche, come quella di brandeggio o di spostamento laterale forche (seconda e terza via idraulica), ormai standard su tutti i nuovi modelli, avere la cosiddetta \"quarta via idraulica\" con posizionatore forche o avere in alternativa alle normali \"forche\" delle attrezzature specifiche per la movimentazione di particolari unit\u00e0 di carico, quali rotoli e/o bobine (lamine di metallo, carta, tessuti, ecc.), le merci liquide in fusti, gli elettrodomestici, i cassoni da svuotare (ribaltacassoni) o quant'altro.\nAltre versioni specifiche di larga diffusione sono quelle che consentono l'elevazione di interi container anche di peso e mole considerevole.\nConfigurazione del carrello elevatore controbilanciato tradizionale.\nIl propulsore del veicolo, indipendentemente dall'alimentazione e dal tipo \u00e8 sempre posto sul retro del mezzo, cos\u00ec come l'eventuale batteria, riuscendo in questo modo a bilanciare lo spostamento del baricentro verso l'avantreno causato dal carico sollevato. Nel caso di motori elettrici gran parte del contrappeso necessario viene fornito appunto dall'accumulatore, in altri casi si provvede all'installazione di opportuno carico sul retro del veicolo.\nLe gomme sono nella maggior parte dei casi di tipo superelastico, ossia composte interamente di gomma e senza camera d'aria all'interno. Tale tipologia di gomme evita imprevisti quali le forature, ha una durata superiore e garantisce al mezzo una migliore stabilit\u00e0 rispetto alle ruote pneumatiche.\nNella sua conformazione tipo il conducente \u00e8 protetto da un telaio metallico a protezione da carichi eventualmente in caduta dall'alto e dai pericoli causati da un eventuale ribaltamento del mezzo. Per gli usi all'esterno l'abitacolo \u00e8 spesso chiuso con cristalli per proteggere l'operatore dagli agenti atmosferici. Per ragioni di sicurezza sono solitamente montati sul tetto indicatori lampeggianti di colore arancione, nonch\u00e9 avvisatori acustici che segnalano l'inserimento della retromarcia del mezzo.\nI carrelli moderni sono provvisti di variazione automatica della velocit\u00e0, di conseguenza il movimento viene comandato in assenza del pedale della frizione. Sui carrelli endotermici (Diesel), insieme ad acceleratore e freno \u00e8 possibile trovare un terzo pedale, posizionato a sinistra del freno, denominato \"Incing Control\", che agisce sul freno disinserendo al tempo stesso la trasmissione.\nDi fronte a s\u00e9 il manovratore ha una serie di leve che comandano il sollevamento, sempre presente, e le altre eventuali funzioni idrauliche opzionali quali lo spostamento del carico lateralmente (traslazione) o longitudinalmente (brandeggio) e l'allargamento/stringimento delle forche.\nNaturalmente nella cabina di guida \u00e8 presente anche un classico volante che comanda lo sterzo, sempre sulle ruote posteriori mentre quelle anteriori sono fisse, in pratica al contrario di quasi tutti gli altri mezzi di trasporto.\nNella parte anteriore del mezzo vi \u00e8 il cosiddetto \"montante\", che ne consente l'operativit\u00e0 e che consiste in una struttura telescopica composta da una o pi\u00f9 colonne inserite una nell'altra ed azionate da martinetti idraulici. I montanti possono essere Simplex (ZT), Simplex G.V. (a Grande Visibilit\u00e0) (ZT Hilo), Duplex (Zz), Triplex (Dz) o, pi\u00f9 raramente, Quadruplex a seconda del numero di slitte che compongono la struttura telescopica. I montanti duplex e triplex sono definiti SAL (Senza Alzata Libera) oppure GAL (Grande Alzata Libera), ci\u00f2 dipende dalla presenza o meno del pistone di sollevamento centrale che permette alle forche di essere sollevate fino alla fine del montante prima che questo aumenti il suo ingombro. Il tipo di montante pi\u00f9 richiesto in commercio \u00e8 il Triplex in quanto permette di raggiungere altezze considerevoli nonostante con le forche a terra il montante rimanga molto basso. La visibilit\u00e0 \u00e8 inoltre maggiore su questo tipo di montanti, quando il pistone centrale di sollevamento viene sostituito da due pistoni laterali permettendo cos\u00ec all'operatore di avere una migliore visibilit\u00e0.\nLe caratteristiche di un montante si possono riassumere con quattro dimensioni:\nLa trazione elettrica.\nNegli ultimi dieci anni si \u00e8 assistito al progressivo decadimento dei carrelli con motori elettrici a corrente continua (DC), in quanto le polveri create dal consumo delle spazzole, che periodicamente dovevano essere sostituite, tendevano ad intaccare le parti interne del motore. Vengono progressivamente sostituiti dall'apparizione, sui carrelli elevatori di ultima generazione, di motori elettrici trifase con rotore a gabbia di scoiattolo, che sono privi di spazzole, ma richiedono l'uso di un inverter per ottenere l'alimentazione in corrente alternata. L'azionamento dei motori (trazione e pompa) in corrente alternata, unitamente ai sistemi di frenata rigenerativa, favoriscono il rendimento in termini energetici; il che si traduce in una maggiore autonomia per ogni ricarica della batteria. Lo sviluppo tecnologico della parte elettronica (con i sistemi CAN-BUS) e l'abolizione di componenti come contattori e spazzole, consente di ridurre costi e interventi di manutenzione, oltre a incrementare comfort di guida e affidabilit\u00e0 complessiva della macchina.\nIl carrello elevatore alimentato a batterie ha inoltre il vantaggio di poter essere usato in ambienti chiusi perch\u00e9 non emette gas di scarico. Per contro, la zona di ricarica dello stesso deve essere provvista di adeguati impianti di ventilazione a causa della possibile emissione di miscela gassosa esplosiva. Tale miscela di gas idrogeno e ossigeno pu\u00f2 svilupparsi durante la fase di carica delle batterie piombo-acido non sigillate (che sono le pi\u00f9 diffuse nei carrelli elevatori). Questo tipo di batterie ha per\u00f2 alcune problematiche dovute alla manutenzione continua che esse necessitano. L'acqua distillata che diluisce l'acido all'interno degli elementi va rabboccata ogni due o tre cicli di carica, con dovute accortezze da parte dell'operatore che esegue il rabbocco. Inoltre non \u00e8 consigliato effettuare ricariche \"intermedie\" se la batteria non \u00e8 tra il 40% ed il 20% di carica residua. \u00c8 sconsigliato inoltre interrompere la fase di ricarica se questa non ha terminato il 100% del ciclo di carica che dura in media dalle 8 alle 12 ore.\nNonostante sia ancora oggi la tipologia di batteria pi\u00f9 diffusa, essendo, tra tutte, quella con i costi pi\u00f9 bassi, sempre pi\u00f9 costruttori stanno allestendo i proprio carrelli con batterie al gel o al litio. In particolare quella agli Ioni di litio (Li-Ion) che permette svariati vantaggi tra cui un risparmio a lungo termine sul consumo medio di energia per la ricarica che dura dalle 2 alle 3 ore per il ciclo completo. Consente inoltre la possibilit\u00e0 di effettuare ricariche \"al bisogno\" e non necessita di alcun tipo di manutenzione essendo i cristalli di litio sigillati ermeticamente all'interno delle celle. Per questo motivo le batterie al litio non producono emissioni gassose. Unico problema: il costo. Al momento, a parit\u00e0 di caratteristiche, le batteria al litio costano oltre il triplo rispetto a quelle al piombo-acido ed il doppio rispetto a quelle al gel."}
{"id": "641972", "revid": "1652635", "url": "https://it.wikipedia.org/wiki?curid=641972", "title": "Muletto", "text": "Il termine muletto assume significati diversi a seconda del campo d'applicazione:"}
{"id": "641978", "revid": "126257", "url": "https://it.wikipedia.org/wiki?curid=641978", "title": "Terrazzato", "text": ""}
{"id": "641979", "revid": "1543377", "url": "https://it.wikipedia.org/wiki?curid=641979", "title": "Contea di Middlesex (Massachusetts)", "text": "La contea di Middlesex, Middlesex County in inglese, \u00e8 una contea dello Stato del Massachusetts negli Stati Uniti. La contea, posta nella parte orientale dello Stato, ha due capoluoghi: Cambridge e Lowell ed \u00e8 la pi\u00f9 popolosa di tutto il New England.\nLa popolazione al censimento del 2010 era di abitanti.\nGeografia fisica.\nCome per altre contee del Massachusetts dal 1997, la contea di Middlesex esprime solo una regione storico-geografica, essendo tutte le funzioni amministrative passate ad altre agenzie dello Stato del Massachusetts.\nLa contea confina a nord con la contea di Hillsborough del New Hampshire, ad est con la contea di Essex, a sud-est con la contea di Suffolk, a sud con la contea di Norfolk ed a ovest con la contea di Worcester.\nIl territorio della contea \u00e8 pianeggiante ad oriente per poi progressivamente divenire collinare verso ovest.\nIl fiume principale della contea \u00e8 il Merrimack che per\u00f2 scorre solo nel nord-est della contea. Il fiume Concord, formato dalla confluenza dei fiumi \"Sudbury\" e \"Assabet\", scorre da sud a nord prima di sfociare nel Merrimack. Nell'area nord-occidentale scorre verso nord il fiume Nashua. I laghi sono numerosi, sia naturali che artificiali. Tra i laghi della contea \u00e8 da ricordare il \"Walden Pond\" immortalato da Henry David Thoreau.\nLa contea \u00e8 la pi\u00f9 popolosa dello Stato. \u00c8 maggiormente urbanizzata a est in prossimit\u00e0 dell'area metropolitana di Boston. Qui sono situati importanti agglomerati urbani: Cambridge (sede dell'universit\u00e0 di Harvard e del Massachusetts Institute of Technology), Somerville, Everett, Newton, Malden, Lexington, Waltham e molti altri. Nel nord della contea la citt\u00e0 principale \u00e8 Lowell, posta sul fiume Merrimack, che assieme a Cambridge \u00e8 la sede amministrativa della contea. Nel sud della contea sono situate le citt\u00e0 di Framingham e Natick. Al centro della contea \u00e8 situata la storica cittadina di Concord."}
{"id": "641981", "revid": "223320", "url": "https://it.wikipedia.org/wiki?curid=641981", "title": "Terreno (araldica)", "text": ""}
{"id": "641984", "revid": "158913", "url": "https://it.wikipedia.org/wiki?curid=641984", "title": "Pierre Paul Prud'hon", "text": "Prud'hon fu influenzato dal Neoclassicismo e dal romanticismo. Fu apprezzato da artisti e scrittori come Stendhal, Delacroix, Millet e Baudelaire per i suoi chiaroscuri e per il suo convincente realismo; la sua opera pi\u00f9 famosa \u00e8 probabilmente la \"Crocifissione\" (1822) dipinta per la cattedrale di St. Etienne a Metz e oggi esposta al Louvre di Parigi."}
{"id": "641990", "revid": "767487", "url": "https://it.wikipedia.org/wiki?curid=641990", "title": "Pugno di ferro (film 1932)", "text": "Pugno di ferro (\"Any Old Port!\") \u00e8 un cortometraggio del 1932 con Stanlio e Ollio.\nTrama.\nStanlio e Ollio sono due viaggiatori squattrinati che arrivano in una cittadina sul mare. Qui si sistemano in uno squallido albergo affacciato su un porticciolo, il cui padrone, Mugsie Long vuole a tutti costi sposarsi con la donna delle pulizie, che invece non ne ha la minima intenzione. I due, obbligati dal padrone a fare da testimoni di nozze, si rifiutano e si impossessano della chiave dello sgabuzzino in cui la donna \u00e8 stata rinchiusa. Ne scaturisce un furioso inseguimento all'interno dell'hotel, al termine del quale riescono a far fuggire la donna e far perdere le proprie tracce tra le vie della citt\u00e0.\nScampati a questo pericolo, i due entrano in un ristorante, dove Ollio incontra un suo vecchio amico proprietario di una palestra di pugilato; venuto a conoscenza del fatto che i due sono senza un soldo, promette a Ollio una ricompensa di 50 dollari se riuscir\u00e0 a resistere quattro round in un incontro di pugilato. Ollio accetta, ed infatti obbliga Stanlio a combattere.\nGiunti sul ring, i due scoprono che la persona contro cui Stanlio deve combattere \u00e8 proprio il padrone dell'albergo da cui sono scappati. Questi, desideroso di dare una lezione ai due, si fa riempire un guanto con varie ferraglie. Lo stesso Ollio va a scommettere sulla sconfitta di Stanlio, data per sicura.\nL'incontro prende per\u00f2 una piega inattesa: Stanlio riesce ad abbrancare l'avversario, impedendogli materialmente di tirargli dei pugni: neppure l'arbitro riesce a dividerli. Nella foga, entrambi perdono i guanti, e involontariamente Stanlio raccoglie il guanto truccato. La situazione cambia: il locandiere, impaurito, inizia a scappare per il ring, mentre Stanlio lo rincorre, senza per\u00f2 riuscire a colpirlo. L'albergatore finisce poi ko nel tentativo di sfilare il guanto a Stanlio.\nStanlio dunque ha vinto, ma mentre viene proclamato dall'arbitro abbatte anche lui, lasciandogli cadere in testa la mano col guanto ferrato. Ollio, che aveva scommesso contro Stanlio, perde tutti i soldi che aveva. Nella gazzarra che ne consegue, i due compari si danno alla fuga.\nProduzione.\nLa pellicola \u00e8 stata girata presso gli Hal Roach Studios di Culver City, il \"Culver City Stadium\" ed il Porto di Los Angeles."}
{"id": "641993", "revid": "1123126", "url": "https://it.wikipedia.org/wiki?curid=641993", "title": "Silken Thomas", "text": "Trascorse gran parte della sua giovinezza in Inghilterra. Nel febbraio del 1534, quando suo padre, Gerald FitzGerald, nono Conte di Kildare, venne convocato a Londra, egli assunse la carica di governatore dell'Irlanda. In giugno Thomas ricevette la notizia che suo padre era stato giustiziato nella Torre di Londra e che il governo inglese intendeva destinarlo alla stessa sorte insieme ai suoi zii. Egli convoc\u00f2 il Concilio di nell'abbazia di St Mary, a Dublino, e l'11 giugno, accompagnato da 140 cavalieri con delle frange di seta sugli elmetti (da qui il suo soprannome), cavalc\u00f2 fino all'abbazia e disconobbe pubblicamente la sua fedelt\u00e0 al re Enrico VIII d'Inghilterra, signore dell'Irlanda.\nIn luglio attacc\u00f2 il Castello di Dublino, ma il suo esercito venne sconfitto. Si ritir\u00f2 nella sua fortezza di Maynooth, Contea di Kildare, ma nel marzo 1535 questa venne presa da un esercito inglese guidato da Sir William Skeffington mentre Thomas era alla ricerca di rinforzi. I soldati della guarnigione vennero tutti uccisi, da allora \"ricevere il perdono di Maynooth\" \u00e8 una immagine figurativa per dire \"venire giustiziati\".\nIn luglio Lord Leonard Grey arriv\u00f2 dall'Inghilterra come \"Lord Deputy of Ireland\"; Fitzgerald, vedendo che il suo esercito si scioglieva come neve al sole mentre i suoi alleati si arrendevano uno dopo l'altro, chiese il perdono per le sue offese. Nonostante tutto egli era ancora un valido avversario e il Grey, desiderando evitare di prolungare il conflitto, garant\u00ec personalmente per lui e lo persuase ad arrendersi incondizionatamente e di rimettersi alla piet\u00e0 del re. Nell'ottobre 1535 fu inviato come prigioniero nella Torre di Londra. Nonostante le garanzie personali del Grey, egli venne impiccato e squartato insieme ai suoi zii a Tyburn, il 3 febbraio 1537."}
{"id": "641995", "revid": "287204", "url": "https://it.wikipedia.org/wiki?curid=641995", "title": "Vitoria Setubal", "text": ""}
{"id": "641999", "revid": "161374", "url": "https://it.wikipedia.org/wiki?curid=641999", "title": "True air speed", "text": ""}
{"id": "642000", "revid": "297745", "url": "https://it.wikipedia.org/wiki?curid=642000", "title": "Gerolamo Mercuriale", "text": ""}
{"id": "642004", "revid": "34119", "url": "https://it.wikipedia.org/wiki?curid=642004", "title": "High density lipoprotein", "text": ""}
{"id": "642007", "revid": "1115371", "url": "https://it.wikipedia.org/wiki?curid=642007", "title": "Depenalizzazione", "text": "La depenalizzazione, nel gergo giuridico italiano, consiste nel trasformare illeciti penali in illeciti amministrativi.\nStoria.\nIn Italia la proliferazione di numerosi illeciti penali contenuti in leggi speciali, ha indotto il legislatore a depenalizzarli. Una delle leggi pi\u00f9 importanti in materia di depenalizzazione \u00e8 la legge n. 689 del 24 novembre 1981, che ha cercato di risolvere in materia organica il problema della depenalizzazione.\nSuccessive ondate di depenalizzazione si sono realizzate con la legge 28 dicembre 1993, n. 561, con il D. Lgs. 13 luglio 1994, n. 480 e con il D. Lgs. 30 dicembre 1999, n. 507.\nGli illeciti depenalizzati sono una vasta categoria di fatti corrispondenti a quelle figure di reato, per lo pi\u00f9 di lieve entit\u00e0, che leggi recenti hanno trasformato in infrazioni di carattere amministrativo, assoggettandoli a sanzioni pecuniarie non penali.\nDa ultimo il D. Lgs. n. 8 del 15 gennaio 2016 ha depenalizzato le fattispecie di reato punite con la sola multa o ammenda in sanzioni amministrative.\nDifferenza con la normativa sulla particolare tenuit\u00e0.\nIl decreto legislativo n. 28/2015, recante \"Disposizioni in materia di non punibilit\u00e0 per particolare tenuit\u00e0 del fatto, a norma dell'articolo 1, comma 1, lettera m), della legge 28 aprile 2014, n. 67\", ha introdotto una causa di non punibilit\u00e0 che scatta caso per caso, quando il fatto sia di \u00abparticolare tenuit\u00e0\u00bb e quando il comportamento del colpevole risulti \u00abnon abituale\u00bb). Tale previsione, applicabile soltanto ai reati per i quali \u00e8 prevista la pena detentiva non superiore nel massimo a 5 anni, o la sola pena pecuniaria, sola o congiunta alla pena predetta, non si configura come una depenalizzazione, ma impone di valutare, ai fini della punibilit\u00e0 del reo, le modalit\u00e0 della condotta e l'eseguit\u00e0 del danno o del pericolo, cos\u00ec come si sono manifestate in concreto.\nL'equivoco potrebbe essere nato per il fatto che la legge di delega (Legge 28 aprile 2014, n. 67) contiene un'altra norma (articolo 2, commi 1-4) - ancora non attuata, ma con uno schema di decreto all'esame per il parere parlamentare - che invece reca una vera e propria depenalizzazione per alcuni reati (tra i quali comunque non vi \u00e8 la violazione di domicilio)."}
{"id": "642008", "revid": "327794", "url": "https://it.wikipedia.org/wiki?curid=642008", "title": "Guerra dei tre Enrichi", "text": "La guerra dei tre Enrichi fu un conflitto che tra il 1585 e il 1589, nell'ambito delle guerre di religione francesi, contrappose per la successione al trono di Francia il campione della Lega cattolica Enrico di Guisa a Enrico di Borbone, portabandiera degli Ugonotti, appoggiato dal re francese Enrico III di Valois. Il conflitto termin\u00f2 in seguito agli assassini di Enrico di Guisa e di Enrico III di Valois e alla successiva proclamazione a re di Francia di Enrico di Borbone.\nStoria.\nLa guerra dei tre Enrichi fu l'atto finale delle guerre di religione francesi. In seguito alla morte di Francesco Ercole di Valois, fratello e designato successore al trono del re Enrico III, il fervente ugonotto Enrico di Borbone divenne il pi\u00f9 accreditato erede al trono di Francia. La successione di un sovrano protestante allarm\u00f2 il re di Spagna Filippo II che decise di appoggiare i cattolici francesi, organizzati nella Lega cattolica e guidati da Enrico di Guisa.\nInizialmente il re di Francia Enrico III appoggiava Enrico di Guisa, ma quando l'Invincibile Armata spagnola fu sconfitta dalla flotta inglese, decise di porre fine alle ostilit\u00e0 che dividevano in due il regno facendo assassinare Enrico di Guisa. Il partito cattolico reag\u00ec: Jacques Cl\u00e9ment, monaco fanatico cattolico, armato dai Guisa uccise lo stesso Enrico III nel 1589; in punto di morte il re francese riconobbe come suo erede Enrico di Navarra.\nIl papa dichiar\u00f2 nulla la successione e gli spagnoli intervennero in difesa dei cattolici in Francia, tuttavia Enrico riusc\u00ec a prevalere. \nPrima di entrare a Parigi, roccaforte del cattolicesimo, per l'incoronazione, Enrico di Borbone fu obbligato ad abiurare pubblicamente il calvinismo. Enrico accett\u00f2 di abbandonare la propria religione (esprimendosi con la famosa frase \"Parigi val bene una messa\") e venne incoronato col nome di Enrico IV. Sebbene fosse diventato ufficialmente cattolico, concesse al partito ugonotto, con l'editto di Nantes, pari diritti civili rispetto ai cattolici (anche se il cattolicesimo rimaneva la religione di Stato) e alcune roccaforti (chiamate \"places de suret\u00e9\"), tra cui La Rochelle."}
{"id": "642011", "revid": "438678", "url": "https://it.wikipedia.org/wiki?curid=642011", "title": "I ladroni", "text": "I ladroni (\"Night Owls\", nell'originale inglese) o Ladroni \u00e8 un cortometraggio del 1930 con Stanlio e Ollio.\nTrama.\nStanlio e Ollio vengono costretti a fingersi ladri dal maldestro poliziotto Kennedy che vuol fare bella figura con il commissario, ovviamente non andr\u00e0 per il verso giusto, dato che i due devono rubare proprio nella casa di quest'ultimo, ma ne combineranno talmente tante, che il padrone creder\u00e0 che il ladro sia proprio il poliziotto. Stanlio e Ollio intanto riescono a scappare.\nProduzione.\nLa pellicola \u00e8 stata girata negli Hal Roach Studios di Culver City.\nVersione integrale.\nLa versione integrale contiene due scene aggiuntive, per una durata di 20 minuti. Nella versione italiana doppiata da Franco Latini e Carlo Croccolo, molto rara ma esistente, esse sono integrate. \nVersioni alternative straniere.\nIl film fu girato in altre versioni in spagnolo dal titolo \"Ladrones\" e italiano dal titolo \"I due ladroni\", a causa della mancanza del doppiaggio.\nLa versione spagnola \u00e8 pi\u00f9 lunga di 16 minuti, ha un finale totalmente diverso e oggi \u00e8 disponibile in DVD, inoltre quest'ultima versione divenne addirittura il primo film sonoro in assoluto ad essere proiettato in Argentina, quando il suo presentatore Max Glucksmann lo proiett\u00f2 nella citt\u00e0 di Mar del Plata nel febbraio 1930.\nLa versione italiana \u00e8 andata perduta. Nella versione spagnola tutti gli attori sono gli stessi della versione inglese, tranne il commissario, che fu sostituito da Enrique Acosta.\n\"Ladrones\".\nNella versione spagnola allungata a 36 minuti, Stanlio e Ollio non scappano di casa dopo che il capo della polizia chiama i rinforzi. Infatti i due vengono subito sorpresi dal padrone di casa che li blocca assieme ai poliziotti giunti dalla centrale. Il policeman Kennedy giunge anche lui per\u00f2 non riesce a parlare in favore di Stanlio e Ollio con il suo capo, perch\u00e9 gli viene ordinato di scortare i due malfattori subito in prigione. Stanlio e Ollio tentano di ricordargli il loro accordo con dei gesti delle mani e del viso, ma Kennedy non pu\u00f2 proprio far nulla finch\u00e9 Ollio, indispettito per quell'affronto, non rivela tutto al capo della polizia. Questi allora decide di scortare tutti in carcere, compreso Kennedy ed esce di casa con il suo seguito di servitori. Stanlio e Ollio vengono fatti salire su una vettura della polizia, che parte prima di quella del capo dei poliziotti. I due vagabondi hanno un'idea: saltare sul primo grande ramo che trovano sopra le loro teste per sfuggire ai poliziotti, dato che sono stati messi nei posti indietro della macchina. Stanlio e Ollio per un momento eludono la polizia, saltando sul ramo, per\u00f2 quando decidono di riscendere cadono proprio nella macchina del capo della polizia, che li scorta in carcere per sempre."}
{"id": "642012", "revid": "1632387", "url": "https://it.wikipedia.org/wiki?curid=642012", "title": "Constrictor", "text": "Constrictor \u00e8 il sedicesimo album in studio di Alice Cooper. Viene pubblicato nell'ottobre del 1986 per la MCA Records e prodotto da Beau Hill e Michael Wagener.\nIl brano \"He's Back (The Man Behind the Mask)\" fece parte della colonna sonora del film \"\" del 1986.\nClassifica.\nAlbum - Billboard 200 (Nord America)"}
{"id": "642013", "revid": "12290", "url": "https://it.wikipedia.org/wiki?curid=642013", "title": "Night Owls", "text": ""}
{"id": "642016", "revid": "1564499", "url": "https://it.wikipedia.org/wiki?curid=642016", "title": "Blocco conta-assi", "text": ""}
{"id": "642017", "revid": "36426", "url": "https://it.wikipedia.org/wiki?curid=642017", "title": "Elemosina", "text": "Elemosina indica l'atto gratuito di una donazione principalmente in denaro verso una persona bisognosa. L'aiuto alle persone bisognose \u00e8 incoraggiato dalle maggiori religioni. In ambito cristiano, la raccolta di elemosine prende il nome di \"questua\". Aspettare esplicitamente offerte in denaro si dice \"chiedere l'elemosina\" e con una parola sola si dice \"mendicare\".\nEtimologia.\nIl termine deriva dal greco \"ele\u00e8o\" (=ho compassione), da cui attraverso l'aggettivo \"el\u00e9emon\" (=compassionevole) pass\u00f2 al basso latino (cristiano) \"eleemosyna\" e da l\u00ec alle lingue romanze (francese \"aum\u00f4ne\", spagnolo \"limosna\", catalano \"almoina\") e non (inglese \"alms\", tedesco \"Almosen\").\nSignificato e implicazioni.\nSecondo la sociologia, l'elemosina si distinguerebbe dal dono proprio perch\u00e9 quest'ultimo farebbe generalmente parte di un sistema di scambio rituale o sociale che, per definizione, implica reciprocit\u00e0 e tende a stabilire un rapporto di parit\u00e0 fra i due soggetti implicati che passa attraverso il consolidarsi di un rapporto. Secondo la dottrina marxista, l'elemosina si baserebbe sulla disparit\u00e0 tra chi d\u00e0 e chi riceve, sul piano sociale ed economico, e non si proporrebbe di stabilire alcun rapporto diretto con la persona ricevente, ma si concluderebbe nell'atto stesso della donazione, favorendo il consolidarsi di fatto delle ingiuste diversit\u00e0 socio-economiche. Anche intesa in un senso pi\u00f9 ampio, essa \u00e8 esclusa dalla pura dottrina liberista come atto non economico, semplicemente perch\u00e9 estraneo alla logica mercantile. Inoltre alcuni sociologi sottolineano che le elargizioni fatte a persone che esercitano l'accattonaggio come professione non contribuiscono all'instaurazione della giustizia sociale.\nNelle diverse tradizioni religiose.\nLa maggior parte delle tradizioni religiose chiede ai propri fedeli gesti di attenzione ai poveri e di condivisione della ricchezza, un'attenzione che viene indicata con termini diversi e assume anche contenuti diversi:"}
{"id": "642018", "revid": "767487", "url": "https://it.wikipedia.org/wiki?curid=642018", "title": "Hannibal (film)", "text": "Hannibal \u00e8 un film del 2001 diretto da Ridley Scott, appartenente alla saga de \"Il silenzio degli innocenti\", tratta dai romanzi di Thomas Harris.\nTrama.\nSono passati dieci anni da quando l'agente speciale dell'FBI Clarice Starling ha trovato e ucciso \"Buffalo Bill\" e da quando il temibile cannibale Hannibal Lecter \u00e8 fuggito dalla prigione di Memphis in cui era stato temporaneamente trasferito. Clarice si trova in difficolt\u00e0 a causa di un'operazione antidroga finita in tragedia, durante la quale la pericolosa criminale a capo dell'organizzazione, la cui cattura \u00e8 lo scopo dell'operazione e che teneva in braccio il suo neonato, finisce uccisa da Clarice che risponde al fuoco dopo che la donna le aveva sparato con una pistola. Nonostante la legittima difesa, scaturisce uno scandalo mediatico e Paul Krendler, suo superiore, le offre di indagare su Hannibal per riscattarsi.\nDietro questa offerta, in verit\u00e0, si cela Mason Verger, un miliardario dal passato bieco, unica vittima superstite di Lecter, rimasto invalido e orribilmente sfigurato in seguito ad un sadico gioco a base di droga in cui Lecter invita Verger a scarnificarsi la faccia ed a darla in pasto ai cani. Verger offre una taglia di tre milioni di dollari a chi fornisca informazioni utili alla cattura di Lecter e incarica una banda di criminali sardi, specialisti nei sequestri di persona, che allevano maiali selvatici e li inferociscono allo scopo di far loro fagocitare qualsiasi cosa (persino cadaveri da far svanire nel nulla).\nHannibal, nel frattempo, vive a Firenze sotto il falso nome di Dottor Fell e sta per essere nominato curatore della Biblioteca Capponi. L'ispettore di polizia Rinaldo Pazzi (discendente di Francesco de' Pazzi), mentre sta indagando sulla misteriosa scomparsa del predecessore di Fell, scopre la vera identit\u00e0 di quest'ultimo attraverso delle foto dell'FBI, che nel frattempo lo ha posto nella lista dei dieci latitanti pi\u00f9 ricercati. Pazzi, un po' per bisogno, un po' per avidit\u00e0, contatta gli emissari di Verger per riscuotere la cospicua taglia promessa a chi fornir\u00e0 informazioni utili alla cattura di Lecter.\nNel giorno in cui Pazzi pianifica la cattura avvalendosi dell'aiuto dei sardi al servizio di Verger, Lecter lo precede, lo narcotizza, lo incappia e, aiutandosi con un baldacchino da pacchi, lo getta da un balconcino di Palazzo Vecchio che d\u00e0 sulla piazza della Signoria, dopo avergli squarciato il ventre affinch\u00e9 con il contraccolpo secco della corda l'ispettore si sbudelli come Giuda e il suo celebre antenato Francesco 500 anni prima.\nTornato negli Stati Uniti d'America, Hannibal contatta Clarice Starling e mentre colloquia con lei telefonicamente alla stazione ferroviaria, viene sequestrato dagli sgherri di Verger, che lo conducono nella sua residenza con l'intento di farlo sbranare dalla mandria di maiali selvatici. Pur essendo stata nel frattempo sospesa dal servizio a causa di falsi sospetti costruiti ad arte da Krendler, dietro un compenso in denaro di Verger, Clarice giunge in tempo per liberare Lecter in un conflitto a fuoco con gli uomini di Verger, nel corso del quale viene ferita alla spalla da una pallottola, ma riesce a mettere fuori combattimento gli uomini di Verger che vengono sbranati dai maiali. Verger, tradito dal suo medico personale dott. Cordell viene spinto e gettato tra i maiali destinati a Lecter venendo anche lui sbranato.\nClarice, svenuta, viene condotta nella casa di campagna di Krendler, dove il dottore estrae la pallottola e le sutura la ferita. Hannibal, dopo aver sequestrato e drogato lo stesso Krendler, gli apre chirurgicamente la scatola cranica e preleva un pezzo di cervello (lobotomizzandolo) che gli serve da mangiare dopo averlo cotto davanti a lui. La Starling, anch'ella stordita, assiste al macabro convitto, tentando invano di arrestare Hannibal. Alla fine Clarice riesce ad ammanettarlo al suo polso e, pur di liberarsi senza farle del male, Lecter preferisce amputarsi una mano, riuscendo cos\u00ec a dileguarsi prima dell'arrivo delle autorit\u00e0 chiamate dalla donna.\nIl film finisce con la fuga di Hannibal per via aerea dove fa la conoscenza di un bambino che si \u00e8 rifiutato di mangiare il cibo datogli in aereo e che, affamato, resta incuriosito nel vedere il pezzo di cervello cotto in precedenza e che Hannibal aveva conservato. Lecter imbocca il bambino con l'inganno e conclude con la frase \"bisogna sempre provare cose nuove\".\nProduzione.\nCast.\nGiancarlo Giannini, Ennio Coltorti e Ivano Marescotti nella versione italiana sono doppiati da se stessi. Coltorti in seguito doppier\u00e0 Harvey Keitel nel prequel \"Red Dragon\".\nGary Oldman non \u00e8 accreditato nei titoli di testa.\nAccoglienza.\nIncassi.\nDino De Laurentiis e suo nipote Aurelio De Laurentiis hanno messo a disposizione per questo film un budget di 87 milioni di dollari, ricavando 351.692.268 dollari.\nCritica.\nIl film ha ricevuto recensioni miste dalla critica. Il sito aggregatore di recensioni \"Rotten Tomatoes\" riporta che il 39% delle 171 recensioni professionali ha dato un giudizio positivo, con una valutazione media di 5,1 su 10; il consenso critico del sito recita: \"Sebbene recitato in modo superbo e girato con stile, \"Hannibal\" non ha l'interazione tra i due protagonisti che ha reso il primo film cos\u00ec avvincente.\" Su \"Metacritic\" il film detiene un punteggio del 57 su 100, basato sul parere di 36 critici.\nLa rivista \"Time\" ha scritto: \"Un banchetto di incidenti raccapriccianti, sanguinosi o grotteschi \u00e8 in mostra in \"Hannibal\". Ma questo seguito superiore ha il romanticismo nel suo cuore oscuro\". \"Empire\" ha dato al film due stelle su cinque, definendolo \"ridicolo e noioso\". David Thomson, scrivendo sulla rivista \"Sight &amp; Sound\" del British Film Institute, ha elogiato il film: \"Funziona. \u00c8 intelligente, bello, sexy, divertente [...] sporco, cattivo e consapevole.\" Thomson chiarisce, tuttavia, che \u00e8 un grande fan del lavoro del regista Ridley Scott, aggiungendo: \"Hannibal Lecter \u00e8 diventato uno scherzo familiare che non pu\u00f2 essere di nuovo terribile. Sembra chiaro che Anthony Hopkins e Scott lo abbiano visto e pianificato di conseguenza. Ecco come \u00e8 stato salvato il film.\" La rivista Variety nella sua recensione affermava che \"Hannibal non \u00e8 buono come \"Il silenzio degli innocenti\" [...] in definitiva pi\u00f9 superficiale e grossolano nel suo cuore rispetto al suo predecessore, \"Hannibal\" \u00e8 comunque allettante, avvincente e occasionalmente sorprendente.\""}
{"id": "642019", "revid": "205250", "url": "https://it.wikipedia.org/wiki?curid=642019", "title": "Gerhard Gleich", "text": "Il suo nome alla nascita era Gerhard Feest. In seguito ha adottato il nome della sua seconda moglie, la pittrice polacco-austriaca Joanna Gleich. Allievo di Albert Paris G\u00fctersloh, \u00e8 stato assistente del pittore viennese Wolfgang Hollegha dal 1972 al 1997. Attualmente lavora nel contesto dell'Istituto di Arte concettuale dell'Accademia (insieme alla professoressa Marina Grzinic). Gleich ha da molto rinunciato al mercato commerciale dell'arte. La maggior parte dei suoi dipinti e di oggetti in bassorilievo, in plastica o in legno, sono conosciuti solo da pochi amici e da alcuni collezionisti. \u00c8 il fratello di Christian Feest e Johannes Feest."}
{"id": "642022", "revid": "436907", "url": "https://it.wikipedia.org/wiki?curid=642022", "title": "Trash (Alice Cooper)", "text": "Trash \u00e8 il diciottesimo album in studio del cantante statunitense Alice Cooper, pubblicato il 25 luglio 1989 dalla Epic Records.\nL'album \u00e8 principalmente ricordato per il singolo \"Poison\", che rappresent\u00f2 il maggior successo di Cooper dai tempi di \"You and Me\" del 1977.\nDescrizione.\nL'album segue \"Constrictor\" e \"Raise Your Fist and Yell\", i due lavori che avevano segnato il ritorno di Alice Cooper nell'industria musicale, dopo un periodo di forte crisi personale nei primi anni ottanta. Cooper chiese aiuto al famoso compositore Desmond Child per preparare l'album della sua definitiva rinascita discografica. Quando usc\u00ec, \"Trash\" si rivel\u00f2 uno dei maggiori successi del cantante, accompagnato da singoli come \"Poison\", \"Bed of Nails\" e \"House of Fire\", che riportarono Cooper nelle parti alte delle classifiche dopo pi\u00f9 di un decennio. Segu\u00ec un tour mondiale di successo in supporto all'album, documentato nel concerto \"Trashes the World\" distribuito l'anno successivo in VHS.\nAl disco parteciparono molti ospiti speciali, tra cui Steven Tyler, Joe Perry, Steve Lukather, Michael Anthony, cos\u00ec come il chitarrista Kane Roberts, che aveva gi\u00e0 suonato nei due album precedenti del cantante. Inoltre, Cooper venne aiutato nella scrittura dei brani da alcuni compositori esterni come Joan Jett, Diane Warren, Jon Bon Jovi, Richie Sambora e lo stesso Desmond Child.\nMusicalmente, l'album segn\u00f2 una svolta nello stile di Alice Cooper, il quale decise di abbracciare un sound pi\u00f9 tendente al pop metal che in quel periodo spopolava nelle classifiche americane, abbandonando i toni cupi e sperimentali che avevano caratterizzato la sua prima parte di carriera. La maggiore orecchiabilit\u00e0 e immediatezza decretarono molto probabilmente il successo dell'album. Cooper proseguir\u00e0 questa evoluzione sonora con il successivo \"Hey Stoopid\" nel 1991."}
{"id": "642023", "revid": "1718925", "url": "https://it.wikipedia.org/wiki?curid=642023", "title": "Hacktivism", "text": "Hacktivism (in italiano anche hacktivismo) \u00e8 un termine che deriva dall'unione di due parole, hacking e \"activism\" e indica le pratiche dell'azione diretta digitale in stile hacker.\nOrigine del termine.\nIl termine \u00e8 stato coniato nelle interazioni fra i protagonisti delle prime azioni di disobbedienza civile in rete. In particolare \u00e8 stato riferito agli autori dei primi netstrike condotti a livello mondiale per protestare contro abusi dei diritti civili, governi corrotti o sentenze di pena di morte. Successivamente il termine hacktivism \u00e8 stato impiegato per indicare le pratiche di coloro i quali, usando reti e computer in modo creativo, hanno messo in discussione l'operato di governi e multinazionali organizzando petizioni online, virus benevoli, siti web di controinformazione, e altri strumenti per l'abilitazione di tutti i cittadini alla libera comunicazione elettronica.\nPerci\u00f2, hacktivisti sono gli hacker del software e gli ecologisti col computer, gli artisti e gli attivisti digitali, i ricercatori, gli accademici e i militanti politici, guastatori mediatici e pacifisti telematici che non vogliono delegare a nessuno la propria speranza di futuro. Per gli hacktivisti i computer e le reti sono strumenti di cambiamento sociale e terreno di conflitto.\nCaratteristiche.\nNell'ambito della filosofia hacktivista, le forme dell'azione diretta tradizionale sono trasformate nei loro equivalenti elettronici: la manifestazione di piazza, il corteo, si \u00e8 trasformata nel netstrike, il corteo telematico; l'occupazione di stabili in disuso, nel cybersquatting; il volantinaggio all'angolo delle strade nell'invio massivo di e-mail di partecipazione e di protesta, il banchetto delle petizioni nelle petizioni on line; i tazebao scritti a mano diventano pagine web e le scritte sui muri e i graffiti vengono sostituiti dal defacciamento temporaneo di siti web.\nIn omaggio all'etica primigenia dell'hacking, gli hacktivisti agiscono mettendo a disposizione di tutti risorse informative e strumenti di comunicazione. Le pratiche hacktiviste si concretizzano nella realizzazione di server indipendenti e autogestiti per offrire servizi di mailing list, e-mail, spazi web, ftp server, sistemi e database crittografici, circuiti di peer to peer, archivi di video e foto digitali, webradio.\nCon il diffondersi di Internet e con l'affermarsi del web 2.0 e l'influenza dei social network, gli hacktivisti prima impegnati a garantire il diritto all'informazione e alla comunicazione, di fronte all'ampliarsi della sorveglianza di massa e alle ripetute violazioni della privacy dei cittadini, hanno trovato nei governi i loro principali antagonisti. Oggi gli hacktivisti rivendicano il diritto alla cultura contro le recinzioni del sapere, il diritto alla privacy contro gli apparati di spionaggio, il diritto alla trasparenza contro il dilagare della corruzione.\nControversie.\nAlcuni ritengono che pratiche hacktiviste come il mailbombing, gli attacchi DDoS, il defacciamento dei siti e la realizzazione di virus e malware, contrastino con l'etica hacker di facilitare l'accesso all'informazione in tutte le sue forme e quindi sono contrarie all'etica hacktivista che punta a promuovere la consapevolezza dell'importanza dell'informazione e della comunicazione come agenti di cambiamento sociale."}
{"id": "642025", "revid": "1632387", "url": "https://it.wikipedia.org/wiki?curid=642025", "title": "Raise Your Fist and Yell", "text": "Raise Your Fist and Yell \u00e8 il diciassettesimo album in studio di Alice Cooper. Viene pubblicato nell'ottobre 1987 per l'etichetta discografica MCA.\nTracce.\nTutte le canzoni sono state scritte da Alice Cooper e Kane Roberts eccetto dove diversamente indicato. La canzone \"Prince of Darkness\" \u00e8 il main theme de \"Il signore del male\", film horror statunitense del 1987, scritto e diretto da John Carpenter.\nClassifica.\nAlbum - Billboard 200 (Nord America)"}
{"id": "642026", "revid": "98077", "url": "https://it.wikipedia.org/wiki?curid=642026", "title": "Tele alto milanese", "text": ""}
{"id": "642032", "revid": "1305772", "url": "https://it.wikipedia.org/wiki?curid=642032", "title": "Hey Stoopid", "text": "Hey Stoopid \u00e8 il diciannovesimo album in studio del cantante statunitense Alice Cooper, pubblicato il 2 luglio 1991 dalla Epic Records.\nIl disco.\nL'album si avvale della collaborazione di ospiti speciali quali Slash (ai tempi ancora chitarrista dei Guns N' Roses), Ozzy Osbourne, Vinnie Moore, Joe Satriani, Steve Vai, Nikki Sixx e Mick Mars (entrambi dei M\u00f6tley Cr\u00fce). \u00c8 l'ultimo disco di Cooper in cui suona il bassista Hugh McDonald, prima del suo ingresso nei Bon Jovi come membro non ufficiale nel 1995.\nNonostante abbia venduto meno rispetto al precedente \"Trash\", l'album \u00e8 comunque riuscito a ottenere un buon successo, soprattutto all'interno del mercato europeo.\nIl singolo \"Feed My Frankenstein\" \u00e8 uno dei pochi brani che vede la partecipazione contemporanea dei chitarristi Steve Vai e Joe Satriani, accompagnati da Nikki Sixx al basso.\nLa traccia conclusiva del disco, \"Wind-Up Toy\", segna la prima apparizione certa del personaggio immaginario chiamato Steven (protagonista della storia narrata in \"Welcome to My Nightmare\") dopo pi\u00f9 di 15 anni. Le sue vicende saranno interamente riprese nell'album successivo, \"The Last Temptation\" nel 1994."}
{"id": "642033", "revid": "287204", "url": "https://it.wikipedia.org/wiki?curid=642033", "title": "Nazionale di pallacanestro della Finlandia", "text": "La nazionale di pallacanestro della Finlandia (Suomen koripallomaajoukkue), selezione composta dai migliori giocatori di pallacanestro di nazionalit\u00e0 finlandese, rappresenta la Finlandia nelle competizioni internazionali organizzate dalla FIBA. \u00c8 gestita dalla \"Suomen Koripalloliitto\".\nAttualmente l'allenatore \u00e8 Henrik Dettmann.\nStoria.\nQuesta rappresentativa nazionale, nonostante alcuni elementi di spicco, non ha mai avuto risultati rilevanti.\nHa collezionato 14 presenze all'Eurobasket e 2 alle Olimpiadi.\nI migliori risultati della sua storia sportiva sono stati:"}
{"id": "642035", "revid": "74173", "url": "https://it.wikipedia.org/wiki?curid=642035", "title": "Hark\u00ecv", "text": ""}
