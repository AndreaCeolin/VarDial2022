{"id": "562698", "revid": "475262", "url": "https://it.wikipedia.org/wiki?curid=562698", "title": "Digital Theater System", "text": "Il Digital Theater System (DTS) \u00e8 un sistema di codifica audio multicanale introdotto al cinema con il film \"Jurassic Park\" in diretta concorrenza con il Dolby Digital e ora diffuso su LaserDisc, DVD-Video, DVD-Audio, CD e sui nuovi supporti HD DVD e Blu-ray. A differenza del Dolby Digital, che si \u00e8 diffuso come principale sistema di codifica audio multicanale per i cinema e lo home theater, il DTS ha conservato una limitata fetta di mercato, pur essendo tecnicamente superiore, tanto da potersi considerare un sistema \"opzionale\" nei moderni sistemi di cinema in casa. Negli anni ha sempre comunque accresciuto la sua popolarit\u00e0, tanto da essere stato inserito come sistema obbligatorio nel caso dei supporti per l'alta definizione HD DVD e Blu-ray.\nIl DTS \u00e8 un sistema di codifica audio di tipo \"lossy\", ovvero con perdita di informazione, ma con possibilit\u00e0 di essere utilizzato in modalit\u00e0 \"lossless\", ovvero trasparente - senza perdita di informazione, possibilit\u00e0 che \u00e8 stata implementata nella versione del DTS chiamata DTS-HD Master Audio.\nIl DTS attualmente diffuso nelle sale cinematografiche e nei supporti per l'home video usa la compressione psicoacustica, analogamente a quanto avviene con il Dolby Digital.\nIl sistema di compressione del DTS cinematografico \u00e8 derivato dall'apt-X (un codec che nel tempo si \u00e8 ulteriormente diffuso fino ad essere implementato nello standard Bluetooth per il collegamento fra dispositivi audio ad alta qualit\u00e0), mentre quello per il DTS consumer prende il nome di DTS CAC (Coherent Audio Coding).\nI due sistemi, bench\u00e9 raggruppati sotto lo stesso nome, sono in realt\u00e0 molto differenti. Come nel caso del Dolby Digital, anche per il DTS la versione consumer \u00e8 chiaramente pi\u00f9 avanzata e perfezionata di quella cinematografica.\nIl DTS al cinema.\nL'introduzione del DTS al cinema ha segnato un punto fondamentale nella storia dell'evoluzione dell'audio multicanale, scatenando la concorrenza con Dolby, che si stava affrettando a recuperare il terreno perso nell'evoluzione digitale e aveva da poco introdotto il Dolby Digital, frutto di numerosi compromessi sul fronte qualitativo.\nRispetto al Dolby Digital cinematografico, il DTS viaggia ancora oggi su altri binari.\nUtilizzando circa 1,4 megabit/s per la codifica anzich\u00e9 640\u00a0kBps come il Dolby Digital, assicura una migliore fedelt\u00e0 e dinamica.\nI dati, inoltre, sono memorizzati separatamente su CD, anzich\u00e9 impressi direttamente sulla pellicola. \nParadossalmente, a dispetto dei dubbi inizialmente sollevati anche dalla stessa Dolby, con questo impiego separato di CD per la colonna sonora, il DTS al cinema \u00e8 molto pi\u00f9 robusto dello stesso Dolby Digital. Quest'ultimo, impresso nella delicata porzione fra i fori di scorrimento della pellicola, tende a rovinarsi molto pi\u00f9 rapidamente con l'usura della pellicola stessa: non \u00e8 infrequente rilevare nelle sale il \"salto\" della traccia audio digitale Dolby Digital, con conseguente passaggio al backup analogico e, con un certo ritardo, il ritorno al digitale. Mentre \u00e8 piuttosto difficile che questo avvenga con il DTS, sia per la robustezza dei CD (che non si rovinano se non dopo diversi anni) che del sistema di sincronizzazione.\nIl DTS, attualmente, \u00e8 meno diffuso del Dolby Digital nelle sale, ma gode di molta popolarit\u00e0 e sono numerosissime le uscite con doppio audio (Dolby/DTS).\nIl DTS a casa.\nIl DTS CAC, la variante consumer, \u00e8 stato progettato per essere molto pi\u00f9 flessibile del concorrente Dolby Digital, ed \u00e8 stato fin dalla nascita posizionato come in grado di offrire una qualit\u00e0 potenzialmente superiore. Il dibattito fra detrattori e sostenitori del formato non si \u00e8 mai arrestato, e un verdetto ufficiale non \u00e8 stato emesso anche per via del diverso utilizzo che \u00e8 stato fatto dei due sistemi soprattutto in ambito home theater.\nVero \u00e8 che, partendo da una situazione iniziale di marcata superiorit\u00e0 qualitativa del DTS rispetto al Dolby Digital, con il tempo le differenze si sono affievolite, soprattutto grazie ai miglioramenti via via apportati da Dolby al suo algoritmo.\nIl DTS CAC, normalmente chiamato DTS, codifica audio a 5.1 canali con una frequenza di campionamento di 48.000 Hz e risoluzione massima di 24 bit per canale. \nIl bitrate standard \u00e8 pari a 1536\u00a0kBit/s, ovvero 4 volte superiore al bitrate tipicamente utilizzato dal Dolby Digital 5.1. La minore compressione apportata dovrebbe essere alla fonte di una superiore qualit\u00e0 audio, soprattutto nella resa dei dettagli con contenuti musicali molto complessi.\nSu LaserDisc il DTS \u00e8 stato sempre utilizzato nella sua versione a 1536\u00a0kBit/s e inizialmente \u00e8 stato cos\u00ec reso disponibile anche su DVD-Video. Su questi supporti, per\u00f2, riservare 1,5 Megabit/s di dati a una traccia audio opzionale si \u00e8 rivelato sconveniente, in quanto forzava a ridurre la qualit\u00e0 video, oppure a eliminare supplementi, oppure ad aumentare il numero di dischi su cui codificare il materiale. Tutte opzioni ovviamente sgradite agli editori.\nIl risultato \u00e8 che generalmente il DTS viene utilizzato su DVD a bitrate dimezzato (768\u00a0kBit/s). Sempre superiore (al limite doppio) rispetto al Dolby Digital, ma con differenze ovviamente minori che si sono tradotte anche in meno evidenti superiorit\u00e0 intrinseche sotto il profilo della qualit\u00e0 audio.\nRispetto al Dolby Digital, il DTS \u00e8 stato progettato fin dall'inizio per permettere una maggiore rinnovabilit\u00e0 ed evoluzione, e sotto questo profilo non \u00e8 stato ancora eguagliato dal Dolby Digital. Dal momento dell'introduzione, infatti, sono state introdotte due importanti varianti del DTS: il DTS-ES 96/24 e il DTS-ES Discrete 6.1.\nNel primo caso, la risposta in frequenza di tutti e 5 i canali surround \u00e8 stata estesa dai 24.000\u00a0Hz (campionamento a 48\u00a0kHz) del DTS tradizionale (e del Dolby Digital) a un massimo teorico di 48.000\u00a0Hz (campionamento a 96\u00a0kHz), e la risoluzione \u00e8 stata migliorata utilizzando 24 bit per canale anzich\u00e9 i 16 o 20 bit tipicamente utilizzati per il DTS convenzionale.\nNel DTS-ES Discrete 6.1. invece, un settimo canale si aggiunge alla classica configurazione 5.1. Si tratta del canale center surround o back surround usato anche dal Dolby Digital Surround EX ma che, nel DTS-ES Discrete 6.1, come suggerisce \u00e8 codificato in forma completamente discreta, realizzando una vera traccia 6.1.\nIl DTS-ES \u00e8 del tutto compatibile con i decoder DTS tradizionali, che ovviamente ne estraggono solamente la porzione a 5.1 canali con campionamento a 48\u00a0kHz.\nQuesto \u00e8 possibile grazie alla speciale codifica utilizzata dall'encoder del DTS-ES che divide i dati in due parti: un core contenente la colonna sonora DTS 5.1 compatibile con tutti i decoder, e una Extension contenente i dati aggiuntivi necessari ai decoder compatibili per ricostruire l'audio 6.1 (nel caso del DTS-ES 6.1) oppure estendere la risposta in frequenza fino a 48\u00a0kHz (nel caso del DTS-ES 96/24).\nIn modo del tutto analogo \u00e8 possibile aumentare il numero di canali (ad esempio fino a 7.1) o migliorare ulteriormente le prestazioni utilizzando ad esempio la codifica lossless.\nIl DTS-HD - Audio ad Alta Definizione.\nIl DTS-HD Master Audio \u00e8 una nuova versione del Digital Theater System pensata per l'impiego opzionale negli HD DVD e nei Blu-ray e in prospettiva per l'utilizzo in studio\nOltre a offrire fino a otto canali discreti e permettere di estendere la frequenza di campionamento fino a 192\u00a0kHz su due canali (quindi la risposta in frequenza fino a circa 96\u00a0kHz) o 96\u00a0kHz su 8 canali (con risposta in frequenza fino a 48\u00a0kHz), permette la codifica trasparente/lossless (compressione dati lossless), ovvero senza perdita di informazioni e con perfetta ricostruzione del segnale PCM non compresso originale. Il DTS-HD Master Audio rimarr\u00e0 compatibile con i decoder DTS tradizionali che ne leggeranno la parte 5.1 compressa, mentre i nuovi decoder DTS-HD, direttamente integrati nei lettori HD DVD o Blu-ray oppure in un amplificatore AV di nuova generazione, potranno decodificare l'intero flusso offrendo una superiore qualit\u00e0 audio."}
{"id": "562703", "revid": "4352323", "url": "https://it.wikipedia.org/wiki?curid=562703", "title": "Serie A2 (football americano)", "text": ""}
{"id": "562705", "revid": "123601947", "url": "https://it.wikipedia.org/wiki?curid=562705", "title": "Eccellenza Lazio", "text": "Il campionato di Eccellenza Lazio \u00e8 il quinto livello in ordine di graduatoria all'interno del campionato italiano di calcio. \u00c8 il secondo campionato dilettantistico per importanza, il maggiore a livello regionale, ed \u00e8 organizzato dal Comitato Laziale tramite delega della Lega Nazionale Dilettanti.\nIl campionato venne istituito nel 1991, a seguito della riforma nazionale dei campionati dilettanti, andando cos\u00ec a sostituire come importanza quello di Promozione, che venne declassato.\nRegolamento.\nIl campionato di Eccellenza regionale laziale prevede la partecipazione di 36 squadre divise nel girone A e nel girone B. Chi ottiene il maggior numero di punti in ogni girone viene promosso in Serie D. La seconda classificata accede alla fase finale Nazionale dei play-off per designare ulteriori 7 squadre che verranno promosse in Serie D. Le squadre classificate dal 13\u00ba al 16\u00ba posto disputano i play-out, salvo che tra le contendenti risulter\u00e0 un divario superiore ai 10 punti in classifica, ridotti a pi\u00f9 di 8 dalla stagione 2010-11. Le perdenti dei play-out retrocederanno in Promozione. Retrocedono direttamente in Promozione la 17\u00aa e la 18\u00aa classificata di ogni girone.\nPartecipazioni.\nIn 31 stagioni di Eccellenza hanno partecipato le seguenti 193 squadre (in grassetto le squadre che disputano attualmente il campionato di Eccellenza Lazio 2021-2022):\nCoppa Italia dilettanti \u2013 Fase regionale.\nLa Coppa Italia dilettanti - fase regionale del Lazio prevedeva fino al 2011 la partecipazione sia delle squadre di Eccellenza che di Promozione. La squadra di Eccellenza che vinceva la Coppa otteneva la qualificazione alla fase nazionale della Coppa Italia Dilettanti; qualora la squadra vincitrice fosse stata una squadra di Promozione, la stessa avrebbe ottenuto la promozione per il campionato di Eccellenza della stagione seguente (mentre la squadra di Eccellenza finalista partecipava alla fase nazionale della Coppa Italia Dilettanti).\nAttualmente partecipano solamente squadre di Eccellenza; la vincitrice della Coppa ottiene la qualificazione alla fase nazionale della Coppa Italia Dilettanti."}
{"id": "562708", "revid": "287204", "url": "https://it.wikipedia.org/wiki?curid=562708", "title": "Voivodato di Poznan", "text": ""}
{"id": "562709", "revid": "599013", "url": "https://it.wikipedia.org/wiki?curid=562709", "title": "Ek", "text": ""}
{"id": "562714", "revid": "1305772", "url": "https://it.wikipedia.org/wiki?curid=562714", "title": "Partito Progressista Democratico Sammarinese", "text": "il Partito Progressista Democratico Sammarinese fu un partito politico operante nella Repubblica di San Marino fino al 2001.\nNato nel 1990 dalle ceneri del disciolto Partito Comunista Sammarinese (PCS), nel 1992 un'ala scissionista decise di fuoriuscire dal PPDS e dare vita a Rifondazione Comunista Sammarinese un nuovo soggetto politico che si ispirava al disciolto PCS.\nIl PPDS cess\u00f2 ufficialmente di esistere il 25 marzo 2001 quando assieme a Riformisti Democratici ed ai Socialisti Idee in Movimento costituirono il Partito dei Democratici."}
{"id": "562715", "revid": "4352425", "url": "https://it.wikipedia.org/wiki?curid=562715", "title": "Serie A1 (football americano)", "text": ""}
{"id": "562723", "revid": "1544245", "url": "https://it.wikipedia.org/wiki?curid=562723", "title": "Cimitero del Verano", "text": "Il cimitero comunale monumentale Campo Verano, noto popolarmente come Cimitero del Verano, o soltanto come Verano, \u00e8 situato nel quartiere Tiburtino, adiacente alla basilica di San Lorenzo fuori le mura, a Roma. Deve il nome \"Verano\" all'antico campo della ricca famiglia dei Verani (agro verano), \"gens senatoria\" ai tempi della Repubblica romana.\nStoria.\nLe origini.\nLa zona, posta lungo la via consolare Tiburtina, era da sempre luogo di sepoltura (sono oggi inglobate nel cimitero le catacombe di Santa Ciriaca, e vi fu sepolto san Lorenzo, sulla cui tomba sorsero la basilica e il convento).\nIl cimitero moderno fu istituito durante il regno napoleonico del 1805-1814 su progetto di Giuseppe Valadier tra il 1807 e il 1812, in ossequio all'editto di Saint Cloud del 1804, che imponeva le sepolture al di fuori le mura delle citt\u00e0.\nTornata a Roma, dopo l'abdicazione di Napoleone del 1814, la ripristinata amministrazione pontificia mantenne tuttavia la nuova regolamentazione cimiteriale.\nLo sviluppo.\nI lavori proseguirono con i pontificati di Gregorio XVI e di Pio IX quando, sotto la direzione di Virginio Vespignani, il progetto ebbe una strutturazione definitiva e furono acquistati altri terreni. L'edificazione del cimitero continu\u00f2 anche dopo l'avvento di Roma capitale. Il complesso cimiteriale \u00e8 andato pian piano ingrandendosi inglobando terreni espropriati come, ad esempio, villa Mancini che fece posto al \"Pincetto\". L'ampliamento \u00e8 proseguito sino agli anni sessanta quando entr\u00f2 in funzione l'altro grande cimitero romano: il Flaminio.\nL'ingresso del cimitero, a tre fornici, reso imponente dalla presenza di quattro grandi statue che rappresentano la \"Meditazione\", la \"Speranza\", la \"Carit\u00e0\" e il \"Silenzio\", precede un ampio quadriportico, opera del Vespignani, completato nel 1880.\nLa tranvia e i bombardamenti.\nLa rilevanza del Verano, per la capitale e la vita dei suoi abitanti, \u00e8 provata anche dal fatto che gi\u00e0 dal 1\u00ba novembre 1879 era stata inaugurata una tranvia a cavalli, che collegava il cimitero alla stazione Termini.\nIl 19 luglio 1943, nel primo grande bombardamento di Roma, oltre al quartiere, alla basilica e allo scalo ferroviario di San Lorenzo, venne colpito anche il cimitero. Furono danneggiati il quadriportico (ricostruito nel 1947), il Pincetto, il sacrario militare, il deposito comunale dei servizi funebri. Le esplosioni provocarono anche il crollo di un tratto delle mura di cinta, poste alla destra dell'ingresso, causando la morte di alcune persone che vi avevano cercato riparo. Numerose furono le vittime fra i fiorai e i marmisti di piazzale del Verano. Subirono danni, tra le altre, le tombe di Petrolini e della famiglia Pacelli.\nImportanza storica e culturale del cimitero.\nIl Cimitero del Verano, con il suo patrimonio di opere d'arte, costituisce una sorta di museo all'aperto che non ha eguali per la quantit\u00e0 e la particolarit\u00e0 delle testimonianze, un inestimabile valore sotto il profilo storico-artistico e di storia della cultura dalla met\u00e0 dell'Ottocento sino a tutto il Novecento. \nPer questo, da alcuni anni vengono organizzate visite tematiche gratuite a cura del Comune di Roma, secondo itinerari storici che conducono alle tombe delle protagoniste e protagonisti di specifiche epoche storiche o eventi o categorie di personaggi.\nDescrizione.\nIl Cimitero del Verano si sviluppa su un'area di circa 83 ettari e presenta 9 punti di accesso. Dall'ingresso monumentale, situato in Piazzale del Verano 1, si incontra la parte storica, caratterizzata da numerose opere pittoriche e scultoree, tra cui il monumento funebre di Virginio Vespignani, l'architetto del progetto originario del cimitero, e il monumento dedicato a Goffredo Mameli.\nSegue l'area del Quadriportico, che presenta sotto il suo colonnato, in monumentali tombe a parete, le sepolture pi\u00f9 antiche e in fondo si trovano la Cappella di Santa Maria della Misericordia e il Pincetto Vecchio, la terrazza-giardino posta sulle mura che separano l'area di sepoltura dalla Basilica di San Lorenzo Fuori le Mura.\nNella zona orientale del Cimitero del Verano \u00e8 possibile visitare il Sacrario Militare, costruito tra il 1922 e il 1931. Sul versante opposto, invece, si trovano il Tempio Israelitico e il Tempietto Egizio.\nLa Sala del Tempietto Egizio, dopo un processo di ristrutturazione, \u00e8 attualmente utilizzata per le cerimonie funebri laiche.\nCollegamenti.\nIl cimitero \u00e8 servito mediante queste linee della rete tranviaria di Roma la quale, fra il 1879 e il 1934, integrava altres\u00ec il binario della tranvia Roma-Tivoli."}
{"id": "562727", "revid": "125976405", "url": "https://it.wikipedia.org/wiki?curid=562727", "title": "Principio olografico", "text": "In fisica, il principio olografico \u00e8 una congettura riguardante la gravit\u00e0 quantistica, proposta da Gerardus 't Hooft e sviluppata da Leonard Susskind, secondo cui l'intera informazione contenuta in un volume di spazio pu\u00f2 essere rappresentata da una teoria che si situa sul bordo dell'area esaminata.\nDescrizione.\nIl principio olografico prende spunto da calcoli effettuati sulla termodinamica dei buchi neri, che implicano che l'entropia (o informazione) massima contenibile in una regione sia proporzionale alla superficie che racchiude la regione stessa, e non al suo volume come ci si aspetterebbe (ovvero al quadrato del raggio piuttosto che al cubo).\nNel 1972, lo scienziato e astronomo Jacob Bekenstein si domand\u00f2 cosa accada ad un oggetto dotato di un certo grado di entropia, ad esempio un gas caldo, quando questo varcasse l'orizzonte degli eventi di un buco nero: se l'entropia diminuisse o si annullasse ci\u00f2 comporterebbe una violazione del secondo principio della termodinamica, in quanto il contenuto aleatorio del gas (l'entropia) sparirebbe una volta assorbito dal buco nero. La seconda legge pu\u00f2 essere salvaguardata solo se si considerano i buchi neri come oggetti aleatori, con un'enorme entropia, il cui incremento compensi abbondantemente la variazione di entropia del gas caduto al loro interno.\nNel 1981 il fisico e cosmologo Stephen Hawking mise in luce un paradosso apparentemente insormontabile: il paradosso dell'informazione del buco nero in seguito all'evaporazione dei buchi neri (radiazione di Hawking), fenomeno previsto dalla caratterizzazione dei buchi neri come oggetti termodinamici e da lui calcolato quantificando gli effetti della fluttuazione quantistica in corrispondenza dell'orizzonte degli eventi. In seguito a tale evaporazione quantistica, con conseguente dissolvimento del buco nero, l'informazione passata oltre il punto di non ritorno sparirebbe, violando il principio di conservazione dell'informazione (ovvero il primo principio della termodinamica). Questo perch\u00e9 i processi che distruggono informazione non obbediscono alle leggi della fisica: se una mela e una arancia cadono oltre l'orizzonte degli eventi di un buco nero la materia vi rimane intrappolata finch\u00e9 il buco nero non evapora attraverso la radiazione di Hawking, e dopo che l'evaporazione \u00e8 finita non sembra esserci alcun modo per determinare una qualsiasi informazione: es. quale frutto sia entrato per primo, neanche in linea di principio. L'evaporazione di Hawking \u00e8 casuale e non contiene alcun tipo di informazione. Ci\u00f2 porta in ultima analisi alla violazione di una propriet\u00e0 fondamentale della meccanica quantistica: l'unitariet\u00e0 (la conservazione della somma unitaria delle probabilit\u00e0 nell'evoluzione di un sistema), un altro modo per esprimere il paradosso informativo. \nIl premio Nobel della fisica Gerardus 't Hooft immagin\u00f2 che tale violazione derivasse dall'approccio semi-classico di Hawking, e che il paradosso sarebbe svanito sviluppando una teoria unitaria della gravit\u00e0 quantistica. 't Hooft suppose che presso l'orizzonte degli eventi i campi quantistici possano essere descritti da una teoria con una dimensione di meno, e ci\u00f2 lo port\u00f2, parallelamente a Leonard Susskind, all'introduzione del principio olografico.\nNel 1993 il fisico teorico Leonard Susskind propose una soluzione del paradosso basata sul principio di complementarit\u00e0 (concetto mutuato dalla meccanica quantistica): il gas in caduta varcherebbe \"o\" non varcherebbe l'orizzonte, a seconda del punto di vista. Per un osservatore che seguisse il gas in caduta libera, l'attraversamento dell'orizzonte avverrebbe senza particolari fenomeni di soglia, in conformit\u00e0 al primo postulato della relativit\u00e0 ristretta e al principio di equivalenza dovuti ad Albert Einstein, mentre da un punto di vista esterno un osservatore \"vedrebbe\" le stringhe, ovvero i componenti elementari del gas, allargare le spire fino ad abbracciare la superficie dell'orizzonte degli eventi, sopra il quale si manterrebbe tutta l'informazione senza oltrepassarlo e senza alcuna perdita per l'esterno, nemmeno per successiva evaporazione. Fenomeni estremi avverrebbero nella singolarit\u00e0, indescrivibili internamente, ma tali fenomeni sono complementari all'evaporazione, descrivibile esternamente all'orizzonte, dove l'informazione si dispone in superficie come su un ologramma. In sostanza l'informazione che si credeva perduta \u00e8 confinata e codificata sulla superficie dell'orizzonte degli eventi, quindi non \u00e8 persa. \nIl principio olografico risolve dunque il paradosso informativo nel contesto della teoria delle stringhe. \nNel caso del buco nero, la teoria olografica comporta che il contenuto informativo caduto nel buco nero sia interamente conservato in corrispondenza dell'orizzonte degli eventi nella misura calcolata di un'area di Planck per ogni bit d'informazione aggiunto (fotone in entrata di lunghezza d'onda pari al diametro dell'orizzonte).\nIl gas in caduta nel buco nero allora varca \"o\" non varca l'orizzonte degli eventi? La soluzione \u00e8 insita nella seguente domanda: quanto \u00e8 grande una stringa (l'atomo, l'indivisibile)? Ebbene la risposta dipende dal punto di vista: l'atomo ha dimensioni infinitesime, e pur tuttavia cadendo in un buco nero ne avvolge l'orizzonte degli eventi come una guaina elastica stirata anche milioni di chilometri.\nSempre secondo Susskind, il principio olografico vale non solo per i buchi neri in relazione all'orizzonte degli eventi, in condizioni estreme, ma anche per descrivere la realt\u00e0 fisica comunemente percepita, in relazione all'orizzonte degli eventi cosmico, ovvero al confine sferico rispetto al punto di vista centrale, dove l'espansione del cosmo tende alla velocit\u00e0 della luce. Come nel caso di un buco nero, un osservatore situato sulla soglia dell'orizzonte cosmologico, ma ancora in contatto causale col centro, \"vedrebbe\" le stringhe, ovvero i componenti elementari della materia situata al centro dipanarsi e avvolgersi sulla superficie dell'orizzonte. Secondo il principio olografico, eventi percepiti internamente all'orizzonte come tridimensionali (a bassa frequenza e bassa energia, cosiddetti \"infrarossi\") sono componenti a bassa frequenza di eventi estremi (ad alta frequenza ed alta energia, cosiddetti \"ultravioletti\") che avvengono sulla superficie sferica bidimensionale dell'orizzonte cosmologico.\nCorrispondenza AdS/CFT.\nNel 1997 il fisico argentino Juan Maldacena mostr\u00f2 che all\u2019interno di uno spazio Anti de Sitter la teoria della gravitazione \u00e8 descritta in maniera equivalente ad una teoria quantomeccanica in uno spazio con una dimensione in meno. Il risultato lega la gravitazione alla meccanica quantistica, la cui unificazione rappresentava una chimera della fisica teorica fin dai tempi di Einstein. La soluzione matematica del principio olografico \u00e8 stata ricavata per un particolare tipo di spazio tempo a curvatura negativa: lo spazio anti de Sitter, a costante cosmologica negativa: tuttavia ci\u00f2 \u00e8 all'opposto di quella misurata astronomicamente per il nostro universo, sostanzialmente piatto e a curvatura lievemente positiva, cio\u00e8 uno spazio di de Sitter caratterizzato da una pressione di vuoto (energia oscura), dunque instabile, asimmetrico e sulla curva ancora in lieve pendenza di un'espansione inflativa esponenziale (attualmente 73,2 chilometri al secondo per ogni 3,26 milioni di anni luce), dotato di un orizzonte degli eventi cosmologico.\nDaniel Grumiller nel 2014 ha validato il principio olografico in uno spazio tridimensionale sostanzialmente piatto, simile a quello dove viviamo, misurando la quantit\u00e0 di informazioni quantistiche di entanglement in un sistema (due particelle quantistiche in entanglement non possono essere descritte individualmente ma formano un unico oggetto quantistico, anche se molto distanti), e dimostrando che la misura della quantit\u00e0 di entaglement in un sistema (detta \u201centropia di entanglement\u201d) assume lo stesso valore sia secondo una teoria quantomeccanica in uno spazio bidimensionale, sia secondo una teoria della gravit\u00e0 quantistica in uno spazio tridimensionale piatto. L'equivalenza conferma che il principio olografico vale in uno spazio tridimensionale sostanzialmente piatto, e cio\u00e8 caratterizzato da una costante cosmologica simile a quella misurata per il nostro universo.\nDefinizione.\nIl principio olografico attesta che al pi\u00f9 esiste un grado di libert\u00e0 (o una costante di Boltzmann k, l'unit\u00e0 di entropia massima) per ognuna delle quattro unit\u00e0 di misura di Planck, il che pu\u00f2 essere rappresentato nella forma di limite di Bekenstein:\nformula_1\ndove formula_2 \u00e8 l'entropia e formula_3 \u00e8 l'unit\u00e0 di misura considerata.\nDerivazione della legge di gravitazione universale.\nNel 2009, Erik Verlinde formalizz\u00f2 un modello concettuale che descrive la gravit\u00e0 come una forza entropica, ci\u00f2 suggerisce che la gravit\u00e0 \u00e8 una conseguenza del comportamento statistico dell'informazione associata alla posizione dei corpi materiali. Secondo questa teoria non esiste un gravitone ma solo un comportamento statistico mediato dal fotone. Tale modello combina l'approccio termodinamico della gravit\u00e0 con il principio olografico, e implica che la gravit\u00e0 non sia una interazione fondamentale ma un fenomeno che emerge dal comportamento statistico dei gradi di libert\u00e0 microscopici codificati su uno schermo olografico.\nLa legge di gravit\u00e0 dunque pu\u00f2 essere derivata applicando la meccanica statistica termodinamica classica al principio olografico, il quale afferma che la descrizione di un volume di spazio pu\u00f2 essere rappresentato come formula_4 bit d'informazione binaria, codificata ai confini della regione, una superficie di area formula_3. \nL'informazione \u00e8 distribuita casualmente sulla superficie, con ciascun bit d'informazione immagazzinato in una superficie elementare dell'area, detta area di Planck.\ndove formula_7 \u00e8 la lunghezza di Planck.\nIl teorema statistico di equipartizione, lega la temperatura formula_8 di un sistema con la sua energia media:\ndove formula_10 \u00e8 la costante di Boltzmann.\nQuesta energia pu\u00f2 essere identificata con la massa formula_11 per la relazione di equivalenza di massa ed energia:\nLa temperatura effettiva sperimentata da un rivelatore uniformemente accelerato in un campo di vuoto o stato di vuoto \u00e8 data dall'effetto Unruh.\nQuesta temperatura \u00e8:\ndove formula_14 \u00e8 la costante di Planck ridotta,\ne formula_15 \u00e8 l'accelerazione locale, \nche \u00e8 legata alla forza formula_16 dalla seconda legge di Newton del moto:\nAssumendo ora che lo schermo olografico sia una sfera di raggio formula_18, la sua superficie \u00e8 data da:\nDa questi principi si deriva la legge di gravitazione universale di Newton:\nL'iter \u00e8 reversibile: leggendolo dal basso, dalla legge di gravitazione, risalendo per i principi della termodinamica si ricava l'equazione che descrive il principio olografico.\nNella cultura di massa.\nGli Epica, band symphonic metal olandese affascinata dalle tematiche fisiche, naturalistiche e dalle loro implicazioni filosofiche ed etiche, hanno intitolato il loro settimo album \"The Holographic Principle\" (2016).\nVoci correlate.\nRecentemente, il principio olografico nella versione quantistica (QHP) \u00e8 stato dimostrato in un lavoro di Paola Zizzi."}
{"id": "562733", "revid": "2108263", "url": "https://it.wikipedia.org/wiki?curid=562733", "title": "Ducato di Varsavia", "text": "Il Ducato di Varsavia (in polacco: \"Ksi\u0119stwo Warszawskie\", in francese: \"Duch\u00e9 de Varsovie\", in tedesco: \"Herzogtum Warschau\"), spesso chiamato Granducato di Varsavia, fu uno stato cliente del Primo impero francese (1807-1815) nel territorio polacco, stabilito da Napoleone Bonaparte nel 1807 dalle terre polacche cedute dal Regno di Prussia con il Trattato di Tilsit. \nIl ducato fu mantenuto come unione personale da uno degli alleati di Napoleone, il Re Federico Augusto I di Sassonia.\nA seguito dell'invasione fallita alla Russia, il ducato fu occupato dai prussiani e dai russi fino al 1815, quando fu spartito formalmente tra i due Paesi al Congresso di Vienna.\nFormazione del ducato.\nLa regione del ducato era gi\u00e0 stata liberata da una rivolta popolare che era nata da un'altra rivolta contro la coscrizione obbligatoria nel 1806. Uno dei primi compiti del nuovo governo fu quello di fornire cibo all'esercito francese che combatteva contro i russi nella Prussia Orientale.\nIl Ducato di Varsavia fu ufficialmente creato da Napoleone Bonaparte come atto della Pace di Tilsit con la Prussia. La sua creazione incontr\u00f2 il sostegno dei repubblicani della Polonia spartita sia quello dei polacchi abitanti in Francia, che supportavano apertamente Napoleone come unico uomo capace di ricostruire la sovranit\u00e0 polacca dopo la Spartizione della Polonia della fine del XVIII secolo. Nonostante il Ducato fosse stato creato come stato satellite (e fosse solo un ducato invece che un regno), si credette e si sper\u00f2 che col tempo la nuova nazione sarebbe stata in grado di riconquistare l'antico splendore.\nLo stato appena creato era formalmente un ducato indipendente, alleato alla Francia e in unione personale con il Regno di Sassonia. Il Re Federico Augusto I di Sassonia fu spinto da Napoleone a trasformare il suo regno in una monarchia costituzionale, abbinata alla creazione di un Parlamento (la \"Camera dei deputati della Polonia\"). Il ducato non fu comunque mai autorizzato a svilupparsi come stato indipendente; il regno di Federico Augusto era subordinato alle richieste della Francia, che consider\u00f2 lo stato come una mera sorgente di risorse. La persona pi\u00f9 influente nel ducato era infatti l'ambasciatore francese, stabilito nella capitale del ducato, Varsavia. Significativamente, al ducato mancava una degna rappresentazione diplomatica all'estero.\nNel 1809 inizi\u00f2 una rapida guerra contro l'Austria. Anche se la Battaglia di Raszyn fu persa e le truppe austriache entrarono a Varsavia, le forze armate polacche misero in fuga il nemico e conquistarono Cracovia, Leopoli e la maggior parte delle aree annesse dall'Austria nel corso delle spartizioni della Polonia. Il Trattato di Sch\u00f6nbrunn permise una significativa espansione del ducato verso sud, il che permise la riconquista delle terre che una volta erano appartenute al Regno di Polonia.\nGeografia e demografia.\nIn accordo con la Pace di Tilsit, la regione del ducato copriva circa le aree della seconda e della terza spartizione prussiana della Polonia, con l'eccezione della citt\u00e0 di Danzica, eretta in Citt\u00e0 Libera di Danzica, sotto la protezione francese e sassone, mentre il distretto di Bia\u0142ystok fu assegnato alla Russia; il territorio fu completato con le aree delle province della Nuova Prussia Orientale, Prussia Meridionale, Nuova Slesia e Prussia Occidentale; in aggiunta, al nuovo stato fu assegnata la regione lungo il fiume Note\u0107 e la Terra di Che\u0142mno.\nIl ducato aveva un'area iniziale di circa 104.000\u00a0km\u00b2, con una popolazione di circa 2.600.000 persone. La maggioranza degli abitanti era polacca.\nDopo l'annessione del 1809 della Galizia austriaca e delle aree di Zamo\u015b\u0107 e Cracovia, l'area del ducato aument\u00f2 significativamente fino a circa 155.000\u00a0km\u00b2 e la popolazione crebbe fino a 4.300.000 unit\u00e0.\nI \"dipartimenti\".\nIl ducato era diviso in diversi \"dipartimenti\", ognuno chiamato come la citt\u00e0 capitale.\nInizialmente erano sei:\nI territori conquistati nel 1809 furono organizzati in quattro dipartimenti:\nRichieste economiche e militari.\nLe forze armate del ducato erano completamente sottoposte a controllo francese attraverso il Ministro della Guerra, il Principe J\u00f3zef Poniatowski, che era anche Maresciallo di Francia. Infatti, il ducato era pesantemente militarizzato, data la sua vicinanza alla Prussia, all'Impero austriaco e alla Russia; il ducato doveva inoltre essere una fonte di soldati per le varie campagne napoleoniche.\nL'esercito era di considerevole grandezza, se comparato al numero di abitanti del ducato. Inizialmente consisteva di 45.000 unit\u00e0 (costituite dalla cavalleria polacca e dai fanti), ma il numero fu destinato ad aumentare fino a pi\u00f9 di 100.000 uomini nel 1810, e al tempo dell'invasione napoleonica alla Russia nel 1812 l'esercito contava quasi 200.000 soldati (su un totale di circa 3 milioni di abitanti del ducato).\nLe pesanti richieste di risorse del ducato (il reclutamento di forze armate), combinate con una caduta delle esportazioni di grano, causarono grandi problemi all'economia del ducato. E a peggiorare le cose, nel 1808 la Francia impose al ducato un accordo a Bayonne, per comperare dalla Francia i debiti a lei dovuti dalla Prussia. Il debito, ammontante a pi\u00f9 di 43 milioni di franchi d'oro, fu acquistato al prezzo scontato di 21 milioni di franchi. La Prussia tard\u00f2 a pagare il debito, il che signific\u00f2 una grave perdita per l'economia polacca: tutti questi problemi fecero aumentare l'inflazione e le tasse.\nPer evitare il pericolo della bancarotta, le autorit\u00e0 intensificarono il processo di sviluppo e della modernizzazione dell'agricoltura. Fu anche introdotta una politica protezionista per proteggere l'industria.\nLa fine del ducato.\nLa campagna napoleonica contro la Russia.\nI polacchi si aspettarono nel 1812 che il ducato sarebbe stato innalzato al grado di Regno e che durante la marcia di Napoleone sulla Russia, sarebbe stato unito con i territori liberati del Granducato di Lituania, storico partner polacco nella Confederazione Polacco-Lituana. Napoleone tuttavia non voleva prendere una decisione permanente che gli avrebbe legato le mani prima degli accordi per una pace con la Russia. Nonostante ci\u00f2, egli proclam\u00f2 l'attacco alla Russia come \"seconda guerra Polacca\".\nLa pace non venne mai. L'armata di Napoleone, inclusi ingenti contingenti delle truppe polacche, fallirono nell'intento di mettere in ginocchio l'Impero: le ambizioni militari furono annullate dal clima invernale; solo pochi tornarono dalla marcia su Mosca. La fallita campagna contro la Russia si rivel\u00f2 essere un punto fondamentale per la sorte di Napoleone.\nDopo la sconfitta di Napoleone a oriente, la maggior parte dei territori del Ducato di Varsavia furono annessi dalla Russia nel gennaio 1813. Il resto del ducato cadde in mano alla Prussia. Anche se rimasero diverse roccaforti isolate per circa un anno, l'esistenza dello stato giunse alla fine. Alessandro I di Russia cre\u00f2 il Consiglio Provvisorio del Ducato di Varsavia, per governare l'area attraverso i suoi generali.\nIl Congresso di Vienna e la Quarta Spartizione.\nNonostante molti stati europei ed ex-governanti furono rappresentati al Congresso di Vienna nel 1815, le decisioni furono prevalentemente in mano alle maggiori potenze. Era forse inevitabile, perci\u00f2, che sia la Prussia che la Russia avrebbero effettivamente spartito la Polonia tra di esse; l'Austria dovette invece tenere le conquiste ottenute nella Prima Spartizione della Polonia del 1772.\nL'Impero Russo mantenne tutti i territori conquistati durante la precedente spartizione, insieme a Bia\u0142ystok e alla zona circostante che aveva ottenuto nel 1807.\nLa Prussia riottenne il territorio che aveva avuto con la Prima Spartizione della Polonia, ma che aveva dovuto cedere al Ducato di Varsavia nel 1807. Ottenne anche il \"Granducato di Posen\" (Pozna\u0144), alcuni dei territori che aveva avuto con la Seconda Spartizione e a cui aveva dovuto rinunciare nel 1807. Questi territori formavano un'area di circa 29.000\u00a0km\u00b2.\nLa citt\u00e0 di Cracovia e alcuni territori circostanti, precedentemente parte del Ducato di Varsavia, furono dichiarati una semi-indipendente Citt\u00e0 Libera di Cracovia, sotto la protezione dei tre potenti stati vicini. Il territorio della citt\u00e0 misurava circa 1.164\u00a0km\u00b2 e aveva una popolazione di 88.000 persone. La citt\u00e0 fu infine annessa all'Impero austro-ungarico nel 1846.\nInfine, la propriet\u00e0 dell'ex-Ducato di Varsavia (circa 128.000\u00a0km\u00b2) fu denominata Regno del Congresso di Polonia (\"del Congresso\" perch\u00e9 formato durante il Congresso di Vienna), in unione personale con l'Impero Russo. Lo stato mantenne una sua autonomia solo fino al 1831, quando fu annesso allo stato russo.\nL'eredit\u00e0 del ducato.\nSuperficialmente, il ducato di Varsavia fu solo uno dei vari stati messi in piedi durante il dominio di Napoleone sul continente europeo, stato che dur\u00f2 solo pochi anni e che cadde con la caduta di Napoleone. Comunque, la sua fondazione poco pi\u00f9 di un decennio dopo che la Seconda e Terza spartizione della Polonia erano apparse come un volere tagliare fuori la Polonia dalle certe geografiche, signific\u00f2 per i nazionalisti polacchi una speranza di vedere risorgere la loro nazione. Anche con la sconfitta di Napoleone uno stato polacco continu\u00f2 in qualche modo ad esistere finch\u00e9 lo stato autocratico russo non elimin\u00f2 ancora una volta la Polonia come entit\u00e0 separata. Tutte queste cose messe insieme fecero in modo che uno stato polacco continuasse ad esistere ancora per un quarto di secolo dopo la spartizione.\nQuando la Repubblica di Polonia fu fondata dopo la Prima guerra mondiale, i suoi confini iniziali erano simili a quelli del ducato che l'aveva preceduta un secolo prima.\n\"Ducato di Varsavia\" e \"Granducato di Varsavia\".\nAl giorno d'oggi ci si riferisce comunemente al Ducato di Varsavia chiamandolo \"Granducato di Varsavia\", specialmente in francese. In effetti, quando questo stato esisteva, non lo si chiamava Granducato in francese, che era sia la lingua diplomatica del tempo sia ovviamente la lingua dell'Impero Francese, che aveva creato lo stato.\nL'articolo 5 del Trattato di Tilsit , che cre\u00f2 il ducato, la Convenzione, che lo trasfer\u00ec alla Sassonia e l'articolo 1 dell'Atto del Congresso di Vienna, che abol\u00ec definitivamente il ducato, nominano lo stato come \"Duch\u00e9 de Varsovie\".\nIn modo analogo, la Costituzione del ducato definisce lo stato in tedesco come \"Herzogtum Warschau\" e le sue monete recavano l'iscrizione latina FRID\u00b7AVG\u00b7REX SAX\u00b7DVX VARSOV\u00b7 (\"Fridericus Augustus, Rex Saxoni\u00e6, Dux Varsovi\u00e6\"; \"Federico Augusto, Re di Sassonia, Duca di Varsavia\")."}
{"id": "562735", "revid": "74173", "url": "https://it.wikipedia.org/wiki?curid=562735", "title": "Trattato di Tilsit", "text": ""}
{"id": "562736", "revid": "1869172", "url": "https://it.wikipedia.org/wiki?curid=562736", "title": "\u00c1lvaro del Portillo", "text": " Fu il pi\u00f9 stretto collaboratore e il primo successore di Josemar\u00eda Escriv\u00e1 de Balaguer alla guida dell'\"Opus Dei\".\nBiografia.\nNacque a Madrid, terzo di otto fratelli. In una dichiarazione da lui stesso fatta, quando aveva compiuto 75 anni, ha ricordato come la sua fosse \"una famiglia cristiana, con un padre che le aveva insegnato la piet\u00e0 e una madre che gli inculc\u00f2 la devozione al Sacro Cuore e allo Spirito Santo e una particolare venerazione alla Santissima Vergine\". Terminato il liceo nel 1931, si iscrisse alla Scuola di Aiutanti di Opere Pubbliche e al contempo alla Scuola Superiore di Ingegneria Civile. Sentendo il desiderio di collaborare alle opere assistenziali organizzate dalla facolt\u00e0 di Ingegneria e architettura, si iscrisse alla Conferenza di San Vincenzo.\nIl suo amico e collega ingegnere Manuel ricorda che una volta, nel far visita a delle famiglie che abitavano in alcune baracche, avevano trovato quattro bambini abbandonati perch\u00e9 i loro genitori erano in prigione. La polizia si disinteress\u00f2 del problema e l'amico ricorda ancora \u00c1lvaro che camminava per le strade di Madrid tenendo per mano tre bambini (il quarto era sulle sue spalle perch\u00e9 era troppo piccolo per camminare) alla ricerca di una associazione benefica che li ospitasse. Dopo aver conseguito la laurea, esercit\u00f2 per un breve periodo la professione di ingegnere nelle province attraversate dai fiumi X\u00faquer, Duero ed Ebro.\nNel 1935 ader\u00ec all'Opus Dei, pochi mesi dopo averne conosciuto il fondatore, don Josemar\u00eda Escriv\u00e1; si laure\u00f2 in lettere e filosofia ed in diritto canonico ma nel contempo si preoccupava di compiere un servizio di apostolato e catechesi presso i suoi compagni di studio e i suoi colleghi di lavoro. Nel 1936, allo scoppio della guerra civile spagnola, \u00c1lvaro si trovava a Madrid. Riusc\u00ec a farsi ospitare dalla ambasciata di Finlandia che per\u00f2 venne assaltata dalle milizie popolari e tutti i rifugiati, lui compreso, vennero imprigionati. Liberato dopo un mese senza un motivo apparente, trov\u00f2 rifugio presso il consolato dell'Honduras assieme a Josemar\u00eda Escriv\u00e1 e altri tre giovani dell'Opus Dei. Solo dopo un anno e mezzo trover\u00e0 le condizioni propizie per abbandonare Madrid. Il suo piano consisteva nell'arruolarsi nell'esercito repubblicano per trovarsi vicino al fronte di guerra e potere in questo modo passare nella parte nazionalista.\nOgni volta che scopriva che la compagnia in cui si era arruolato non veniva destinata al fronte, disertava e si presentava in un'altra caserma con un nome diverso. Alla fine l'impresa riusc\u00ec assieme ad altri tre compagni dell'Opus Dei che provvidenzialmente si erano trovati nella stessa compagnia dello stesso battaglione. Si accorsero di esser arrivati nella parte nazionalista quando sentirono le campane della chiesa del paese pi\u00f9 vicino. Nel 1943 il fondatore dell'Opus Dei aveva individuato nella Societ\u00e0 Sacerdotale della Santa Croce la soluzione giuridica pi\u00f9 idonea perch\u00e9 dei sacerdoti venissero ordinati con il fine precipuo di dedicarsi alla cura dei fedeli dell'Opera. Il vescovo di Madrid Eijo y Garay diede la sua approvazione ma occorreva avere il nulla osta della Santa Sede. \u00c1lvaro del Portillo fu incaricato, in qualit\u00e0 di segretario generale dell'Opera, di recarsi a Roma.\n\u00c1lvaro prese un aereo di linea italiano diretto a Roma. Durante la traversata del Mediterraneo l'aereo si trov\u00f2 nel mezzo di uno scontro fra dei caccia inglesi e una nave da guerra italiana. Tutti i passeggeri gridavano per il pericolo ma \u00c1lvaro, come raccont\u00f2 pi\u00f9 tardi, si mantenne tranquillo perch\u00e9 era confidente che non gli sarebbe successo nulla, dal momento che stava compiendo una missione gradita a Dio. A Roma ebbe un'udienza privata con Pio XII, riuscendogli a presentare la spiritualit\u00e0 e la missione dell'Opera. Il 25 giugno del 1944 fu ordinato sacerdote dall'arcivescovo di Madrid Eijo y Garay divenendo, assieme ad altri due compagni, uno dei primi tre sacerdoti dell'Opus Dei, dopo il fondatore. In quell'occasione il vescovo Garay lo invit\u00f2 a riflettere sul fatto che con l'ordinazione sacerdotale avrebbe perso in personalit\u00e0: in quel momento era un prestigioso ingegnere, poi sarebbe diventato un prete fra i tanti. \u00c1lvaro rispose: \"Eccellenza, la mia personalit\u00e0 l'ho regalata a Ges\u00f9 molti anni fa\".\nSi dedic\u00f2, quindi, esclusivamente a coadiuvare san Josemar\u00eda Escriv\u00e1 alla guida dell\"'Opus Dei\" come segretario generale. Nel 1946 si rec\u00f2 nuovamente a Roma su incarico di san Josemar\u00eda Escriv\u00e1 con il compito di riuscire a trasformare l'Opus Dei da realt\u00e0 solamente spagnola in una istituzione di diritto pontificio. Durante il pontificato di Pio XII collabor\u00f2 in diversi dicasteri della Santa Sede. Nel 1963 fu nominato da papa Giovanni XXIII consultore nella pontificia commissione per la revisione del codice di diritto canonico. Senza perdere la carica di Segretario generale dell'Opus Dei. Fu perito e consultore di diverse commissioni del Concilio Vaticano II, fra le quali quella per l'apostolato dei laici e quella dei religiosi nonch\u00e9 segretario per la Commissione conciliare per la disciplina del clero, diventando un discreto ma efficace protagonista del Concilio. Papa Paolo VI lo nomin\u00f2 in seguito consulente in diverse commissioni post-conciliari. Il 24 gennaio 1964 accompagn\u00f2 monsignor Escriv\u00e1 in visita da Paolo VI.\nIl papa ricord\u00f2 in quell'occasione che si conoscevano ormai da molti anni e aggiunse \"sono diventato vecchio\". Don Alvaro fu pronto a rispondere: \"No, Santit\u00e0, \u00e8 diventato Pietro\". Il 21 novembre 1964 il Concilio promulga la costituzione \"Lumen Gentium\" che proclama la chiamata universale alla santit\u00e0. La Chiesa Universale confermava in questo modo quello che era stata fino a quel momento una prerogativa della spiritualit\u00e0 dell'Opus Dei. Il 26 giugno 1975 mor\u00ec san Josemar\u00eda Escriv\u00e1. Nel settembre del 1975, il giorno 15, al congresso generale che fu fatto dopo la morte del fondatore, don \u00c1lvaro del Portillo fu eletto successore a capo dell'Opus Dei.\nNel 1982 papa Giovanni Paolo II eresse l\u2019\"Opus Dei\" in prelatura personale e nomin\u00f2 monsignor del Portillo suo primo Prelato.\nIl 7 dicembre 1990, Giovanni Paolo II lo nomin\u00f2 vescovo.\nIl 6 gennaio 1991 lo stesso Giovanni Paolo II gli confer\u00ec l'ordinazione episcopale.\nNegli anni in cui fu a capo della prelatura, \u00c1lvaro del Portillo promosse tante attivit\u00e0 della stessa Prelatura in 20 paesi nuovi di tutto il mondo. Nei viaggi pastorali nei cinque continenti parlava sempre di amore alla Chiesa e al Papa e predic\u00f2 con una grande convinzione il messaggio cristiano di san Josemar\u00eda riguardo alla santit\u00e0 nella vita ordinaria.\nQuando gi\u00e0 era Prelato, diede impulso alla nascita di numerose iniziative sociali ed educative. Il Centre Hospitalier Monkole (Kinshasa, Congo), il Campus Bio-Medico (Roma), il Center for Industrial Technology and Enterprise (CITE, a Ceb\u00fa, Filippine) o la Niger Foundation (Enugu, Nigeria) sono alcuni esempi di iniziative sociali portate avanti da alcuni fedeli dell'Opus Dei, insieme ad altre persone, grazie alla spinta e incoraggiamento di mons. del Portillo. Fu anche gran cancelliere delle universit\u00e0 di Navarra a Pamplona e di Piura.\nMor\u00ec il 23 marzo 1994, poco dopo essere tornato a Roma da un pellegrinaggio in Terra santa.\nScrisse estesamente su temi pastorali ed ecclesiologici. \u00c8 sepolto nella cripta della chiesa prelatizia di Santa Maria della Pace (che si trova nel quartiere Parioli, a Roma), presso la sede centrale della prelatura.\nCulto.\nIl 28 giugno 2012 Benedetto XVI promulga il decreto che riconosce le sue virt\u00f9 eroiche. Il 5 luglio 2013 Francesco promulga il decreto sul miracolo a lui attribuito, che apre la strada per la beatificazione.\nIl 27 settembre 2014 \u00e8 stato proclamato beato in una celebrazione a Madrid presieduta dal card. Angelo Amato, Prefetto della Congregazione delle cause dei santi.\nCausa di beatificazione.\nDi seguito la cronologia:\nLe ragioni della beatificazione.\nIl decreto sulle virt\u00f9 analizza la figura di \u00c1lvaro del Portillo. Sua caratteristica principale \u00e8 la fedelt\u00e0: fedelt\u00e0 a Dio, anzitutto, nel compimento della sua volont\u00e0; fedelt\u00e0 alla Chiesa e al Papa; fedelt\u00e0 al sacerdozio; fedelt\u00e0 alla vocazione cristiana in ogni istante ed in ogni circostanza della vita (\"decreto sulle virt\u00f9, pag.1\"). La santificazione del lavoro \u00e8 stata perseguita in ogni momento della sua vita: prima come ingegnere, poi come sacerdote e, infine, come Vescovo. Da quando fu alla guida dell'Opus Dei (1975) si prodig\u00f2 all'estensione degli apostolati svolti dai fedeli della Prelatura al servizio della Chiesa, viaggi\u00f2 in tutto il mondo per incoraggiare i fedeli della Prelatura e tanti altri cristiani. Mons. \u00c1lvaro del Portillo visse con un profondo senso della filiazione divina, che lo portava a cercare l'identificazione con Cristo in un fiducioso abbandono alla volont\u00e0 del Padre (\"decreto sulle virt\u00f9, pag.3\"). \nOnorificenze.\n Cavaliere di onore e devozione dell'Ordine di Malta\n Gran Croce dell'Ordine di San Raimondo di Pe\u00f1afort\nGenealogia episcopale.\nLa genealogia episcopale \u00e8:"}
{"id": "562741", "revid": "1318658", "url": "https://it.wikipedia.org/wiki?curid=562741", "title": "UR-100", "text": "L'UR-100 (in cirillico: \u0423\u0420-100; nome in codice NATO: SS-11 Sego), anche noto con il codice 8K84, \u00e8 stato un missile balistico intercontinentale di fabbricazione sovietica, sviluppato dall'OKB-52 negli anni sessanta ed entrato in servizio presso le Forze Missilistiche Strategiche dell'Unione Sovietica a partire dal 1967.\nProdotto in numerose varianti tra cui la UR-100UTTKh (nome in codice NATO: \"SS-11 Sego Mod.2\") ed UR-100K (nome in codice NATO: \"SS-11 Sego Mod.3\") \u00e8 stato il sistema d'arma strategico schierato nel maggior numero di esemplari da parte dell'Unione Sovietica nel corso della Guerra Fredda.\nCostantemente aggiornato nel corso della sua vita operativa, nelle versioni pi\u00f9 recenti era in grado di volare su distanze maggiori di 10.000\u00a0km trasportando fino a 3 testate nucleari (MIRV).\nIniziata la dismissione nel 1974, gli ultimi esemplari furono ritirati dal servizio nel 1996.\nStoria.\nSviluppo.\nL'OKB-52 venne autorizzato a sviluppare un nuovo missile balistico intercontinentale il 30 marzo 1963. Si trattava dell'UR-100, ovvero della versione leggera della famiglia di missili UR, che l'ufficio tecnico di \u010celomej aveva intenzione di realizzare. Il primo volo venne effettuato il 19 aprile 1965 dal cosmodromo di Baikonur, due anni dopo che lo sviluppo era stato autorizzato (in realt\u00e0 le ricerche su questo sistema erano iniziate nel 1951). Il 21 luglio 1967, l'UR-100 venne schierato operativamente.\nA partire dai primi anni settanta, la versione base venne sostituita da due pi\u00f9 perfezionate, una delle quali era in grado di trasportare testate multiple.\nIn Occidente, questo sistema d'arma ricevette la codifica di SS-11 Sego, ma in realt\u00e0 ci fu sempre una certa confusione tra le diverse varianti, soprattutto in considerazione del fatto che le uniche informazioni sul missile provenivano dalle fonti di intelligence e si basavano essenzialmente sull'aspetto fisico di questa arma, osservato in occasione dei lanci.\nImpiego operativo.\nI primi tre reggimenti furono messi in stato di allerta il 24 novembre 1966, e il 21 luglio dell'anno successivo il missile venne dichiarato operativo. Negli anni settanta, furono realizzate altre tre versioni, ulteriormente aggiornate, che furono immesse in servizio in gran numero.\nSi tratt\u00f2 dell'arma che consent\u00ec ai sovietici di raggiungere la parit\u00e0 con gli Stati Uniti nel campo degli armamenti strategici, ed in termini quantitativi fu la controparte dei Minuteman. Infatti, l'SS-11 fu il missile balistico schierato in maggior numero nelle forze missilistiche strategiche sovietiche, con 990 vettori tra il 1966 ed il 1972, ed ulteriori 420 tra il 1973 ed il 1977, di versioni pi\u00f9 perfezionate.\nGli SS-11 vennero schierati in gruppi di dieci unit\u00e0. In particolare, ogni gruppo era costituito da dieci silos corazzati privi di personale e da un singolo centro di controllo lanci.\nNel 1991, ne rimanevano in servizio 326, ridotti ad appena una decina entro il 1994 in modo da rispettare il trattato START I. La radiazione venne ultimata nel 1996, quando anche gli ultimi furono definitivamente smantellati.\nCaratteristiche.\nL'UR-100 era un ICBM leggero a due stadi, con motore a propellente liquido. La sua lunghezza era compresa tra i 16 e i 18 m, a seconda della versione, con prestazioni e carico bellico variabili. Il sistema di navigazione era di tipo inerziale, costituito da un sistema autonomo di guida e controllo con una piattaforma giro stabilizzatrice di giroscopi mobili. Inoltre, era anche provvisto di un sistema di monitoraggio automatico, sia durante la fase di preparazione al lancio, sia durante il volo.\nGli SS-11 erano schierati in appositi silos corazzati che richiedevano un supporto minimo, soluzione che l'intelligence occidentale ritenne concettualmente piuttosto simile a quella adottata con i Minuteman statunitensi. I missili erano sistemati all'interno di cilindri pressurizzati lunghi 19,5\u00a0m e con un diametro di 2,9, che in pratica li ospitavano per tutta la carriera operativa e ne facilitavano il trasporto. I propulsori rimanevano isolati in modo permanente dai componenti del propellente grazie ad apposite membrane. Queste soluzioni (utilizzate per la prima volta su un ICBM sovietico) consentivano di preservarli in modo sicuro mentre erano tenuti in stato di allerta permanente, con il combustibile gi\u00e0 inserito.\nIl tempo di reazione in condizioni di allerta normale, secondo stime occidentali, era tra i 30 secondi e i 3 minuti.\nStando a fonti russe, inizialmente era previsto l'impiego di testate diverse in relazione alla distanza degli obiettivi: in particolare, nel caso di bersagli in nord America, la testata sarebbe stata pi\u00f9 leggera, in modo da consentire distanza intercontinentali. Viceversa, in caso di obiettivi in Europa o Asia, si sarebbero dovute utilizzare testate pi\u00f9 grandi e pesanti.\nUtilizzatori.\nPassati.\nIn servizio fino al 1996\nIn servizio dal 1967 al 1991, fino a 950 esemplari operativi contemporaneamente"}
{"id": "562742", "revid": "1305772", "url": "https://it.wikipedia.org/wiki?curid=562742", "title": "Amedeo di Savoia", "text": ""}
{"id": "562744", "revid": "72396", "url": "https://it.wikipedia.org/wiki?curid=562744", "title": "Rifugio Stavel Denza", "text": ""}
{"id": "562747", "revid": "6923", "url": "https://it.wikipedia.org/wiki?curid=562747", "title": "Bob Sweikert", "text": "Tra il 1950 e il 1960 la 500 Miglia faceva parte del Campionato mondiale di Formula 1, per questo motivo Sweikert ha all'attivo anche 5 Gran Premi ed una vittoria in F1. Mor\u00ec durante una gara automobilistica nel 1956; venne sepolto nel Cimitero di Lone Tree ad Hayward, California."}
{"id": "562751", "revid": "287204", "url": "https://it.wikipedia.org/wiki?curid=562751", "title": "Associazione Sportiva Roma 1932-1933", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1932-1933.\nStagione.\nNonostante i buoni propositi del principio della stagione, la squadra in questa stagione stenta a decollare. Ad aggravare la situazione anche l'infortunio di Lombardo: il forte centrocampista argentino si trova costretto a rescindere il proprio contratto ed a concludere la propria carriera in anticipo. Dopo la prima sconfitta in assoluto nel derby per 2-1 alla sesta giornata, l'allenatore J\u00e1nos Baar viene sostituito dall'ungherese Lajos Kov\u00e1cs, un sergente di ferro che con i suoi mezzi intransigenti cerca di raddrizzare la squadra, terminando tuttavia la stagione al quinto posto.\nMaglie e sponsor.\nLa divisa primaria della Roma \u00e8 costituita da maglia rossa con collo a V giallo e bordo manica giallo, pantaloncini bianchi e calzettoni neri con banda giallorossa orizzontale; la seconda divisa presenta una maglia bianca, pantaloncini bianchi e calzettoni neri, questi con una banda giallorossa orizzontale. Compare per la prima volta una terza divisa: essa si presenta come una maglia verde con collo a V giallorosso (come i bordi manica), pantaloncini e calzettoni uguali a quelli della \"away\". I portieri hanno due divise: la prima costituita da maglia nera, colletto a polo e bordo manica giallorosso, la seconda grigia con colletto a polo; calzettoni e calzoncini sono neri, questi ultimi con bande giallorosse orizzontali.\nOrganigramma societario.\nDi seguito l'organigramma societario.\nRosa.\nDi seguito la rosa.\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dalle edizioni cartacee dei giornali dell'epoca.\nRiserve.\nIn questa stagione la Roma milita con la sua squadra riserve nel girone G del campionato di Prima Divisione, il terzo livello della piramide calcistica italiana di allora. Alcuni dei componenti della rosa della squadra riserve vengono chiamati in prima squadra in caso di infortuni o indisponibilit\u00e0 dei giocatori titolari come giocatori titolari vengono schierati in alcune partite della squadra riserve, ad esempio per testare il recupero di infortuni.\nRosa.\nDi seguito la rosa."}
{"id": "562753", "revid": "283026", "url": "https://it.wikipedia.org/wiki?curid=562753", "title": "R-36", "text": "L'R-36 (in cirillico: ; nome in codice NATO: SS-9 Scarp), anche noto come 8K67, \u00e8 stato un missile balistico intercontinentale di fabbricazione sovietica, sviluppato dall'OKB-586 negli anni sessanta ed entrato in servizio presso le Forze missilistiche strategiche sovietiche nel 1966.\nCapace di percorrere distanze prossime ai 10.000 km fu realizzato in diverse versioni, tra cui una da impiego orbitale denominata R-36O (nome in codice NATO: FOBS) ed una denominata R-36R a testate multiple (MIRV).\nDismessi gli ultimi esemplari nel 1978, ormai obsoleti, venne sostituito con il pi\u00f9 moderno R-36M.\nStoria.\nSviluppo.\nLo sviluppo di un nuovo missile balistico intercontinentale per le forze armate sovietiche fu approvato dal governo il 16 aprile 1962. Il responsabile del progetto era l'OKB-586 (KB Yuzhnoye). La base per lo sviluppo furono le esperienze precedentemente condotte con l'SS-7 Saddler, tanto che il primo stadio risult\u00f2 piuttosto simile. Il primo esemplare vol\u00f2 il 23 settembre 1963, ma l'intelligence occidentale venne a conoscenza del nuovo sistema d'arma solo in occasione di un lancio successivo, il 3 dicembre. Il 10 ottobre 1964, venne effettuato il primo volo della seconda versione. In generale, i primi test di volo erano condotti dal cosmodromo di Baikonur.\nMentre i test sulle prime due versioni base procedevano, il 12 gennaio 1965 il solito OKB-586 fu autorizzato a sviluppare una versione per impiego orbitale, in grado cio\u00e8 di trasportare in orbita una testata nucleare per effettuare attacchi atomici di sorpresa e non contrastabili.\nLe prime due versioni furono dichiarate operative nel 1966, ed il primo reggimento equipaggiato con queste armi fu posto in stato di allerta il 5 novembre dello stesso anno.\nA partire dal 1967, fu sviluppata una versione a testate multiple (MRV), che vol\u00f2 per la prima volta il 23 agosto 1968. Il nuovo missile, designato R-36P, entr\u00f2 in servizio a partire dal 1970.Lo sviluppo fu intrapreso a partire dal 1967, ed il primo volo fu effettuato il 23 agosto 1968. Il missile fu dichiarato operativo nel 1970. Le dimensioni erano le medesime della versione base, con un payload leggermente superiore (6.000 kg) ed una gittata compresa tra i 10.200 ed i 12.000 km. Tale versione era equipaggiata con tre testate nucleari MIRV, di potenza compresa tra i 2 ed i 3,5 megatoni. Il CEP era compreso tra i 1.340 ed i 1.970 metri.\nImpiego operativo.\nIl primo reggimento equipaggiato con uno Scarp fu messo in stato d'allerta il 5 novembre 1966. Le prime tre versioni entrarono in servizio nello stesso anno, mentre l'ultima a testate multiple a partire dal 1970. La produzione continu\u00f2 fino al 1973, per un totale di 268 vettori.\nGli SS-9 furono schierati in silos singoli e piuttosto dispersi, profondi 41,5 metri e larghi 8,3. I silos erano posti nelle seguenti localit\u00e0:\nIn generale, questi alloggiamenti erano corazzati in modo da resistere ad un'esplosione nucleare della potenza di un megatone. Questi missili furono tenuti in stato di costante allerta per tutta la durata del loro servizio, con un tempo di reazione compreso tra i tre ed i cinque minuti.\nLa vita operativa, inizialmente prevista in 5 anni, fu successivamente aumentata a 7 anni e mezzo.\nGli SS-9 furono la prima vera minaccia al sistema di ICBM statunitense. Infatti, si trattava di sistemi che, oltre ad essere piuttosto precisi, erano in grado di trasportare un carico bellico notevole su lunghe distanze. L'intelligence americana lo interpret\u00f2 come un sistema per attaccare quello che all'epoca era considerato il \u201ctallone d'Achille\u201d del sistema missilistico schierato dagli Stati Uniti, ovvero gli LCC (Launch Control Center) dei Minuteman. Infatti, vi erano 100 LCC che controllavano circa 1.000 missili. Tale situazione di vulnerabilit\u00e0 perdur\u00f2 fino al 1969.\nGli SS-9 Scarp vennero ritirati dal servizio nel 1978, e sostituiti dai pi\u00f9 moderni e potenti SS-18 Satan (R-36M secondo la classificazione sovietica).\nCaratteristiche.\nL'R-36 era un sistema d'arma costituito da un missile a due stadi, lungo oltre 30 metri e pesante al lancio intorno alle 180 tonnellate. Vi sono leggere differenze tra le varie versioni, ma sistema propulsivo e sistema di guida erano i medesimi.\nIl sistema propulsivo era stato curato dall'OKB-456, ed era costituito da due stadi.\nEntrambi gli stadi erano a propellente liquido, con sistema di partenza \u201ca caldo\u201d.\nIl sistema di guida era di tipo inerziale: un secondo sistema di controllo radio, inizialmente previsto, non fu mai montato sugli esemplari schierati.\nTutte le versioni dell'R-36 avevano un payload molto elevato, che andava dai 3.950 ai 6.000 kg (esclusa la versione orbitale). Questo li metteva potenzialmente in grado di imbarcare testate multiple, cosa che avvenne effettivamente sull'SS-9 Mod. 4. L'intelligence americana rimase divisa sull'effettiva natura delle testate imbarcate. Infatti, pare si trattasse di MRV, ma non \u00e8 chiaro se avessero anche limitate possibilit\u00e0 di puntamento indipendente (e che quindi si trattasse di MIRV).\nPer ulteriori dati tecnici, vedere le singole varianti.\nUtilizzatori.\nIn servizio dal 1966 al 1978"}
{"id": "562754", "revid": "13648", "url": "https://it.wikipedia.org/wiki?curid=562754", "title": "Metodo di rappresentazione", "text": ""}
{"id": "562756", "revid": "83958", "url": "https://it.wikipedia.org/wiki?curid=562756", "title": "DVD forum", "text": ""}
{"id": "562757", "revid": "283026", "url": "https://it.wikipedia.org/wiki?curid=562757", "title": "R-36M", "text": "L' R-36M (in cirillico: \u0420-36\u041c; nome in codice NATO: SS-18 Satan), \u00e8 un missile balistico intercontinentale pesante di fabbricazione sovietica, sviluppato dall'OKB 586 Yuzhnoye a partire dal 1969 quale sostituto del precedente R-36 ed entrato in servizio presso le Forze missilistiche strategiche sovietiche nel 1975.\nProgettato per infliggere danni insostenibili alle forze avversarie attraverso l'impiego di 8 testate nucleari (MIRV) ed una gittata compresa tra gli 11.000 e i 16.000\u00a0km, a seconda della configurazione di carico, \u00e8 stato oggetto di una produzione massiva nonostante gli elevati costi di produzione, tale da renderlo in breve tempo la spina dorsale del sistema di deterrenza nucleare sovietico.\nCostantemente aggiornato nel corso della sua vita operativa, ne sono state sviluppate versioni migliorate tra cui la R-36M UTTKh e la R-36M2.\nRitirate le prime versioni nel corso degli anni ottanta, la radiazione di tutti gli esemplari appartenenti alla famiglia degli SS-18 era prevista per il 2007, anche a seguito della ratifica del trattato START II. Tuttavia, l'evolversi della situazione geopolitica in Europa orientale ne ha rinviato la dismissione.\nAl 2020, risultano ancora in servizio attivo 46 esemplari della versione R-36M2 nei ranghi delle Forze missilistiche strategiche russe.\nStoria.\nICBM di 3\u00aa generazione, L'R-36M venne commissionato come sostituto dell'R-36 SS-9 Scarp nel 1969, fu testato nel 1972, armato ed integrato nell'arsenale missilistico sovietico nel 1975. Prodotto ed assemblato in Ucraina, ha un costo molto elevato, tanto che la sola parte di progettazione e test si aggira sugli 8-10 miliardi di rubli.\nIl trattato START II band\u00ec i sistemi MIRV, ed istitu\u00ec l'apertura di una procedura di demolizione sistematica di questo missile e della riconversione delle strutture di lancio.\nNonostante i programmi concernenti ai protocolli START abbiano stabilito un ritiro degli SS-18 Satan entro il 2007, e la loro sostituzione con gli SS-25 e SS-27,l'evoluzione della situazione geopolitca, hanno portato le autorit\u00e0 della Federazione Russa, a rallentare questa procedura.\nCaratteristiche.\nIl sistema di propulsione del primo stadio usando la combinazione del tetraossido di diazoto con l'idrazina, sviluppa 460 tonnellate di spinta verticale mentre il propulsore del secondo stadio ne produce 70, consentendo all'SS-18 una gittata che va dagli 11000 ai 16000\u00a0km. Il sistema di guida \u00e8 inerziale autonomo, controllato da un computer di bordo.\nIl missile che venne alloggiato nei silos dei vecchi R-36 appositamente modificati profondi 39 metri con un diametro di 5,9 metri, sfrutta un curioso sistema di lancio, che espelle il missile dal silo prima che il motore principale si inneschi, utilizzando un generatore a propellente solido, situata in fondo alla struttura.\nIl vettore poteva essere equipaggiato con otto ogive nucleari a dispersione e puntamento indipendente (MIRV - acronimo di \"Multiple Independent Re-entry Vehicle), ciascuna capace di una potenza variabile fra i 550 e i 750 Kt o da una sola potente e grande testata da 24 Mt (si consideri che la pi\u00f9 potente bomba atomica mai fatta esplodere sulla terra aveva una potenza di circa 50-60 megatoni).\nLe capacit\u00e0 antibunker e anti-rifugio di questo ICBM di quarta generazione, dotato di testate MIRV, furono particolarmente temute dagli strateghi occidentali, a giusta ragione considerando che questo missile, schierato in 308 silo, sarebbe stato capace di distruggere l'80 % dell'arsenale missilistico americano (stima calcolata sulla base di nessuna reazione NATO dopo un eventuale attacco) utilizzando solamente due testate per silo, il che avrebbe reso disponibile per i sovietici almeno altre 1000 testate utilizzabili per ulteriori attacchi.\nUtilizzatori.\nPresenti.\nIn servizio dal 1992. Al 2017, 46 esemplari in servizio attivo in versione R-36M2 Voyevoda\nPassati.\nIn servizio dal 1975 al 1991"}
{"id": "562758", "revid": "17126", "url": "https://it.wikipedia.org/wiki?curid=562758", "title": "Spagna imperialista", "text": ""}
{"id": "562761", "revid": "125903144", "url": "https://it.wikipedia.org/wiki?curid=562761", "title": "Lys (fiume)", "text": "Il Lys (pronuncia francese ) o Leie (pronuncia neerlandese ) \u00e8 un fiume che nasce in Francia, entra in Belgio e passa attraverso la citt\u00e0 di Courtrai per poi confluire nella Schelda a Gand. \u00c8 lungo 202\u00a0km di cui 118,6 in Francia.\n\u00c8 un fiume estremamente inquinato a causa dell'alta densit\u00e0 abitativa e industriale della Francia settentrionale e delle Fiandre. Nel passato la valle del Lys era famosa per la filatura e la tessitura del lino. \nLa regione del Lys (tra Deinze e Gand) era molto frequentata da pittori nella prima met\u00e0 del XX secolo.\nSul Lys si scontrarono nel 1940 l'esercito belga e le armate tedesche nella battaglia del Lys.\nPrincipali comuni attraversati.\nIl Lys bagna numerosi comuni, tra i quali i pi\u00f9 importanti sono:\nAffluenti.\nDalle sorgenti a Aire-sur-la-Lys.\nSinistra orografica:\nDestra orografica:\nNella cultura di massa.\nIl fiume Lys viene citato nel romanzo \"I tre moschettieri\" di Alexandre Dumas. In una baracca sulla riva i protagonisti processano e giustiziano Milady de Winter, gettandone il cadavere nel fiume."}
{"id": "562764", "revid": "729019", "url": "https://it.wikipedia.org/wiki?curid=562764", "title": "P-15", "text": "Il potente missile antinave a corto raggio P-15 (nome in codice NATO: SS-N-2 Styx) \u00e8 stato costruito in quantit\u00e0 elevatissime, concepito per dare alle motocannoniere la potenza di fuoco sufficiente per affrontare persino navi da battaglia. Aveva una testata da 450-500 kg, pare a carica cava, e circa 80 km di gittata massima. Inizialmente ebbe successo, poi \u00e8 risultato vulnerabile alle contromisure nemiche a causa della sua complessiva obsolescenza. I cinesi ne hanno sfruttato la grande cellula per modernizzarne le componenti, per esempio sostituendo il motore a propellenti liquidi con un turbogetto (gittata maggiore di 120 km) e forse sviluppandone una versione da attacco terrestre con 400 km di gittata.\nStoria.\nSviluppo.\nAll'inizio degli anni '50 i sovietici erano consapevoli che in un ipotetico conflitto navale con gli americani avrebbero pagato molto cara la loro inferiorit\u00e0 navale in caso di scontri ravvicinati, specie contro i gruppi di portaerei NATO, perci\u00f2 decisero che il confronto doveva essere portato su lunga distanza e svilupparono dapprima l'SS-N-1 e poi l'SS-N-2 negli anni '60\nAll'inizio lo Styx sembr\u00f2 una buona arma, ma, rapidamente, venne surclassato dal miglioramento delle contromisure elettroniche e dallo sviluppo di nuovi missili.\nComunque numerosi paesi del patto di Varsavia, la Cina a la stessa Russia hanno sviluppato versioni migliorate e implementate di quest'arma, una delle pi\u00f9 economiche della sua categoria.\nIn particolare si nota il P-15M russo (gittata aumentata, maggiori capacit\u00e0 di operare in ambienti freddi), il P-15MC bulgaro (migliorie alla resistenza alle contromisure elettroniche), P-20ML russo (lanciabile da sottomarino con elettronica di nuova generazione, poco diffuso),P-20K russo-cubano (numerose migliorie elettroniche, gittata intorno agli 80 km, adatto anche alla difesa costiera), P-21 russo per l'esportazione, ma ulteriormente sviluppato in Corea del Nord (con autoguida IR), P-22 versione russa migliorata del P-21 con alette ripiegabili e gittata di quasi 100 km (impiegato soprattutto per la difesa costiera).\nLa Cina ha basato un'intera famiglia di missili (Silkworm ovvero \"baco da seta\") sul SS-N-2 /P-15, con numerosissime versioni (incluse quelle con un nuovo motore molto migliorato), da difesa costiera, imbarcate, aviolanciabili o anche lanciabili da sottomarini, molte di queste sono rimaste allo stadio di prototipo per tutti gli anni '70, o entrando in servizio molto tardi durante gli anni '80. Sono per\u00f2 pensate per essere utilizzate soprattutto in operazioni di massa sotto costa dove questo sistema mantiene ancora una certa capacit\u00e0 operativa.\nIn particolare i missili cinesi furono utilizzati in Vietnam (con scarsissimi risultati) e durante la prima guerra del Golfo, ovvero la guerra Iran-Iraq (con numerosi successi verso i mercantili) e la seconda guerra del Golfo (dove invece i missili iracheni furono abbattuti con facilit\u00e0 dalla contraerea britannica). Attualmente l'Iran tiene una grande quantit\u00e0 di questi missili in posizioni corazzate e su autocarri mobili nei pressi dell'imboccatura del Golfo Persico, un tratto di mare che si presta particolarmente ad essere bloccato da batterie costiere e attacchi di saturazione di missili anti nave.\nIn combattimento.\nLo Styx, imbarcato su unit\u00e0 lanciamissili Osa e Komar, venne usato in numerosi conflitti.\nIl suo primo battesimo del fuoco fu nel presunto incidente tra navi nord-vietnamite e americane che caus\u00f2 l'intervento di questi ultimi nel conflitto.\nNel 1967 due motocannoniere egiziane classe Komar spararono due missili ciascuna dal molo di Porto Said contro il cacciatorpediniere israeliano \"Eilat\", affondandolo.\nNel 1971, durante la Terza guerra indo-pakistana tre Osa indiane attaccarono la flotta pakistana a Karachi nell'operazione Trident\nDue anni pi\u00f9 tardi, durante la Guerra del Kippur unit\u00e0 navali israeliane e siriane si scontrarono al largo di Latakia.Gli israeliani, memori dell'attacco egiziano nel 1967, avevano sviluppato loro classi di motocannoniere e potenziato le contromisure navali.\nDa queste esperienze si pu\u00f2 ricavare (e i sovietici lo fecero) che l'efficacia dello Styx non \u00e8 costante; infatti, mentre pu\u00f2 essere efficace contro navi alla fonda, non \u00e8 detto che, in presenza di nemici allertati (quindi senza effetto sorpresa) il missile riesca a superare lo sbarramento difensivo dei bersagli.\nIn breve comunque la marina sovietica svilupp\u00f2 nuovi missili anti-nave."}
{"id": "562769", "revid": "830939", "url": "https://it.wikipedia.org/wiki?curid=562769", "title": "F\u00ebdor Grigor'evi\u010d Volkov", "text": "\u00c8 considerato il padre del teatro russo.\nFiglio di un mercante, fond\u00f2 la sua prima compagnia di attori russi a Jaroslavl' nel 1750. Due anni pi\u00f9 tardi fu invitato dall'imperatrice Elisabetta a recitare presso la sua corte. Nel 1756 aiut\u00f2 Aleksandr Sumarokov a inaugurare il primo teatro permanente a San Pietroburgo. Il teatro a Jaroslavl' porta ancora il nome dell'attore russo."}
{"id": "562771", "revid": "83531", "url": "https://it.wikipedia.org/wiki?curid=562771", "title": "Lago di Nicito", "text": "Il lago di Nicito era un lago di Catania formatosi a seguito di un'antica eruzione dell'Etna e scomparso, sepolto dalla colata lavica del 1669.\nStoria.\nL'eruzione del 406 a.C. (o 496 d.C.) raggiunse la periferia nord della citt\u00e0 di Catania e tagli\u00f2 il corso del fiume Amenano ostruendolo. Il lago che si form\u00f2 aveva una circonferenza di circa 6 chilometri ed una profondit\u00e0 di oltre 15 metri. Aveva inizio nei pressi dell'attuale piazza Santa Maria di Ges\u00f9 a Catania. Alimentato dalle varie correnti d'acqua che affluivano da pi\u00f9 parti e circondato da alberi e campagne, costituiva un luogo ameno ed intorno ad esso sorsero delle ville.\nDi fronte al lago, nel 1556, il vicer\u00e9 di Sicilia Juan de Vega fece erigere il Bastione degli Infetti.\nIl lago esistette fino al 1669, quando una delle pi\u00f9 disastrose eruzioni dell'Etna avvenute in epoca storica, dopo aver distrutto diversi paesi dell'hinterland catanese, nel giro di poche ore colm\u00f2 il lago e la valle in cui insisteva. \nIl nome del lago, N\u00eccito, sembra sia una derivazione dal greco \"an\u00ecketos\" (\"invitto\"), a sua volta derivante da \"nike\" (\"vittoria\"). Sul lago si svolgevano anche delle regate navali.\nL'unica testimonianza attualmente esistente del lago \u00e8 il nome dato alla via omonima che separa il quartiere La Mecca (ad ovest) dal quartiere Piedigurna (ad est) e collega inoltre la piazza Santa Maria di Ges\u00f9, nell'omonimo quartiere, con la via Plebiscito alta, cio\u00e8 con l'Antico Corso."}
{"id": "562772", "revid": "237256", "url": "https://it.wikipedia.org/wiki?curid=562772", "title": "Fyodor Volkov", "text": ""}
{"id": "562773", "revid": "729019", "url": "https://it.wikipedia.org/wiki?curid=562773", "title": "Cherry (wrestler)", "text": "Carriera.\nLa Drew inizi\u00f2 la carriera nel mondo del wrestling nel gennaio 2000 come manager nella IWF. Nello stesso periodo inizi\u00f2 ad allenarsi per diventare wrestler con Gino Caruso alla ECPW, lavorando come manager ed occasionalmente come lottatrice nelle varie federazioni della costa est degli Stati Uniti. Nel 2003 inizi\u00f2 a lavorare prevalentemente come wrestler; lott\u00f2 nelle federazioni indipendenti fino al settembre del 2005. Nello stesso anno inizi\u00f2 a lavorare per la Ohio Valley Wrestling e firm\u00f2 un contratto con la WWE nel 2006.\nDebutt\u00f2 nella OVW con il ring name Cherry Pie, lavorando come valletta dei Throwbacks (Deuce e Domino). Assunse la gimmick anni cinquanta del duo, indossando una gonna in stile dell'epoca con disegnato un barboncino, i pattini e masticando per tutto il tempo \"chewing gum\". Verso la met\u00e0 del 2006 perse il \"Pie\", diventando semplicemente Cherry. Alla fine dello stesso anno, Shawn Spears e Cody Rhodes sconfissero i Throwbacks, conquistando i servizi manageriali di Cherry. Il rapporto tra Cherry e Spears inizi\u00f2 a deteriorasi e si concluse con un turn della stessa ai danni di Spears e Rhodes, aiutando Deuce e Domino l'OVW Southern Tag Team Championship.\nCherry fece il suo debutto a SmackDown il 19 gennaio 2007, facendo da manager a Deuce e Domino. Il 7 marzo 2008 partecip\u00f2 ad un Swimsuit Contest assieme a con Maryse, Eve Torres, Michelle McCool e Victoria. Il 28 marzo 2008 effettu\u00f2 un turn face lottando in tag team con Michelle McCool sconfiggendo Maryse e Victoria in un Water Fight Tag Team Match. Debutt\u00f2 nelle competizioni da singola sconfiggendo Victoria grazie ad un roll-up dopo che questa venne distratta da Michelle il 18 aprile 2008. Il 27 aprile, durante la decima edizione del pay-per-view Backlash, lott\u00f2 in un 12-Divas Tag Team Match, ma il suo team viene sconfitto. Nel video \"WWE After the Bell\" trasmesso da WWE.com, Cherry venne scaricata da Deuce'n Domino in favore di Maryse, la quale divenne la loro nuova valletta.\nIl 15 agosto 2008 la WWE ha ufficializzato il licenziamento della wrestler.\nTitoli e riconoscimenti.\nJersey Championship Wrestling"}
{"id": "562774", "revid": "287204", "url": "https://it.wikipedia.org/wiki?curid=562774", "title": "Pat Flaherty", "text": "Tra il 1950 e il 1960 la 500 Miglia faceva parte del Campionato mondiale di Formula 1, per questo motivo Flaherty ha all'attivo anche 6 Gran Premi, una vittoria ed una pole position in F1.\nFlaherty \u00e8 stato sepolto presso il cimitero di Santa Clara ad Oxnard, California."}
{"id": "562775", "revid": "729019", "url": "https://it.wikipedia.org/wiki?curid=562775", "title": "P-500 Bazal't", "text": "Il P-500 Bazal't (nome in codice NATO: SS-N-12 Sandbox) un missile antinave di sviluppo e costruzione sovietica entrato in servizio nei primi anni settanta. Realizzato come evoluzione del precedente P-5), \u00e8 in grado di trasportare testate sia convenzionali, sia nucleari. Ne sono stati costruiti oltre 500 esemplari, ancora in servizio con la marina russa sugli incrociatori della classe Slava.\nSviluppo.\nLe origini del P-500 possono essere fatte risalire al 28 febbraio 1963, quando fu avviato lo sviluppo di un missile che fosse in grado di sostituire tutte le varie versioni del P-5. Questo missile rappresentava la prima generazione delle armi antinave sovietiche, ed era largamente utilizzato sulle unit\u00e0 della marina militare sovietica, sia di superficie sia subacquee.\nInizialmente, il nuovo sistema d'arma ricevette il nome di P-350 Bazal't (codice GRAU 4K77). Tuttavia, a partire dalla seconda met\u00e0 degli anni sessanta, i lavori sul P-350 cessarono, ed inizi\u00f2 lo sviluppo di un nuovo missile, chiamato P-500 Bazal't (codice GRAU 4K80). Quest'ultimo, in pratica, rappresentava la versione \u201cdi serie\u201d del P-350.\nIl P-500 fu accettato in servizio intorno al 1973, e nello stesso periodo, ne fu autorizzata la produzione. Complessivamente, ne furono costruiti 500 esemplari. Gli SS-N-12 rappresentano la seconda generazione dei missili antinave sovietici. In anni recenti, questi sono stati parzialmente sostituiti dai sistemi della cosiddetta \"terza generazione\", i pi\u00f9 sofisticati P-700 Granit.\nTecnica.\nL'SS-N-12 \u00e8 un missile antinave di grandi dimensioni, lungo oltre 11 metri e pesante circa cinque tonnellate. Le dimensioni, cos\u00ec come la struttura, risultano piuttosto simili a quelle dell'SS-N-3, del quale \u00e8 il successore.\nIl corpo del missile \u00e8 cilindrico, con due piccole alette laterali sistemate nella parte centrale. Inoltre, le parti vitali sono state corazzate, in modo da aumentare le capacit\u00e0 di sopravvivenza. Inoltre, i missili sono dotati di inganni radar, in modo da ingannare i sistemi antimissile ed antiaerei nemici.\nLa propulsione \u00e8 assicurata da tre motori. Due sono razzi a propellente solido, che vengono utilizzati nella fase di partenza, mentre l'altro \u00e8 un turbogetto KP-17-300 a propellente liquido, usato per il volo supersonico. Questi sono in grado di spingerlo ad una velocit\u00e0 compresa tra Mach 1.5 e 2.5. Il volo avviene ad una quota compresa tra i 30 ed i 7.000 metri, e la gittata massima \u00e8 di 550\u00a0km.\nLa testata pu\u00f2 essere di due tipi:\nTuttavia, le testate nucleari non sono pi\u00f9 imbarcate sui missili antinave: dunque, gli SS-N-12 sono armati solo con esplosivo convenzionale.\nIl sistema di guida \u00e8 con autopilota, con un radar a ricerca attiva per la parte finale del volo. Per effettuare tiri oltre l'orizzonte, vengono utilizzati dei mezzi aerei per l'acquisizione dei bersagli. In particolare, possono essere utilizzati aerei Tupolev Tu-95 o elicotteri Kamov Ka-25 e Ka-27.\nGli SS-N-12 possono essere lanciati in salve, ovvero in gruppi di otto unit\u00e0 sparate ad intervalli molto brevi. Quando vengono lanciati in questa modalit\u00e0, tutti i missili volano ad una quota media tranne uno, che viaggia pi\u00f9 in alto (tra i 5.000 ed i 7.000 metri). Quest'ultimo funge da \u201cmissile guida\u201d, ed ha il compito di individuare i bersagli e di trasmettere i relativi dati agli altri missili, pi\u00f9 in basso. Solitamente, met\u00e0 della \u201csalva\u201d si dirige verso la portaerei (il bersaglio primario), mentre i restanti puntano le altre navi presenti in zona, in misura di uno per ogni ordigno. Se il \u201cmissile guida\u201d viene abbattuto, il suo posto viene preso da un altro, secondo una sequenza ben definita. Tutto questo \u00e8 possibile grazie ad un computer digitale con datalink che permette ai missili di comunicare tra loro.\nServizio.\nL'SS-N-12 Sandbox entr\u00f2 in servizio nel 1973. A partire dal 1975, il missile fu schierato sulle nuove portaerei della classe Kiev e, dai primi anni ottanta, anche sugli incrociatori classe Slava (in questo caso pare si tratti di una versione leggermente diversa, con sistema di guida migliorato). Sempre nello stesso decennio, furono effettuate modifiche su alcuni esemplari delle classi di sottomarini delle classi Echo II e Juliett, che dunque imbarcarono il nuovo sistema d'arma.\nNell'agosto 2009, le uniche unit\u00e0 navali ancora equipaggiate con gli SS-N-12 sono le unit\u00e0 della classe Slava, che ne imbarcano sedici.\nNonostante sia in servizio da oltre trent'anni, questo missile viene considerato una delle pi\u00f9 efficaci armi antinave russe."}
{"id": "562777", "revid": "729019", "url": "https://it.wikipedia.org/wiki?curid=562777", "title": "P-120 Malakhit", "text": "Il P-120 Malakhit (nome in codice NATO: SS-N-9 Siren) \u00e8 un missile russo a medio raggio progettato per l'impiego imbarcato. Entrato in servizio nel 1969, oggi \u00e8 ancora in servizio, nonostante ne esista una versione migliorata, l'SS-N-22 Sunburn.\nSviluppo.\nQuesto sistema d'arma venne sviluppato in Unione Sovietica a partire dal 1963 dall\u2019NPO Mashinostroenia.\nL'intenzione dei progettisti era la realizzazione di un missile antinave per l'impiego imbarcato che potesse essere utilizzato sia da unit\u00e0 di superficie, sia da sottomarini.\nLa configurazione \u00e8 piuttosto simile a quella dell'SS-N-7 Starbright, ma non ne deriva.\nL'ingresso in servizio risale al 1969, con la designazione GRAU di 4K85.\nLa produzione totale ammonta a circa 500 esemplari. Oggi non \u00e8 pi\u00f9 in costruzione.\nTecnica.\nQuesto missile poteva essere lanciato sia in immersione, sia in emersione. Il sistema di guida, inerziale, era probabilmente affiancato da uno all'infrarosso.\nPer quanto riguarda l'armamento, il P-120 poteva montare due tipi di testate: una convenzionale da 500\u00a0kg ed una nucleare, della potenza di 200 kilotoni.\nLa velocit\u00e0 massima era nell'ordine di 0.9 mach, anche se alcune fonti riferiscono valori decisamente superiori (1.4 mach).\nLa gittata variava a seconda della piattaforma di lancio: 70\u00a0km nel caso dei sottomarini, 110 delle unit\u00e0 di superficie.\nIl servizio.\nL'ingresso in servizio risale al 1969.\nQuesto missile \u00e8 stato montato impiegato sulle corvette classe Nanuchka e Tarantul, e sui sottomarini atomici classe Papa e Charlie.\nIl missile oggi \u00e8 usato solo dalla Marina Russa. Rimane in servizio, nonostante sulla carta sia stato sostituito dal pi\u00f9 moderno SS-N-22 Sunburn."}
{"id": "562783", "revid": "406204", "url": "https://it.wikipedia.org/wiki?curid=562783", "title": "Ernesto Nathan Rogers", "text": "Biografia.\nNato a Trieste da padre del Regno Unito e madre italiana, si laure\u00f2 in architettura presso il Politecnico di Milano nel 1932. Nello stesso anno fond\u00f2 con i compagni di studi Lodovico Barbiano di Belgiojoso, Enrico Peressutti e Gian Luigi Banfi lo studio di architettura BBPR.\nNel periodo tra le due guerre le attivit\u00e0 di Rogers coincidono sostanzialmente con l'impegno nello studio BBPR.\nNel 1943 Rogers, ebreo, si rifugi\u00f2 in Svizzera a causa dell'occupazione germanica mentre lo studio BBPR, proprio a partire dall'emanazione delle leggi razziali del 1938 e ancor pi\u00f9 durante il periodo di occupazione nazifascista, divenne uno dei punti di riferimento per la Resistenza milanese e il movimento Giustizia e Libert\u00e0. Proprio a causa del loro impegno Banfi e Belgiojoso furono deportati durante gli ultimi anni della seconda guerra mondiale nel campo di concentramento di Gusen dove Banfi perse la vita.\nAl suo ritorno in Italia nel 1945 Rogers, pur mantenendo un ruolo attivo e spesso determinante nei lavori dello studio BBPR, che si era ricostituito subito dopo la guerra mantenendo il medesimo nome, and\u00f2 nel contempo affermandosi come una delle principali personalit\u00e0 teoriche e critiche della scena architettonica milanese.\nAttraverso la direzione di due importanti riviste di architettura, \"Domus\" (Gennaio 1946 - Dicembre 1947) e \"Casabella\" (1953 - 1965), e in particolare attraverso i suoi famosi editoriali, Rogers defin\u00ec progressivamente una originale impostazione teorica sull'architettura, fortemente influenzata dai contemporanei studi di Enzo Paci su Edmund Husserl e sulla Fenomenologia e dal personale interesse per John Dewey, soprattutto dal punto di vista pedagogico. \nContemporaneamente nelle redazioni delle riviste da lui dirette and\u00f2 costituendo un gruppo di giovani architetti (Aldo Rossi, Vittorio Gregotti, Giorgio Grassi, Gae Aulenti, Giotto Stoppino, Guido Canella e Giancarlo De Carlo tra gli altri) destinati ad influenzare profondamente la cultura architettonica europea.\nParticolare rilevanza nella personalit\u00e0 di Rogers ebbe l'attenzione per la didattica e la formazione dell'architetto e in particolare l'impegno come professore presso il Politecnico di Milano dove, per l'ostracismo della parte pi\u00f9 tradizionalista dell'accademia e nonostante la grande passione e il seguito che aveva presso gli studenti, divenne professore di ruolo solo nel 1964, pochi anni prima della sua prematura morte.\nRiconoscimenti.\nNel 1961 la Torre Velasca fu insignita del premio nazionale per un'opera realizzata, assegnato annualmente dall'IN/ARCH.\nGli \u00e8 stata intitolata una via di Milano."}
{"id": "562784", "revid": "729019", "url": "https://it.wikipedia.org/wiki?curid=562784", "title": "P-70 Ametist", "text": "Il P-70 Ametist (nome in codice NATO: SS-N-7 Starbright) \u00e8 un missile sovietico antinave sviluppato negli anni sessanta. Costruito in circa 200 esemplari, oggi non \u00e8 pi\u00f9 in produzione ed \u00e8 stato ritirato dal servizio.\nSviluppo.\nLa necessit\u00e0 di un nuovo missile antinave inizi\u00f2 a manifestarsi presso i vertici della marina sovietica negli anni sessanta. Infatti, dal 1960, la VMF doveva essere in grado di affrontare i gruppi di portaerei americani, che avrebbero potuto lanciare un attacco atomico sul suolo sovietico.\nIl problema era che i sottomarini preposti a tale tipo di contrasto erano equipaggiati, oltre che con siluri, con missili antinave SS-N-3 Shaddock, che avevano l'enorme limitazione di poter essere lanciati solo in emersione. Questo rendeva le operazioni di lancio estremamente pericolose per il sottomarino vettore.\nPer questa ragione, fu necessario sviluppare un missile capace di essere lanciato in immersione. L'OKB-52 di Vladimir Nikolaevi\u010d \u010celomej inizi\u00f2 a lavorare al nuovo missile che avrebbe dovuto essere imbarcato sui nuovi sottomarini classe Charlie I, allora in fase di sviluppo (entrarono in servizio a partire dal 1967).\nIl nuovo missile, che entr\u00f2 in servizio nel 1968, ricevette il nome di P-70 Ametiste ed il codice GRAU di 4K-66. In Occidente fu conosciuto con il nome in codice NATO di SS-N-7 Starbright.\nTecnica.\nIl missile era spinto da un motore a razzo a propellente solido, che gli garantiva un'autonomia compresa tra i 50 ed i 65\u00a0km a Mach 0.9. La grande innovazione era costituita dal fatto che l'ordigno poteva essere lanciato da un sottomarino in immersione, riducendo quindi notevolmente la vulnerabilit\u00e0 del battello-vettore. La velocit\u00e0 era praticamente identica a quella dell'SS-N-3, ma la sua minore gittata ne riduceva le probabilit\u00e0 di intercettazione da parte di aerei in volo.\nLa lunghezza era di circa 6,7 metri, ed il peso al lancio raggiungeva i 3.375\u00a0kg. La testata poteva essere di due tipi:\nIl servizio.\nIl P-70 entr\u00f2 in servizio con la marina sovietica nel 1968, e fu prodotto in oltre 200 esemplari. Oggi questo missile \u00e8 stato sostituito da modelli pi\u00f9 moderni e con prestazioni migliori e non \u00e8 pi\u00f9 operativo, cos\u00ec come i sottomarini classe Charlie I che lo imbarcavano.\nTuttavia, ebbe un ruolo fondamentale della difesa antinave sovietica. Infatti, questa fu a lungo basata essenzialmente sull'SS-N-7 e sull'SS-N-9 Siren."}
{"id": "562785", "revid": "767487", "url": "https://it.wikipedia.org/wiki?curid=562785", "title": "Pink Cream 69", "text": "I Pink Cream 69 sono un gruppo heavy metal tedesco formato a Karlsruhe (Baden-W\u00fcrttemberg) nel 1987.\nStoria.\nChiamati affettuosamente \"The Pinkies\" dai loro fan, sono in attivit\u00e0 dal 1987, formati inizialmente da Andi Deris, Dennis Ward, Kosta Zafiriou e Alfred Koffler.\nOttennero il loro primo contratto con la Epic Records l'anno successivo vincendo il concorso per le nuove proposte indetto dalla rivista musicale Metal Hammer a Ludwigsburg.\nNati inizialmente con sonorit\u00e0 hard rock, negli ultimi anni spaziano anche tra AOR e ritmiche prettamente heavy metal.\nNel 1994 Andi Deris lascia la band per unirsi agli Helloween. Viene rimpiazzato con David Readman.\nLa band diventa un quintetto nel 2003, quando Uwe Reitenauer viene reclutato per affiancare alla chitarra un Alfred Koffler affetto da neuropatia.\nRecentemente alcuni membri hanno supportato Michael Kiske nei Place Vendome, D. C. Cooper sul suo disco solista omonimo, Joe Lynn Turner nei Sunstorm."}
{"id": "562794", "revid": "729019", "url": "https://it.wikipedia.org/wiki?curid=562794", "title": "P-700 Granit", "text": "Il P-700 Granit (in cirillico: \u041f-700 \u0413\u0440\u0430\u043d\u0438\u0442; nome in codice NATO: SS-N-19 Shipwreck) anche noto come 3M45, \u00e8 un missile cruise antinave sviluppato in Unione Sovietica.\nQuesto sistema d'arma, caratterizzato da grandi dimensioni, pu\u00f2 essere lanciato sia da unit\u00e0 in emersione, sia in immersione. Attualmente in servizio nella sola Marina Russa, sta gradualmente venendo rimpiazzato dai pi\u00f9 moderni P-800 Oniks e Kalibr.\nSviluppo.\nLo sviluppo del nuovo missile antinave inizi\u00f2 nel 1969, curato dall\u2019OKB-52 (dopo rinominato NPO Mashinostoyeniya). L'obiettivo era la creazione di un sistema d'arma capace di sostituire gli SS-N-7 Starbright e gli SS-N-9 Siren, la cui gittata utile era ormai insufficiente per contrastare efficacemente i gruppi di portaerei americani.\nLo sviluppo, tuttavia, fu molto lungo a causa della complessit\u00e0 del sistema. Infatti, il primo test venne effettuato nel 1975, ma le prove ufficiali da parte della marina di questo sistema d'arma iniziarono solo nel 1979. Le prove furono caratterizzate da una lunga serie di difficolt\u00e0 tecniche, tanto che fu necessario attendere altri quattro anni per l'accettazione ufficiale del missile da parte delle forze armate (1983).\nTecnica.\nDal punto di vista tecnico, \u00e8 in parte derivato dall'SS-N-12 Sandbox. Si tratta di uno dei pi\u00f9 grandi missili antinave per impiego imbarcato oggi in circolazione, e questo ne limita le possibilit\u00e0 di spiegamento solo sulle unit\u00e0 maggiori.\nIl missile al lancio ha un peso di sette tonnellate ed una lunghezza di 10 metri. Il diametro \u00e8 di circa 85\u00a0cm, e l'apertura alare raggiunge i 2,6 metri.\nLa gittata non \u00e8 nota, ma \u00e8 stimata essere compresa tra i 550 ed i 625 chilometri.\nIl lancio avviene grazie ad un motore a propellente solido sistemato in coda, e durante la fase di volo utilizza uno statoreattore. La velocit\u00e0 massima \u00e8 mach 2.5 ad alta quota e mach 1.5 a pelo d'acqua, nella fase finale di avvicinamento al bersaglio.\nLe parti vitali del missile sono corazzate. La corazzatura ha una duplica funzione:\nLa testata pu\u00f2 essere convenzionale (750\u00a0kg di alto esplosivo), nucleare (da 200 a 350 kt) o termobarica. La spoletta \u00e8 sia ad impatto, sia di prossimit\u00e0.\nIl sistema di guida \u00e8 estremamente sofisticato: ogni SS-N-19 \u00e8 dotato di un computer digitale con tre processori, che consente a questi ordigni di operare come se fossero in rete.\nSi tratta di armi particolarmente letali quando vengono lanciate \u201ca sciame\u201d (gruppi che vanno da quattro ad otto missili), soprattutto dai sottomarini. Infatti, gli Oscar possono portarne fino a 24, e lanciarli tutti insieme in una singola salva. La profondit\u00e0 di lancio \u00e8 di 30 metri. Il lancio subacqueo pu\u00f2 avvenire ad una certa sicurezza, vista l'elevata velocit\u00e0 degli Oscar e la notevole gittata.\nSulla base in informazioni pre-programmate, gli SS-N-19 sono in grado di distinguere durante il volo i vari obiettivi, e stabilire una \u201cpriorit\u00e0\u201d tra essi. In pratica, prima vengono attaccati gli obiettivi pi\u00f9 importanti (nello specifico, le portaerei), poi quelli secondari una volta che i primi siano stati distrutti o comunque colpiti.\nNon si sa se le impostazioni del missile possano essere cambiate dopo il lancio (o se possano essere effettuate correzioni di rotta), ma si ritiene di s\u00ec.\nInoltre, sono molto difficili da intercettare, sia per la loro alta velocit\u00e0 nella fase finale di avvicinamento, sia per il fatto che sono dotati di contromisure per ingannare i missili avversari.\nUtilizzo.\nL'utilizzo principale \u00e8 quello antinave, in particolare contro i grandi gruppi di portaerei americani.\nIl missile pu\u00f2 essere utilizzato sia da unit\u00e0 di superficie (incrociatori classe Kirov, Admiral Kuznetsov) sia dai sommergibili classe Oscar (progettati, appunto, per affrontare le portaerei).\nGli SS-N-19 non sono pi\u00f9 in produzione, e ne \u00e8 prevista la sostituzione con i pi\u00f9 moderni SS-N-26. Attualmente, comunque, ne risultano schierati circa 300."}
{"id": "562795", "revid": "1543377", "url": "https://it.wikipedia.org/wiki?curid=562795", "title": "Vincenzo Sinatra", "text": "Allievo di Rosario Gagliardi attivo fra il 1740 e il 1765, Sinatra come Francesco Paolo Labisi contribu\u00ec alla naturale evoluzione del barocco netino verso il repertorio rococ\u00f2 e neoclassico.\nBiografia.\nDopo il terremoto del 1693 che distrusse molti centri della Sicilia sud-orientale, Noto antica fu completamente ricostruita in un nuovo sito dove ora sorge la moderna Noto. Sinatra ha curato molti dei nuovi edifici a Noto e in altre citt\u00e0. Come il maestro Gagliardi e a differenza di Labisi, che era un dotto aristocratico, Sinatra era un comune cittadino ed impar\u00f2 il mestiere formandosi nel cantiere, prima come scalpellino e poi come capomastro. Da capomastro, sar\u00e0 chiamato \"architetto\" in occasione dei lavori di costruzione di Palazzo Ducezio, il cui progetto, d'importazione francese (Montpellier), voluto dalla nobilt\u00e0 che lo finanziava (ed in particolare da Giacomo Nicolaci), \u00e8 una piacevole ed originale elaborazione di Labisi. Nel 1726 Sinatra spos\u00f2 Corrada Bianca, dalla quale ebbe quattro figli. Rimasto vedovo si rispos\u00f2 nel 1745 con una nipote di Gagliardi (una figlia della sorella maggiore), dalla quale ebbe un figlio che chiam\u00f2 Rosario in onore dello zio acquisito. I legami di parentela con Gagliardi lo avvieranno alla carriera di costruttore e lo vedranno nel 1730 lavorare con questi come scalpellino al monastero di Santa Maria dell'Arco, nel 1742 come capomastro a Palazzo Ducezio (per pi\u00f9 di dieci anni). Dal 1761 diresse gli affari dello zio, che intanto era stato paralizzato da un colpo apoplettico. Lavor\u00f2 come secondo architetto, a fianco di Labisi, che ne era il progettista, alla costruzione della casa dei Padri Crociferi, ma poi prese le redini della direzione dei lavori, apportando notevoli modifiche all'apparato decorativo e ai capitelli originali, nonostante il disappunto e le proteste di Labisi, con il quale ebbe a separarsi in seguito ad uno scandalo edilizio sui costi dei materiali che aveva coinvolto l'aristocratico architetto netino.\nPersonalit\u00e0 artistica.\nLa sua personalit\u00e0 artistica resta ancora in gran parte un mistero, per la discussa paternit\u00e0 dei progetti, che non risultano mai firmati da Sinatra (a differenza della molteplicit\u00e0 di progetti che portano il nome di Labisi), e la frequente alternanza nei cantieri che comportava spesso un allontanamento dai disegni originali. \nOpere principali.\nContribu\u00ec alla realizzazione delle seguenti opere:"}
{"id": "562800", "revid": "768068", "url": "https://it.wikipedia.org/wiki?curid=562800", "title": "Letteratura francese medievale", "text": "Si indica come letteratura francese medievale la produzione letteraria sviluppatasi durante il Medioevo in Francia, considerando quindi sia la letteratura in lingua d'o\u00efl sia quella in lingua d'oc.\nIl primo testo scritto in lingua romanza, che segna il definitivo distacco dal latino, \u00e8 il famoso \"Serment de Strasbourg\" (letteralmente \"il Giuramento di Strasburgo\"), dell'842, prezioso documento sia per l'antico francese sia per l'antico tedesco.\nIl primo testo letterario \u00e8 invece la \"Cantil\u00e8ne de sainte Eulalie\" (\"Cantilena di Sant\u2019Eulalia\"), scritta probabilmente tra l'881 e l'882 in antico francese, di argomento religioso: si tratta dell'adattamento di un poema latino realizzato per un'occasione liturgica a cui segue, dopo pochi anni, un'importante \"Passion du Christ\" (\"Passione di Cristo\").\nMa i primi grandi testi della letteratura medievale si collocano pi\u00f9 tardi, dall'XI secolo, in un momento di sviluppo economico e d'incremento demografico dopo i periodi delle invasioni, dell'anarchia e delle epidemie.\nIntroduzione.\nL'evoluzione della lingua dal V al XV secolo.\nIl territorio dell'odierna Francia era anticamente occupato, fino alla conquista romana (met\u00e0 del I secolo a.C.), da popolazioni celtiche le cui parlate hanno influito in maniera minima sull'evoluzione della lingua latina.\nIl latino, insegnato nelle scuole, rimase la lingua della religione, degli scritti scientifici, degli atti amministrativi e legislativi e delle tarde opere letterarie. La lingua parlata, tuttavia, si evolse a contatto con le popolazioni locali e pi\u00f9 tardi sotto l'influenza degli invasori germanici, differenziandosi nettamente dal latino classico e assumendo tratti diversi da regione a regione.\nSi suole suddividere le diverse parlate nel territorio francese durante il Medioevo in due ceppi principali: al nord della Loira, la lingua d'o\u00efl o antico francese, al sud la lingua d'oc, secondo la terminologia usata da Dante Alighieri. La lingua d'o\u00efl (nella quale \"o\u00efl\" significa \"s\u00ec\") in realt\u00e0 includeva una pluralit\u00e0 di dialetti diversi da regione e regione: maggiormente influenzati dalle lingue germaniche, questi dialetti nordici avevano sviluppato delle strutture fonetiche e sintattiche differenti dalle lingue parlate nel sud della Francia, anch'esse diversi dialetti raggruppati sotto la denominazione di \"lingua d'oc\" o \"occitano\", di cui il pi\u00f9 importante \u00e8 il provenzale. Con la crescita del potere reale e l'annessione delle regioni meridionali, il francone, parlato all'origine in \u00cele-de-France, si afferma sulle altre variet\u00e0 dal XIII secolo e diventer\u00e0 il francese moderno.\nNella penisola della Bretagna si parlava il bretone, una lingua celtica. A sud-est si parlava il catalano mentre ad est si parlavano le lingue germaniche e il provenzale, o \"lingua d'oc\".\nPer quanto riguarda i testi in questa lingua, si parla anche, per i manoscritti dal IX al XIII secolo di \"antico francese\": la sua successiva evoluzione si riscontra nei testi del XIV, XV e XVI secolo sotto la denominazione di \"medio francese\", e poi pi\u00f9 tardi come \"francese moderno\".\nIl periodo.\nLa prima fase della letteratura francese \u00e8 caratterizzata dal fiorire delle Canzoni di Gesta in lingua d'oil, parlata nel nord della Francia, lunghi poemi di migliaia di versi composti per la recitazione pubblica, ad argomento storico e militare. Esse cantano, sotto una forma epica che mescola leggenda e fatti reali, le gesta dei guerrieri del passato, mettendo in luce i valori dell'ideale cavalleresco. La pi\u00f9 antica e famosa \u00e8 la \"Chanson de Roland\", scritta nell'XI secolo, che racconta, idealizzandole, le imprese dell'esercito di Carlo Magno.\nMentre al nord si sviluppa la letteratura epica, al sud, a partire dal XII secolo, fiorisce la letteratura cortese in lingua d'oc, il cui tema principale \u00e8 il culto dell'amore unico, perfetto ma infelice. Questi poemi erano cantati nelle corti dai \"troubadours\", che poi vennero imitati al nord dai \"touv\u00e8res\". Il primo romanziere della letteratura francese, Chr\u00e9tien de Troyes (1130? - 1191?), riprende e rielabora questa tradizione nei suoi romanzi in versi. Se ne notano le ultime propaggini nel \"Roman de la Rose\" del XIII secolo, il cui inizio \u00e8 opera di Guillaume de Lorris, autore ancora cortese, mentre il seguito di Jean de Meung si discosta ormai nettamente da questo ideale.\nIn questo periodo si sviluppano altre forme e opere letterarie, come il \"Roman de Renart\", un insieme di racconti in versi o in prosa che raccontano le avventure di animali dotati di ragione. La volpe, l'orso, il lupo, il gallo, il gatto, ecc. hanno ciascuno un tratto del carattere umano: disonest\u00e0, ingenuit\u00e0, furbizia... Gli autori, anonimi, deridono in queste favole i valori feudali e la morale cortese.\nContemporaneamente (XIII secolo), il poeta parigino Rutebeuf si fa testimone della debolezza umana, dell'incertezza e della povert\u00e0 opposte ai valori cortesi.\nLe prime croniche storiche scritte in francese sono dei racconti di crociate del XII secolo. Alcuni di essi, come le opere di Jean de Joinville che ripercorre la vita di Luigi IX il Santo, hanno anche un fine morale e idealizzano i fatti narrati. Pi\u00f9 tardi, la guerra dei Cent'Anni (1337 - 1453) \u00e8 descritta da Jean Froissart (1337 - 1410?) in due libri intitolati \"Chroniques\" (\"Cronache\").\nDopo la guerra dei Cent'Anni, il poeta Fran\u00e7ois Villon (1431 - 1463?) si fa portavoce dei disordini e della violenza di quest'epoca. Orfano di nobili origini e studente a Parigi, viene condannato per furto e assassinio; la sua opera, colta e popolare insieme, esprime la sua rivolta contro le ingiustizie dei suoi tempi.\nIl teatro religioso si sviluppa nel corso del Medioevo, mettendo in scena dapprima i \"misteri\", opere di argomento religioso composte in occasione di importanti festivit\u00e0 come il Natale, la Pasqua e la Pentecoste. A fianco di questo teatro, se ne sviluppa un altro profano, comico, fatto di \"farse\" che appaiono fin dal XV secolo e che sono severamente represse dalle autorit\u00e0 religiose.\nLe opere e gli autori.\nLa maggior parte della produzione letteraria francese medievale \u00e8 in versi.\nLa lingua francese non ha un significativo accento di sillaba (come l'inglese o il latino): la metrica francese \u00e8 infatti determinata dal numero sillabe, come in tutte le moderne lingue romanze.\nI metri pi\u00f9 comuni sono il \"d\u00e9casyllabe\" (come dice il nome, di 10 sillabe), l\"octosyllabe\" (di 8 sillabe) e l\"alexandrin\" (di 12 sillabe, ma introdotto pi\u00f9 tardi). La maggior parte delle opere di questo periodo \u00e8 scritta in decasillabi, oppure in ottosillabi.\nLe \"canzoni di gesta\".\nSubito dopo l'anno Mille si era venuta elaborando una letteratura epico-cavalleresca che celebrava i valori della societ\u00e0 feudale aristocratica, come la fede religiosa, la fedelt\u00e0 al proprio sovrano, la difesa dei deboli, il rispetto per la donna.\nLe \"chanson de geste\" o \"\u00e9pop\u00e9e\", dell'XI e XII secolo in lingua d'o\u00efl, sono poemi epici di varia lunghezza, che celebrano le gesta di un eroe e si articolano in diversi cicli. Tre sono i principali:\nLa \"Geste du roi\".\nIl ciclo della \"Geste du roi\" (\"Gesta del re\") \u00e8 centrata sul personaggio di Carlo Magno e raggruppa una trentina di testi che ricostruiscono una storia poetica della vita dell'imperatore. Esso assorbe nella sua leggenda tutti i Carolingi da Carlo Martello in poi: a lui vengono attribuite tutte le imprese, le difficolt\u00e0, le vittorie. Attorno a lui si concentrano eroi e personaggi sia storici che leggendari.\nLe gesta di Garin de Monglane.\nLe gesta di Garin de Monglane comprendono circa 25 canzoni centrate sul personaggio di Guglielmo d'Orange, bis-nipote di Garin de Monglane, antenato leggendario. Guglielmo d'Orange \u00e8 sopravvivenza epica di Guglielmo, conte di Tolosa e cugino di Carlo Magno, consigliere di Luigi, figlio di Carlo, che si trov\u00f2 alla testa del reame d'Aquitania (778); egli si trov\u00f2 a fronteggiare un'invasione saracena nel 793, conquist\u00f2 Barcellona creando una Marca di Spagna, e infine si ritir\u00f2 in un monastero dove mor\u00ec nell'812. Varie leggende e numerosi poeti gli diedero un titolo e delle imprese: divenne Guglielmo \"Fi\u00e9rabras\" (\"Fortebraccio\"), \"au Court-Nez\" (\"dal Naso Corto\"), di Narbonne, d'Orange; suo antenato divent\u00f2 Garin de Monglane, e suo nonno Ernand de Beaulande, suo zio Girart de Vienne e suo padre Aimeri de Narbonne, sua moglie una saracena convertita, Orable o Guibourc (il suo nome cristiano), sua sorella spos\u00f2 il re Luigi che protegge, ed ebbe sette fratelli. Gli avvenimenti si concentrano perlopi\u00f9 nel Languedoc e in Provenza.\nLe gesta di Doon de Mayence.\nLe gesta di Doon de Mayence, dominate dal tema delle lotte feudali, comprendono molte canzoni raggruppate in modo pi\u00f9 artificiale rispetto ai cicli precedenti.\nAlcuni titoli: \"Gormont et Isembart\" (XII secolo), \"Girart de Roussillon\" (XII secolo), \"Garin le Lorrain\" (XII secolo), \"Raoul de Cambrai\" (XII secolo), \"Renaud de Montauban\" (XIII secolo).\nIl \"Cycle de la croisade\".\nUn quarto gruppo di chansons de geste \u00e8 il ciclo della crociata, che tratta le vicende della Prima Crociata e il suo seguito, fino alla caduta di Gerusalemme. Il nucleo pi\u00f9 importante del ciclo \u00e8 rappresentato da \"Chanson d'Antioche\", \"Les Ch\u00e9tifs\" e \"Chanson de J\u00e9rusalem\".\nLa letteratura cortese.\nLa poesia di corte.\nNel XII secolo, e fino al XIII, si sviluppa nelle raffinate corti del sud della Francia una poesia elevata a tema amoroso in lingua d'oc, cantata dai cosiddetti troubadour, di cui citiamo i principali:\nTemi e motivi saranno ripresi, ma anche rielaborati, dai \"trouv\u00e8res\" del nord, che cantano in lingua d'oil, come:\nI romanzi della Tavola Rotonda.\nIl romanzo si oppone alla \"materia di Francia\" in quanto presenta una materia \"vana e piacevole\", come racconto di avventure in genere inventate, al contrario della Canzone di Gesta che ha sempre - o meglio pretende di avere - fondamento storico. I romanzi hanno come origine le tradizioni celtiche su Re Art\u00f9 e i suoi cavalieri; si aggiungano le leggende cristiane sul Graal (il vaso nel quale Giuseppe di Arimatea raccolse il sangue di Cristo, il Santo Calice) e l'influenza della tradizione letteraria greca e latina. Questo genere si sviluppa intorno al XII secolo e comprende tra l'altro:\nI romanzi di avventure dal XII al XV secolo.\nQuesti romanzi si distinguono nettamente dai precedenti in quanto non traggono pi\u00f9 temi e eroi dalla \"materia bretone\", essendo le loro fonti diverse e spesso di origine bizantina:\nLa letteratura colta e allegorica.\nI romanzi antichi.\nQuesti romanzi, detti anche \"materia di Roma\", si ispirano dalle grandi storie dell'Antichit\u00e0 e sono scritti da chierici che traducono in volgare, commentano e adattano le opere greche e latine: il \"Roman d'Alexandre\" (1150 circa) narra la storia di Alessandro Magno, il \"Roman de Th\u00e8bes\" (1150 circa) riprende i miti che ruotano attorno a Tebe, il \"Roman d'En\u00e9as\" (1160 circa) rielabora l\"Eneide\" di Virgilio, il \"Roman de Troie\" (1165 circa di Beno\u00eet de Sainte-Maure) l\"Iliade\" di Omero, il \"Roman de Jules C\u00e9sar\" (1250 circa) narra la storia di Giulio Cesare.\nIl romanzo allegorico.\nLa principale opera allegorica, e quella che ebbe maggior diffusione per tutto il Medioevo, \u00e8 il \"Roman de la rose\", lunghissimo romanzo in versi, che si compone di due parti distinte: la prima fu composta da Guillaume de Lorris nel 1230 circa, la seconda da Jean de Meung nel 1275 circa.\nLa letteratura didattica.\nIl Medioevo \u00e8 ricco di trattati didattici di ogni genere, in prosa o in versi. Citiamo:\nLa letteratura borghese e satirica.\nLa letteratura borghese e satirica si oppone allo spirito feudale, cavalleresco o cortese con i suoi motivi di satira, di critica o di comicit\u00e0 popolare. Citiamo:\nLa poesia lirica.\nLa poesia lirica del Medioevo deriva dalla canzone: canzone di tela, mottetto, alba, pastorelle, ecc. Non ancora del tutto chiariti sono i rapporti che intrattiene con la lirica cortese.\nXIV e XV secolo.\nNel XIV e XV secolo appaiono nuovi generi, come il \"rondeau\", il rondello, il lai, il \"virelai\", la ballata, il canto reale, ecc.\nCitiamo i principali poeti:\nLa storiografia e il sermone.\nLa storia in versi.\nSpesso in bilico tra storia reale e fantastica, citiamo, soprattutto nel XII secolo:\nLe cronache.\nCitiamo, a partire dal XIII secolo:\nIl sermone.\nTra i pi\u00f9 importanti autori di sermoni celebri nel Medioevo, citiamo:"}
{"id": "562801", "revid": "1573940", "url": "https://it.wikipedia.org/wiki?curid=562801", "title": "Cardinalis cardinalis", "text": "Il cardinale rosso, noto anche come cardinale della Virginia (\"Cardinalis cardinalis\" )) \u00e8 un uccello passeriforme della famiglia dei Cardinalidi.\nDescrizione.\nDimensioni.\nMisura fino a 25\u00a0cm di lunghezza (coda compresa) per 25\u201330\u00a0cm d'apertura alare, con un peso di 33-65 g: queste dimensioni ne fanno un uccello piuttosto piccolo, ma il cardinale rosso \u00e8 uno fra i rappresentanti di maggiori dimensioni della propria famiglia. I maschi, a parit\u00e0 d'et\u00e0, sono pi\u00f9 grandi della femmina di circa il 10%.\nAspetto.\nL'aspetto \u00e8 massiccio e squadrato, con grossa testa sormontata da una caratteristica cresta erettile e lunga coda rettangolare.\nIl maschio adulto \u00e8 di un caratteristico rosso carminio uniforme su tutto il corpo, che diviene meno vivido sul dorso e sulle ali, assumendo una tonalit\u00e0 bruna che diviene pi\u00f9 evidente durante il periodo invernale: \u00e8 presente una mascherina nera attorno a occhi e becco, che si continua sul mento in una bavetta. La femmina \u00e8 invece di colore grigio-brunastro, con sfumature rosse o rosate su ali, cresta e coda: anche nelle femmine \u00e8 presente una mascherina, ma essa \u00e8 solitamente appena accennata e di colore pi\u00f9 chiaro rispetto al maschio. Il becco \u00e8 tozzo, conico ed assai robusto, di colore rosso corallo in ambedue i sessi: le zampe sono di color carnicino scuro e munite di quattro dita, tre rivolte in avanti ed uno rivolto all'indietro, mentre l'occhio \u00e8 rotondo, piccolo e di colore bruno scuro.\nIl colore rosso del piumaggio \u00e8 ottenuto a partire dai carotenoidi presenti nella dieta, i quali vengono metabolizzati dall'animale per dare sempre colorazione rossa: maschi nutriti con carotenoidi dal pigmento giallo, infatti, non diventano gialli ma conservano la colorazione rossa del piumaggio, seppure in forma pi\u00f9 sbiadita.\nBiologia.\nSi tratta di uccelli stanziali e diurni, attivi principalmente al mattino e al tramonto.\nSebbene durante l'inverno si riuniscano in gruppi anche di qualche decina di individui, durante il periodo caldo soprattutto i maschi sono fortemente territoriali: essi si posizionano sovente in zone sopraelevate (come un tetto o la cima di un albero) dalle quali emette un tipico fischio che serve a tenere lontani eventuali intrusi in un raggio che per\u00f2 \u00e8 di pochi metri. Qualora i richiami non servano a questo scopo, il maschio non esita ad inseguire gli altri maschi che invadono il suo territorio e ad ingaggiare combattimenti a colpi di becco. Spesso i maschi di cardinale cercano di combattere anche con la propria immagine riflessa su una superficie lucida, come un vetro o uno specchio.\nAmbedue i sessi hanno un canto alto, flautato e piuttosto elaborato, che vengono ripetuti diverse volte (generalmente tre) prima di essere cambiati. In caso di pericolo, il cardinale rosso emette un pigolio metallico molto distintivo, che ha la funzione di avvertire e mettere in allerta gli altri esemplari (soprattutto la femmina in cova) e spesso si associa all'erezione della cresta: in alcuni casi, a questo verso si associa una serie di aspri cinguettii mentre l'uccello si d\u00e0 alla fuga. Questo verso viene anche utilizzato in forma meno acuta dai due \"partner\" per localizzarsi l'un l'altro durante le ore serali.\nIl canto del cardinale rosso viene appreso durante la crescita e pu\u00f2 essere modificato dai singoli animali, col risultato che sono presenti variazioni regionali nella sua composizione: i singoli esemplari sono comunque sempre in grado di ottenere informazioni su sesso e dimensioni dell'uccello che canta, solo ascoltandone il verso.\nAlimentazione.\nIl cardinale rosso \u00e8 un animale essenzialmente granivoro: pi\u00f9 del 90% della dieta di questi uccelli \u00e8 composto da semi di graminacee, granaglie, bacche e frutta. Questo uccello pu\u00f2 nutrirsi anche di insetti ed altri invertebrati (specialmente nel periodo riproduttivo), germogli d'olmo e della linfa d'acero che cola dai buchi lasciati dai picchi del genere \"Sphyrapicus\" (quest'ultimo \u00e8 un caso di commensalismo). Quando il cibo \u00e8 abbondante, i cardinali rossi tendono a nutrirsi di semi teneri dei quali possono facilmente avere ragione col forte becco: durante i mesi invernali, quando il cibo scarseggia, essi si dimostrano molto meno selettivi e mangiano anche semi di girasole e pinoli, affidandosi spesso alle mangiatoie poste dall'uomo per i piccoli uccelli. Il cibo viene cercato principalmente al suolo.\nRiproduzione.\nA dispetto del marcato dimorfismo sessuale, il cardinale rosso mostra insospettabili abitudini monogame, con le coppie che restano saldamente unite per tutta la vita, anche all'infuori del periodo riproduttivo.\nNell'imminenza della stagione riproduttiva (che comincia in primavera), il maschio corteggia la femmina ingaggiando con lei dei duetti canori e con offerte di cibo che le porge direttamente nel becco, e che pu\u00f2 continuare anche dopo la deposizione delle uova. Il maschio pu\u00f2 anche aiutare la femmina nella costruzione del nido, portandole rametti che essa provvede a rendere morbidi e pieghevoli col forte becco, intrecciandoli poi attorno al proprio corpo e calpestandoli con le zampe per far loro assumere la tipica forma a coppa.\nGeneralmente la femmina impiega dai 3 ai 9 giorni per ultimare il nido, che misura circa 15\u00a0cm di diametro per 10 di altezza e si compone di quattro strati:\nEsso viene costruito in aree appartate nel folto dei cespugli o su un albero basso, generalmente fra uno e tre metri d'altezza. Il nido non viene solitamente riutilizzato, pertanto ogni anno ne viene costruito uno nuovo.\nLa deposizione comincia fra 1 e 6 giorni dopo il termine della costruzione del nido. La femmina depone tipicamente 4 uova, a volte meno, molto raramente di pi\u00f9: le uova misurano circa 25\u00a0mm di lunghezza e 20 di larghezza e sono bianche con maculature grigio-brune su tutta la superficie, ma che si fanno pi\u00f9 marcate in corrispondenza dell'estremo pi\u00f9 largo. \u00c8 principalmente la femmina ad occuparsi della cova, sebbene essa possa essere sostituita dal maschio per brevi periodi di tempo: l'incubazione dura 12-13 giorni, ed i piccoli vengono nutriti da ambedue i genitori principalmente a base di insetti.\nA soli 10-11 giorni dalla schiusa, i piccoli sono gi\u00e0 pronti ad allontanarsi dal nido, sebbene non possano dirsi pienamente indipendenti fino alle 5 settimane di vita: dopo l'abbandono del nido \u00e8 il maschio ad occuparsi di loro fino all'indipendenza, mentre la femmina si occupa di portare avanti un'altra nidiata. Una coppia di cardinali porta infatti avanti almeno due (e in anni particolarmente imiti dal punto di vista climatico fino a quattro) covate l'anno, con un tasso di sopravvivenza del 65%.\nI giovani di ambedue i sessi mostrano colorazione molto simile alla femmina, dalla quale si differenziano per il becco di colore nerastro piuttosto che rosso: con la prima muta, che avviene in autunno, si ha l'eventuale cambiamento di colore del piumaggio.\nIl cardinale rosso pi\u00f9 anziano finora trovato in natura aveva un'et\u00e0 stimata in 15 anni e 9 mesi, mentre in cattivit\u00e0 quest'animale sfiora i 28 anni e mezzo. Tuttavia, si pensa che in natura la maggior parte di questi uccelli a causa dei numerosi predatori difficilmente riesca a superare la prima stagione riproduttiva.\nDistribuzione e habitat.\nIl cardinale rosso ha aumentato considerevolmente il proprio areale negli ultimi due secoli, ed attualmente occupa un'area piuttosto vasta che si estende dal Qu\u00e9bec a sud fino all'istmo di Tehuantepec lungo tutta la costa atlantica del Nord America, e spingendosi a est fino alle Grandi Pianure e lungo tutto il confine tra il Messico e gli Stati Uniti d'America fino alla penisola di Bassa California, con una popolazione allopatrica diffusa sul versante pacifico messicano, grossomodo fra gli Stati di Jalisco e Oaxaca. Il cardinale rosso \u00e8 stato inoltre introdotto nelle Bermude, alle Hawaii ed in California.\nSebbene la specie venga conosciuta anche col nome di \"cardinale della Virginia\", essa non \u00e8 particolarmente diffusa in questo Stato rispetto ad altri: si tratta piuttosto di una denominazione dovuta al fatto che in passato molti animali tipici degli stati atlantici del sud degli Stati Uniti venivano indicati come provenienti dalla Virginia (si pensi all'opossum della Virginia, o al colino della Virginia).\nAbita preferibilmente le zone cespugliose, adattandosi a una vasta gamma di \"habitat\": lo si pu\u00f2 trovare infatti nelle aree paludose come in quelle semidesertiche. Convive senza problemi con l'uomo, beneficiando anzi del disboscamento e della costruzione di case con giardini, parchi pubblici e siepi, e probabilmente questo \u00e8 alla base della recente e rapida espansione del suo areale.\nTassonomia.\nIl cardinale rosso \u00e8 una delle specie descritte da Linneo nel suo \"Systema Naturae\": lo studioso denomin\u00f2 questa specie \"Loxia cardinalis\", intendendone una parentela con i crocieri. In seguito la specie venne riclassificata ed ascritta al genere \"Coccothraustes\" assieme ai frosoni, ma queste classificazioni si basavano unicamente su somiglianze morfologiche e nel 1838 si opt\u00f2 per la creazione del genere \"Cardinalis\" nell'ambito di una famiglia di uccelli endemica delle Americhe (per l'appunto i Cardinalidae), alla specie venne ascritta col nome di \"Cardinalis virginianus\": nel 1918, il suo nome scientifico venne nuovamente cambiato in \"Richmondena cardinalis\", in onore dell'ornitologo statunitense Charles Wallace Richmond, per poi cambiare nuovamente nel 1983, quando il cardinale rosso torn\u00f2 ad essere classificato nel precedente genere, ma col nome di \"Cardinalis cardinalis\".\nIl cardinale rosso rappresenta la specie tipo del genere \"Cardinalis\", che condivide con altre due specie (il cardinale del deserto ed il cardinale vermiglio) e che a sua volta d\u00e0 il nome alla famiglia dei Cardinalidi, comprendente numerose specie diffuse nelle Americhe.\nIl nome comune di questo animale, cos\u00ec come il nome scientifico, sono evidentemente dovuti alla colorazione rosso sgargiante del maschio, che ricorda per l'appunto la porpora dei cardinali.\nSe ne riconoscono generalmente 19 sottospecie, differenti fra loro per le proporzioni di becco e coda, per le dimensioni o per l'intensit\u00e0 della colorazione e l'estensione della mascherina nera nei maschi ed in special modo nelle femmine:\nRapporti con l'uomo.\nIl cardinale rosso occupa un areale molto esteso e nell'ambito del quale \u00e8 assai ben rappresentato, anzi l'areale di questa specie negli ultimi due secoli si \u00e8 ampliato verso est al seguito dell'uomo.\nPer via della colorazione vivace e del bel canto, il cardinale rosso \u00e8 da sempre stato molto ricercato come uccello da gabbia. Grazie alla sua rusticit\u00e0 e frugalit\u00e0 esso ha esigenze molto simili agli uccelli nostrani, e pu\u00f2 essere allevato anche in voliere all'aperto purch\u00e9 gli si fornisca lo spazio necessario per volare. In virt\u00f9 della sua sedentariet\u00e0, soprattutto durante il periodo della cova \u00e8 possibile addirittura tenerlo in libert\u00e0 senza timore che esso si allontani.\nSebbene non si tratti di una specie migratrice, negli Stati Uniti e in Canada questo uccello \u00e8 protetto dalla convenzione sugli uccelli migratori del 1918, che ne rende illegale l'uccisione e la cattura e la vendita non autorizzate.\nQuesto uccello \u00e8 inoltre la \"mascotte\" di numerose squadre di varie discipline sportive sia a livello agonistico che di \"college\":\nIl cardinale rosso \u00e8 inoltre l'uccello simbolo di sette stati degli USA, ossia Carolina del Nord, Illinois, Indiana, Kentucky, Ohio e Virginia Occidentale; fu vicino al diventarlo anche del Delaware, salvo poi essere sconfitto alle votazioni dalla locale razza di pollo, il \"Delaware Blue Hen\"."}
{"id": "562804", "revid": "1226", "url": "https://it.wikipedia.org/wiki?curid=562804", "title": "Ipotesi Documentale", "text": ""}
{"id": "562806", "revid": "283026", "url": "https://it.wikipedia.org/wiki?curid=562806", "title": "SS-N-22 Sunburn", "text": "SS-N-22 Sunburn fu il nome in codice NATO con il quale i paesi del patto Atlantico, durante la guerra fredda, identificavano erroneamente con un'unica denominazione due missili antinave sovietici per niente imparentati: il P-80 Zubr a corto raggio e il P-270 Moskit a medio raggio. Sebbene i missili fossero molto differenti, distinguerli tra loro era difficile poich\u00e9 i loro dispositivi di lancio erano identici. La confusione gi\u00e0 venutasi a creare fu intensificata dalla consuetudine sovietica di non distinguere i tipi di missili utilizzati dalla stessa classe di navi. Per questo fino alla dissoluzione dell'Unione Sovietica non si venne a sapere che la sigla \"SS-N-22\" in realt\u00e0 non individuava un unico missile (come si credeva) ma due missili differenti.\nP-80 Zubr.\nUno dei due missili identificati come SS-N-22 era il P-80 Zubr, progettato da una squadra guidata da Vladimir Chelomei. Il Zubr aveva un motore a razzo ed era armato con una testata di 250 kg. Era trasportato da un modello primordiale del cacciatorpediniere classe Sovremennyj e dalla corvetta classe Tarantul. Anche la versione utilizzabile dai sottomarini lanciamissili era stata designata dalla NATO con il nome in codice SS-N-22 Sunburn, ma era conosciuta dai sovietici come P-100 Oniks.\nP-270 Moskit.\nL'altro missile identificato come SS-N-22 (ma non imparentato con l'altro) era il Raduga P-270 Moskit. Esso era caratterizzato dalla presenza di uno statoreattore come motore a reazione e da un apparato di guida idoneo al volo radente, capace di superare la velocit\u00e0 di Mach 2. Siccome il modello base, pensato per la classe di cacciatorpediniere Project 965 'Sovremennj', era troppo pesante per essere usato dalle corvette classe 'Tarantul', i sovietici ne realizzarono una versione pi\u00f9 piccola che la NATO design\u00f2 comunque con il nome SS-N-22.\nNe esiste anche una versione aria-superficie, nota come Kh-41, lanciabile da Sukhoi Su-34 e forse anche dal Su-33 (alcuni analisti infatti ritengono che il Moskit sia troppo pesante per essere impiegato da quest'ultimo velivolo, soprattutto se decollato da portaerei).\nSi tratta di armi dal potenziale molto elevato, ma con pecche dovute al costo elevato, alla mole notevole e soprattutto alla gittata non superiore a quella di armi pi\u00f9 piccole ed economiche, sufficienti ad affrontare una minaccia non troppo sofisticata. Per esempio, uno dei modelli di corvetta sovietici, basata sulle 'Tarantul', \u00e8 dotata di 4 lanciatori quadrupli per SS-N-25 (simili agli 'Harpoon'), piuttosto che di 4 Moskit: probabilmente 4 di questi ordigni SS-N-25 hanno anche pi\u00f9 probabilit\u00e0 di raggiungere il bersaglio rispetto a un singolo SS-N-22."}
{"id": "562810", "revid": "767487", "url": "https://it.wikipedia.org/wiki?curid=562810", "title": "Jimmy Bryan", "text": "Biografia.\nSi laure\u00f2 Campione Nazionale nella categoria Champ Car nel 1954, 1956 e 1957.\nMor\u00ec a causa di un incidente durante la 100 miglia di Langhorne il 19 giugno 1960, nello stesso giorno in cui persero la vita nel Gran Premio del Belgio Alan Stacey e Chris Bristow. Bryan oggi riposa nel cimitero di Greenwood Memory Lawn a Phoenix, Arizona.\nTra il 1950 e il 1960 la 500 Miglia di Indianapolis faceva parte del Campionato Mondiale, per questo motivo Bryan ha all'attivo anche 9 Gran Premi ed una vittoria in Formula 1."}
{"id": "562811", "revid": "1226", "url": "https://it.wikipedia.org/wiki?curid=562811", "title": "Teoria documentaria", "text": ""}
{"id": "562812", "revid": "75007", "url": "https://it.wikipedia.org/wiki?curid=562812", "title": "Mercante di prato", "text": ""}
{"id": "562813", "revid": "4353473", "url": "https://it.wikipedia.org/wiki?curid=562813", "title": "Morbo celtico", "text": ""}
{"id": "562814", "revid": "1226", "url": "https://it.wikipedia.org/wiki?curid=562814", "title": "Teoria delle quattro fonti", "text": ""}
{"id": "562815", "revid": "1226", "url": "https://it.wikipedia.org/wiki?curid=562815", "title": "Teoria JEDP", "text": ""}
{"id": "562816", "revid": "287204", "url": "https://it.wikipedia.org/wiki?curid=562816", "title": "Alvaro del Portillo", "text": ""}
{"id": "562822", "revid": "785616", "url": "https://it.wikipedia.org/wiki?curid=562822", "title": "Mitsukuni Tokugawa", "text": ""}
{"id": "562823", "revid": "1819104", "url": "https://it.wikipedia.org/wiki?curid=562823", "title": "A scuola con l'imperatore", "text": "A scuola con l'imperatore (\"The Emperor's New School\") \u00e8 una serie animata statunitense, trasmessa in Italia dal canale Disney Channel a partire dal maggio del 2006. La serie, che attualmente conta due stagioni per un totale di 52 episodi (divisi a loro volta in due segmenti di 11 minuti), \u00e8 basata sul film della Disney \"Le follie dell'imperatore\".\nTrama.\nNella serie Kuzco non \u00e8 pi\u00f9 un imperatore, e per ridiventarlo deve riuscire a diplomarsi alla \"Kuzco Academy\" (costruita e finanziata da lui quando era ancora imperatore) evitando i terribili tranelli della sua acerrima nemica Yzma (travestita da direttrice dell'istituto con il nome di \"Amzy\") e del suo assistente Kronk, che \u00e8 anche lui stesso uno studente della \"Kuzco Academy\". Sar\u00e0 aiutato nella sua impresa dalla sua compagna di classe Malina, della quale si innamora, ricambiato, anche se nessuno dei due riesce a dichiararsi facilmente nel corso della serie.\nKuzco \u00e8 ospitato dal suo amico Pacha: dato che non ha posto dove andare, il contadino gli concede di stare a casa sua come coinquilino. Alla fine Kuzco riuscir\u00e0 a diplomarsi e a sbarazzarsi di Yzma una volta per tutte facendola degradare come assistente di Kronk che prender\u00e0 il suo posto come nuovo direttore della \"Kuzco Academy\", mentre Kuzco e Malina, dichiarati finalmente i loro rispettivi sentimenti, si metteranno assieme.\nPersonaggi.\nLa serie ritrova tutti i personaggi gi\u00e0 apparsi nel classico Disney pi\u00f9 qualche \"new-entry\":"}
{"id": "562824", "revid": "287204", "url": "https://it.wikipedia.org/wiki?curid=562824", "title": "Mito Komon", "text": ""}
{"id": "562825", "revid": "339392", "url": "https://it.wikipedia.org/wiki?curid=562825", "title": "Barcelona Futbol Club", "text": ""}
{"id": "562826", "revid": "785616", "url": "https://it.wikipedia.org/wiki?curid=562826", "title": "Mitsukuni Mito", "text": ""}
{"id": "562834", "revid": "4353654", "url": "https://it.wikipedia.org/wiki?curid=562834", "title": "Pisello (vegetale)", "text": ""}
{"id": "562836", "revid": "6340", "url": "https://it.wikipedia.org/wiki?curid=562836", "title": "Odur", "text": ""}
{"id": "562840", "revid": "1305772", "url": "https://it.wikipedia.org/wiki?curid=562840", "title": "Dana Plato", "text": "Biografia.\nLa carriera della Plato, iniziata a 7 anni con l'apparizione in diversi spot pubblicitari, si interruppe bruscamente con lo stop della celebre serie televisiva \"Il mio amico Arnold\", nella quale ha interpretato il personaggio di Kimberly Drummond dal 1978 al 1986, prima su base fissa, poi ricorrente, e per cui ha ricevuto nel 1983 una nomination ai Young Artist Award. Successivamente tent\u00f2 un rilancio posando per \"Playboy\" nel 1989 ma in seguito fin\u00ec per lavorare soltanto in pellicole softcore, B-movie e film pornografici. Nel 1998 apparve nuda sulla copertina della rivista \"Girlfriends\", dichiarandosi lesbica in un'intervista sulla stessa rivista, posizione successivamente smentita. Arrestata nel 1991 per rapina a mano armata in un negozio di video a Las Vegas, citt\u00e0 dove lavorava in una lavanderia, aveva da tempo gravi problemi di alcol e droga.\nFu trovata moribonda a causa di un'overdose di farmaci tranquillanti dal suo compagno dell'epoca, Robert Menchaca, dentro la roulotte parcheggiata vicino alla casa della madre di quest'ultimo.\nLa sera precedente alla sua morte, Dana aveva partecipato al \"The Howard Stern Show\", popolare programma radiofonico statunitense. Successivamente il suo corpo \u00e8 stato cremato e le ceneri sono state disperse nell'oceano.\nVita privata.\nProblemi personali.\nDana spos\u00f2 il chitarrista rock Lanny Lambert il 24 aprile 1984 da cui ebbe Tyler Edward Lambert, il 2 luglio 1984. Quando annunci\u00f2 la sua gravidanza, la Plato fu licenziata dalla serie (l'uscita di scena del suo personaggio fu giustificata con un trasferimento per motivi di studio a Parigi), ma continu\u00f2 ad apparire come guest star nelle ultime due stagioni. Il matrimonio con Lambert fu un fallimento e termin\u00f2 nel gennaio del 1988, in seguito al quale perse la custodia di suo figlio.\nNon avendo pi\u00f9 un elevato sostentamento economico dovuti a seri problemi di lavoro e in particolare dopo la morte dei suoi anziani genitori adottivi il padre Dean Plato e la madre Florine Karen Schwartz, Dana and\u00f2 in depressione e incominci\u00f2 a fare uso di droghe ed alcool cos\u00ec il 28 febbraio 1991 si introdusse in una videoteca di Las Vegas, tentando di rendersi irriconoscibile con un paio di occhiali scuri, e minacci\u00f2 con una pistola finta l'impiegata. Quest'ultima, riconosciutala ugualmente, avvis\u00f2 le autorit\u00e0 affermando di essere appena stata derubata dalla ragazza che interpretava Kimberly in \"Arnold\". Pochi minuti dopo la rapina, la Plato torn\u00f2 sul luogo e fu immediatamente arrestata. Nel gennaio 1992 fu nuovamente arrestata, questa volta per aver falsificato una prescrizione per il Diazepam. Tuttavia non and\u00f2 in prigione in nessuno dei due casi poich\u00e9 venne pagata la cauzione da persone che la conoscevano.\nMorte del figlio.\nIl 6 maggio 2010, il figlio Tyler Lambert si \u00e8 suicidato con un colpo di fucile in testa, quasi undici anni dopo la morte della madre. Aveva 25 anni ed era un aspirante rapper. Sua nonna paterna Joni Richardson ha affermato che faceva uso di alcolici e droga."}
{"id": "562841", "revid": "1784938", "url": "https://it.wikipedia.org/wiki?curid=562841", "title": "Robert Brasillach", "text": "Dopo la liberazione di Parigi nel 1944, accusato di collaborazionismo con il Terzo Reich, fu condannato a morte e giustiziato dopo il rifiuto di De Gaulle di concedergli la grazia. La sentenza rimane un caso controverso nella storia giuridica francese, perch\u00e9 basata su \"crimini intellettuali\" piuttosto che su azioni militari o politiche, bench\u00e9 altri abbiano sostenuto che il reato di \"intelligenza con il nemico\" gli fosse sostanzialmente contestato non per le sue idee ma per attivit\u00e0 di delazione contro ebrei e antifascisti portate avanti dalle pagine del giornale, anche se fu comunque l'unico scrittore collaborazionista a subire la pena capitale.\nBiografia.\nFormazione e studi.\nNato da genitori di origine catalana, Brasillach rimase ben presto orfano di padre, ufficiale dell'Armata coloniale francese, ucciso in Marocco nel 1914. Si trasfer\u00ec con la madre e la sorella Suzanne prima a Sens dove frequent\u00f2 il liceo, poi a Parigi per entrare al liceo Louis-le-Grand (suoi compagni furono: Jacques Talagrand conosciuto come Thierry Maulnier, Roger Vailland, Paul Nizan e Maurice Bard\u00e8che che diventer\u00e0 suo cognato sposando la sorella Suzanne): questo periodo \u00e8 a lungo descritto nei primi capitoli di \"Notre avant-guerre\", libro di memorie scritto nel 1939-1940.\nNel 1928 fu ammesso alla prestigiosa \u00c9cole normale sup\u00e9rieure. Si fece presto conoscere come critico cinematografico e letterario scrivendo per la \"Revue fran\u00e7aise\", la \"Revue universelle\"\nL'Action fran\u00e7aise.\nNel 1931 inizi\u00f2 la collaborazione alla pagina letteraria dell\u2019\"Action fran\u00e7aise\", il celebre quotidiano di Charles Maurras, (pagina di cui nel 1932 diverr\u00e0 responsabile) e nello stesso anno pubblic\u00f2 il suo primo saggio critico, \"Pr\u00e9sence de Virgile\" e l'anno successivo \"Le Voleur d'\u00e9tincelles\", suo primo romanzo.\nBrasillach era gi\u00e0 considerato negli anni Trenta come uno dei pi\u00f9 grandi talenti della Francia letteraria, apprezzato soprattutto per l'acutezza e la capacit\u00e0 di analisi espressa con eleganza nei contenuti e nella prosa. Le sue simpatie ideologiche lo avvicinarono all'Italia di Mussolini e alla Spagna, dove si recher\u00e0 diverse volte e da questi viaggi trarr\u00e0 lo spunto per scrivere l'\"Histoire de la guerre d'\u00c9spagne\" in collaborazione con Bard\u00e8che, completata nel 1939. Fu presente al congresso di Norimberga del 1937 di cui riferir\u00e0 in \"Cent heures chez Hitler\".\nDal 1931 al 1939 collabor\u00f2 con l\"'Action fran\u00e7aise\", salvo prenderne le distanze nel momento in cui le loro strade differirono: Maurras si spost\u00f2 a met\u00e0 del decennio verso una maggiore diffidenza nei confronti dei tedeschi mentre Brasillach usc\u00ec dallo scetticismo antigermanico per abbracciare in modo pi\u00f9 diretto le politiche fasciste e naziste. Questa adesione rimase tuttavia su un piano ideale pi\u00f9 che concreto, sul piano di un giovane anti-borghese e anticonformista che vedeva nel fascismo \u00abla poesia stessa del secolo XX\u00bb. Scrisse quindi anche altri romanzi, tra cui i pi\u00f9 celebri sono \"Les sept couleurs\", \"La Conqu\u00e9rante\" e \"Six heures \u00e0 perdre\". Tra i saggi va ricordato anche quello sul belga L\u00e9on Degrelle, che fu alla guida del movimento rexista.\nIl 6 febbraio 1934 Brasillach si rec\u00f2 a teatro per assistere ad un'opera del celebre attore Louis Jouvet, ma lo stesso giorno a Parigi vi fu una sommossa di piazza contro la terza repubblica francese, moti guidati dall'estrema destra che, duramente repressa dalle forze dell'ordine, vide cadere sedici manifestanti. Brasillach rimase molto colpito dall'evento e lo cit\u00f2 nella sua ultima poesia quando gi\u00e0 si trovava incarcerato a Fresnes nel 1945.\n\"Je suis partout\".\nNel novembre 1931 inizi\u00f2 la sua collaborazione con il settimanale \"Je suis partout\", rivista che dall'iniziale maurrassismo si sposta al filofascismo europeo, e di cui nel 1937 divenne redattore capo, incarico che mantenne quasi ininterrottamente fino al 7 giugno 1940 quando fu richiamato alle armi e la rivista sospese le pubblicazioni.\nScoppiata la seconda guerra mondiale, nel corso della Campagna di Francia nella primavera del 1940, combatt\u00e9 con il grado di sottotenente d'artiglieria, e cadde prigioniero dei tedeschi e fu internato in un campo di concentramento. Dalla prigionia Brasillach non interruppe la propria collaborazione con il settimanale cui continu\u00f2 a inviare articoli in sostegno della politica di collaborazionismo nel frattempo inaugurata dal maresciallo Philippe P\u00e9tain.\nProprio gli articoli inviati durante la prigionia costituirono durante il processo uno dei pi\u00f9 importanti capi d'accusa. Sostenitore del fascismo e del nazionalsocialismo gi\u00e0 prima della guerra, dopo la liberazione dalla prigionia nel 1941 divenne un fautore della pi\u00f9 completa cooperazione con l'occupante tedesco al fine di creare un unico partito fascista francese da Brasillach definito come \"fascismo immenso e rosso\". Rapidamente ricostituito il gruppo originale \"Je suis partout\" riprese le pubblicazioni il 7 febbraio 1941: secondo i redattori della rivista la Francia non si sarebbe dovuta limitare ad un armistizio con i tedeschi ma sarebbe dovuta entrare in guerra al loro fianco:\nLa linea collaborazionista della rivista comport\u00f2 anche l'adesione alle politiche antisemite del Terzo Reich su \"Je suis partout\". In riferimento al decreto Marchandeau che proteggeva le minoranze etniche, con particolare riferimento alla minoranza ebraica, Brasillach scrisse:\nLa collaborazione di \"Je suis partout\" con i tedeschi occupanti si realizz\u00f2 anche nella pratica e non solamente nella teoria: la rivista, di cui Brasillach era caporedattore, pubblicava infatti (con palesi finalit\u00e0 delatorie) i dati segnaletici e i recapiti di ebrei, di esponenti della Resistenza e di oppositori politici, in modo da permetterne la cattura da parte dei nazisti.\nNel 1943 Brasillach, in qualit\u00e0 di giornalista, su invito di Fernand de Brinon intraprese un viaggio sul Fronte orientale per visitare i volontari francesi della L\u00e9gion des Volontaires Fran\u00e7ais. Per l'occasione, insieme al giornalista Claude Jeantet chiese di potersi recare anche a Katyn' dove la Wehrmacht aveva appena rinvenuto le vittime polacche di un eccidio compiuto dai sovietici. Brasillach rientr\u00f2 in Francia il 30 giugno e dalla sua esperienza in Russia e a Katyn scaturirono alcuni dei suoi ultimi articoli per \"Je suis partout\".\nNel 1943 fu sopravanzato da Pierre-Antoine Cousteau, un collaboratore e militante, alla testa del settimanale E decise di lasciare la rivista e il 27 agosto 1943 pubblic\u00f2 il suo ultimo articolo come caporedattore. Convinto della giustezza delle sue idee, Brasillach fu paradossalmente allontanato a causa della sua linea: fascista convinto, rivendicava la nascita di un fascismo francese che fosse alleato col nazionalsocialismo tedesco e non un semplice clone, pur favorevole alla vittoria del Terzo Reich, la giudicava sempre meno probabile e rifiutava di annunciarla pubblicamente come certa.\nArresto e processo.\nDopo lo sbarco in Normandia Brasillach si rifiut\u00f2 di fuggire all'estero, nascondendosi nel Quartiere latino a Parigi. Il 14 settembre 1944, dopo che era stata arrestata sua madre con l'accusa di collaborazionismo, si costitu\u00ec alla Prefettura di polizia di Parigi, consegnandosi alle autorit\u00e0 per salvare l'anziana donna. Intanto il nuovo governo francese guidato dal generale De Gaulle inizi\u00f2 i procedimenti contro i rappresentanti del governo di Vichy e dei collaborazionisti. La prima condanna fu pronunciata in ottobre contro l'editore della rivista antisemita \"Aujourd'hui\" Georges Suarez ed eseguita il 9 novembre del 1944.\nSempre nel 1944 ebbe luogo il processo contro il direttore politico (1928-1943) della rivista antisemita \"Gringoire\", Henri B\u00e9raud.\nBrasillach fu incarcerato nella prigione di Fresnes. In questo periodo prepar\u00f2 dettagliatamente la propria autodifesa che fu raccolta in un Memorandum. L'accusa che riguardava Brasillach era quella di \u201cintelligenza col nemico\u201d mossa sulla base dell'art. 75 del Codice penale francese di allora, utilizzato dal governo presieduto da De Gaulle per avviare l'epurazione dei collaborazionisti in Francia in riferimento alla sua attivit\u00e0 delatoria svolta sulle pagine di \"Je suis partout\". Nel suo Memorandum Brasillach cerc\u00f2 di immaginare quali avrebbero potuto essere le domande alle quali avrebbe dovuto rispondere nel corso del processo ma senza nutrire alcuna speranza sulla sentenza convinto che questa fosse gi\u00e0 scritta. Durante la prigionia a Fresnes Brasillach si dedic\u00f2 anche alla poesia, forse ispirato dall'esempio di altri letterati anch'essi imprigionati come Villon e Ch\u00e9nier, e a quest'ultimo dedic\u00f2 il suo \"Andr\u00e9 Ch\u00e9nier\".\nIl processo davanti alla corte di assise della Senna cominci\u00f2 il 19 gennaio 1945 alle ore 13.00 concludendosi alle 19.00 dello stesso giorno. Brasillach davanti alle domande dell'accusa si dimostr\u00f2 un buon oratore rivendicando con orgoglio le proprie scelte.\nL'accusa guidata dal pubblico ministero Reboul punt\u00f2 a dimostrare che Brasillach, data la cultura e le grandi qualit\u00e0 letterarie aveva scientemente posto le proprie capacit\u00e0 al servizio dell'occupante mentre la difesa di Jacques Isorni che qualche mese pi\u00f9 tardi fu anche l'avvocato difensore del maresciallo P\u00e9tain pose l'accento sul patriottismo dell'imputato ribadendo che nella sua scelta a favore dell'occupante non aveva obbedito a un ordine ma aveva seguito le proprie convinzioni. La giuria emise la sentenza di condanna a morte dopo una deliberazione di venti minuti. Alla lettura della sentenza una voce dal pubblico url\u00f2 indignata: \u201c\u00c8 una vergogna!\u201d; calmissimo, Brasillach ribatt\u00e9: \u201c\u00c8 un onore!\u201d.\nSecondo Alice Kaplan almeno inizialmente il processo poteva anche finire senza una condanna a morte ma contro lo scrittore gioc\u00f2 il proprio intendimento di non venire meno alle proprie idee e la inefficace difesa imbastita da Isorni che non riusc\u00ec ad adeguarsi efficacemente alla personalit\u00e0 dell'imputato trasformando cos\u00ec la sua arringa difensiva quasi in una dissertazione di critica letteraria. Anche secondo il critico Emanuele Trevi se Brasillach avesse ammesso le accuse mossegli forse si sarebbe salvato ma posto davanti ai suoi scritti si rifiut\u00f2 di rinnegarli ritenendo che cos\u00ec avrebbe invece rinnegato se stesso. Secondo il critico Massimo Raffaeli Isorni evitando di entrare nel merito delle accuse mosse all'imputato riusc\u00ec a presentare il suo assistito come un capro espiatorio accusato solamente per la colpa di essere fascista e riusc\u00ec a fondare la leggenda postuma di un Brasillach ucciso per le sue idee, pertanto Brasillach, durante il dibattimento, ader\u00ec alla linea difensiva concordata con Isorni e si comport\u00f2 complessivamente in modo dignitoso. Per lo scrittore Moreno Marchi la sentenza in realt\u00e0 era gi\u00e0 stata decisa e lo stesso Brasillach non si illudeva sulle possibilit\u00e0 di salvarsi soprattutto dopo le virulente proteste seguite alla commutazione in ergastolo della pena di morte inizialmente inflitta a Henri B\u00e9raud.\nLa petizione e l'esecuzione.\nLa condanna esemplare provoc\u00f2 la reazione di molti intellettuali di cui anche alcuni ex resistenti, che in essa videro un atto di ingiustizia che condannava a morte uno scrittore sulla base delle proprie opinioni espresse. Dalla parte di Brasillach si schier\u00f2 tra gli altri anche Fran\u00e7ois Mauriac, il principale artefice della grazia a B\u00e9raud, che si impegn\u00f2 per la salvezza dello scrittore con uguale forza. Brasillach, che aveva spesso pubblicato attacchi, talvolta anche violenti, contro Mauriac riconoscente lasci\u00f2 scritto nelle sue disposizioni testamentarie il desiderio che ogni critica fosse espunta dalle sue ristampe future.\nNei giorni che seguirono, una petizione di famosi intellettuali tra cui Fran\u00e7ois Mauriac, Paul Val\u00e9ry, Paul Claudel, Daniel-Rops, Albert Camus, Marcel Aym\u00e9, Jean Paulhan, Roland Dorgel\u00e8s, Jean Cocteau, Colette, Arthur Honegger, Maurice de Vlaminck, Jean Anouilh, Jean-Louis Barrault, Thierry Maulnier e tanti altri - sostenuta anche dagli studenti parigini e molti accademici - implor\u00f2 al generale De Gaulle la grazia per il condannato a morte: il nuovo capo dello Stato respinse la domanda. Sembra in base ai documenti di De Gaulle depositati negli Archives nationales, vi fosse una nota relativa a \u201cl'affare Brasillach\u201d recante una lista delle accuse pendenti sullo scrittore. Tra di esse, quella di essere \u201cuno dei responsabili dell'assassinio del ministro e deputato Mandel\u201d, personalit\u00e0 di cui egli invocava la morte nel suo giornale \"Je suis partout\" (per contromisura all'uccisione di Philippe Henriot) e per cui de Gaulle provava stima e rispetto.\nIl 5 febbraio, il giorno prima dell'esecuzione Brasillach scrisse l'ultima poesia in carcere dedicata ai manifestanti caduti durante la sommossa di undici anni prima: \u201cCon undici anni di ritardo sar\u00f2 dunque fra voi? Penso a voi, stasera, o morti di febbraio\u201d.\nAll'alba del 6 febbraio 1945 Brasillach fu fucilato al forte di Montrouge, ad Arcueil.\nUn attimo prima di cadere sotto i colpi del plotone d'esecuzione aveva gridato \"Vive la France!\". Venne sepolto nel cimitero di Charonne, nel \"XX arrondissement\" di Parigi.\nLa critica cinematografica.\nBrasillach fu affascinato dal cinema molto presto. Il frutto di questa passione, oltre a numerose cronache nei giornali, \u00e8 la sua \"Histoire du cin\u00e9ma\" pubblicata per la prima volta nel 1935, che sar\u00e0 oggetto di una nuova edizione nel 1943 e scritta in collaborazione con il cognato Maurice Bard\u00e8che. Contrariamente ai critici dell'epoca, Brasillach adotta per il cinema un punto di vista politicamente neutro, tranne qualche aggiunta antisemita di circostanza nel 1943. La sua sete di cinema lo porta a frequentare assiduamente Henri Langlos del Circolo del cinema. Bench\u00e9 entusiasta dei classici (Charles Chaplin, Georg Wilhelm Pabst, Ren\u00e9 Clair, Jean Renoir...) e dei film hollywoodiani (John Ford, Frank Borzage, King Vidor...) fece prova di gusti originali e mostr\u00f2 una insaziabile curiosit\u00e0 per il cinema straniero. Fu anche il primo a parlare in Francia del cinema giapponese e particolarmente di Yasujir\u014d Ozu, Kenji Mizoguchi e Heinosuke Gosho. In prigione, lavor\u00f2 alla terza edizione della sua \"Histoire du cin\u00e9ma\" e prepar\u00f2 un adattamento del \"Falstaff\" che sperava di girare con Raimu.\nOpere di Robert Brasillach.\nPubblicazioni postume:\n[lista non esaustiva]\nSuo cognato Maurice Bard\u00e8che cur\u00f2 la pubblicazione, per il \"Club de l'Honn\u00eate Homme\",\ndelle \"\u0152uvres compl\u00e8tes\" (con molti inediti) in 12 volumi, dal 1963 al 1966."}
{"id": "562842", "revid": "64688", "url": "https://it.wikipedia.org/wiki?curid=562842", "title": "Brasillach", "text": ""}
{"id": "562846", "revid": "2178086", "url": "https://it.wikipedia.org/wiki?curid=562846", "title": "Imposizione delle mani (liturgia)", "text": "Limposizione delle mani \u00e8 un gesto antichissimo, caratterizzato da diversi significati connessi alla sfera del sacro.\nSignificato del gesto nella Bibbia.\nPer comprendere il significato cristiano di questo gesto \u00e8 importante scoprire il significato che esso ha nella Bibbia. Se ne parla spesso nell'Antico Testamento. Alcuni significati che ad esso vengono attribuiti sono legati al culto, altri a tradizioni culturali.\nIn questo senso abbiamo un'imposizione delle mani che potremo definire di identificazione, tendente cio\u00e8 ad esprimersi ed a riconoscersi ad un'altra realt\u00e0 simbolica \u2013 adoperata soprattutto nella liturgia sacrificale, nella quale, imponendo le mani ad una vittima s'intendeva quasi caricarla dei propri sentimenti interiori (fossero essi di rendimento di grazie, di pentimento o di adorazione) p.es. nel rito del capro espiatorio. (vedi Levitico , Esodo ecc).\nAltro significato di questo gesto \u00e8 la trasmissione di poteri, quasi una messa a parte di qualcuno per una speciale missione. Mos\u00e8 pone ad esempio la sua mano su Giosu\u00e8 per farne il proprio successore (vedi Numeri , Deuteronomio ).\nPer mezzo di questo gesto si consacrano al Signore i leviti: essi venivano offerti a Dio per appartenergli come un'offerta sacra proprio per l'imposizione delle mani; vedi ad esempio Numeri : qui pi\u00f9 che conferimento di un potere il gesto vuol significare una particolare consacrazione a Dio e al suo servizio.\nIl gesto pu\u00f2 significare anche una benedizione speciale: Giacobbe pone la mano destra su Efraim e la sinistra su Manasse per benedirli (vedi Genesi ).\nAnche nel Nuovo Testamento questo gesto \u00e8 abbastanza frequente e il suo significato dipende dal contesto in cui avviene. Anzitutto pu\u00f2 significare la trasmissione di una benedizione, invocando la benevolenza di Dio su chi la riceve. Il Signore Ges\u00f9 imponeva le mani sui bambini, pregando per loro (vedi Matteo : Nel testo parallelo Marco sottolinea il contatto fisico \u00abGli presentavano dei bambini perch\u00e9 li accarezzasse\u00bb (Marco ). L'imposizione, dunque, era anche contatto fisico).\nMolto spesso il gesto \u00e8 accompagnato dall'idea e dalla realt\u00e0 di una guarigione. Giairo chiede a Ges\u00f9: \u00abLa mia figlioletta \u00e8 agli estremi; vieni a imporle le mani perch\u00e9 sia guarita e viva\u00bb (Mc ). Gli presentano il sordomuto \u00abpregando di imporgli le mani\u00bb (Mc ); gli conducono il cieco di Betsaida \u00ab...pregando di toccarlo. Allora... gli impose le mani... sugli occhi ed egli ci vide chiaramente...\u00bb (Mc ). Era il gesto pi\u00f9 ripetuto nelle guarigioni: \u00abtutti quelli che avevano infermi colpiti da mali di ogni genere li condussero a lui. Ed egli, imponendo su ciascuno le mani, li guariva\u00bb (Luca ).\nL'espressivit\u00e0 del segno si prolunga anche nell'incarico di Ges\u00f9 ai suoi discepoli: \u00ab...imporranno le mani ai malati e questi guariranno\u00bb (Mc ). Anche Paolo, dopo la visione del Signore sulla strada per Damasco viene guarito da Anania precisamente con l'imposizione delle mani (conf. Atti ). E poi a sua volta anche lui guarir\u00e0 i malati imponendo le mani (conf. Atti ).\nImporre le mani sul capo di una persona significa anche invocare e trasmettere su di lei il dono dello Spirito santo per una determinata missione. \u00c8 cos\u00ec con i battezzati di Samaria, che ricevono la visita degli apostoli per completare la loro iniziazione cristiana (conf. Atti ). Lo stesso per i discepoli di Efeso \u00abE non appena Paolo ebbe imposto loro le mani, scese su di loro lo Spirito Santo\u00bb (Atti ).\nMa anche a coloro che sono stati scelti per il ministero di diaconi nella comunit\u00e0 primitiva vengono imposte loro le mani come segno di una missione speciale (conf. Atti ). Paolo e Barnaba sono scelti e mandati dalla comunit\u00e0 a una nuova missione apostolica. \u00c8 un momento importante nella storia della comunit\u00e0. Il gesto \u00e8 espressivo: \u00abDopo aver digiunato e pregato, imposero loro le mani e li accomiatarono\u00bb (Atti ). Paolo si ricorder\u00e0 di questo momento e scriver\u00e0 a Timoteo dell'importanza di quel gesto sacramentale che sta alla radice della sua missione (conf. 1Tm ).\nIl gesto nelle celebrazione della Chiesa.\nTroviamo gi\u00e0 nella Chiesa primitiva l'importanza della imposizione delle mani. Infatti la Chiesa primitiva considerava questo gesto come elemento essenziale nel conferimento dei due sacramenti: la Confermazione e l'Ordine. Nel primo, in quanto \"signum\" del dono formale dello Spirito Santo al neofita, a perfezione della sua iniziazione cristiana, nel secondo, come espressione sensibile della trasmissione da parte di Dio di speciali poteri ad una classe di uomini che egli ha prescelto.\nNella Chiesa antica quel gesto entrava pure nel rituale degli altri sacramenti, compresa l'Eucaristia. Ad es. nella preparazione dei catecumeni al battesimo, nella riconciliazione dei penitenti, nella celebrazione dell'Eucaristia, nell'Unzione degli infermi. Uno studioso della storia della liturgia, il Righetti, fa notare che il gesto delle imposizione delle mani era usato anche in molti altri riti extra-sacramentali, ad es. nella consacrazione delle vergini, nella benedizione degli abati e delle abbadesse, negli esorcismi, nel Canone della Messa, in molte benedizioni.\nL'imposizione delle mani \u00e8 riservata in senso compiuto e sacramentale all'Ordine Sacro. Amministrata talvolta dal vescovo (Conferimento ordine Sacro, Cresima), in certi casi al vescovo ed al presbiterio collettivamente (celebrazione eucaristica, Ordine), al sacerdote (Consacrazione Eucaristica, Battesimo), oppure al diacono ed agli esorcisti nel compimento delle loro funzioni. Ai laici non \u00e8 mai stato espressamente permesso, questo per evitare fraintendimenti e confusioni pastorali con il compiuto ambito sacramentale, legato, invece, all'Ordine Sacro. Solo al padre, genitore, era lecito imporre le mani sui figli e alla madre di segnare i figli con un segno della croce sulla fronte come benedizione, ma sempre in ambito privato, mai comunitario. Nei gruppi nei quali l'imposizione delle mani viene facilmente esercitato, \u00e8 un abuso mai approvato dalla Chiesa. \u00c8 tuttavia doveroso precisare che nei gruppi del Rinnovamento Carismatico Cattolico, il gesto dell'imposizione delle mani da parte dei laici che avviene durante la preghiera di effusione ed in alcune circostanze particolari dove lo Spirito Santo suggerisce di farlo dietro un opportuno discernimento, \u00e8 un gesto che avviene sin dalle origini del Rinnovamento Carismatico Cattolico, ed \u00e8 approvato dalla chiesa. Fra le principali realt\u00e0 del Rinnovamento Carismatico Cattolico vi sono la Comunit\u00e0 Ges\u00f9 Risorto, il Rinnovamento nello Spirito Santo, ed altri gruppi.\nIl gesto nei rituali del Vaticano II.\nNei rituali del Concilio Vaticano II il gesto \u00e8 presente, con diverso rilievo, in tutti i sacramenti. Pu\u00f2 essere fatto con tutte e due le mani oppure con una mano sola, stese sopra il popolo od anche solo su una persona alla volta. Il significato in ogni caso viene spiegato dalla parola interpretativa che l'accompagna.\nBattesimo.\nNel Battesimo il gesto lo troviamo due o anche tre volte.\nCresima.\nNella Cresima abbiamo due imposizioni delle mani. Una \"primaria\" su ogni candidato ed una \"secondaria\" - quella che procede la crismazione su tutti i candidati insieme.\nLa Riforma liturgica del Vaticano II e il nuovo rituale di Paolo VI hanno fatto discutere. I rituali precedenti dicevano: \"[il sacramento si compie] per manus imposizionem cum unctione Chrismatis in fronte\u00bb\" (Rituale del Paolo V del 1952). Il nuovo Ordo invece non parla pi\u00f9 dell'imposizione della mano (conf. sopra). Pertanto non si riusciva interpretare bene la formula sacramentale data nell'Ordo e quella della Costituzione Apostolica sul sacramento della Confermazione (Divine consortium naturae). Infatti essa dice:\nIl nuovo Ordo non parla pi\u00f9 dell'imposizione della mano. Dice solo del segno della croce sulla fronte del cresimando da parte del vescovo con il Crisma e della formula \u00ab\"Ricevi\u2026\"\u00bb. (conf. sopra). \u00c8 stato formulato il \"dubium\" alla Commissione Vaticana per l'Interpretazione dei Decreti del Concilio Vat II, la quale ha risposto: \u00ab\"Chrismatio ita peracta manus impositionem sufficienter manifestat\u00bb\" (vedi Curiosit\u00e0). Dunque basta la crismazione con il pollice. Essa, senza l'imposizione della mano stessa sul capo, \u00abmanifesta in modo sufficiente l'imposizione della mano\u00bb. Pertanto l'imposizione della mano \u00e8 sempre richiesta all'essenza del sacramento, anche se basta quella fatta per la crismazione della fronte.\nPoi il Rituale aggiunge una nota dei concelebranti, che partecipano con il Vescovo nel rito:\nDunque il rito si svolge nel modo seguente:\n\"Il vescovo (e accanto a lui i sacerdoti che lo aiutano), in piedi, a mani giunte, rivolto ai candidati, dice la preghiera: \u00abFratelli carissimi,\u2026\u00bb Poi tutti pregano per qualche tempo in silenzio (OC, n.24).\"\n\"Quindi il vescovo (e con lui i sacerdoti che lo aiutano) impone le mani su tutti i cresimandi e dice l'orazione: \u00abDio onnipotente, Padre\u2026\u00bb a cui alla fine l'assemblea risponde: Amen. (OC, n.25).\"\n\"Dopo questo rito il celebrante prosegue con la crismazione dei singoli candidati.\"\nSacramento del perdono.\nNel Sacramento della Penitenza, il rito rappresenta una novit\u00e0, un recupero della tradizione dimenticata. Secondo il nuovo rituale (OP) le parole dell'assoluzione pronunciate dal sacerdote vengono accompagnate non solo dal segno della croce ma anche dall'imposizione della mano.\nCon questo gesto il ministro della Chiesa concede al penitente nel nome di Cristo il perdono e lo riconcilia con la Chiesa.\nUnzione degli infermi.\nQuesta intenzione di preghiera rispecchia molto bene il significato del gesto. Esso \u00e8 radicato negli esempi che abbiamo visto nella Scrittura, vuol essere cio\u00e8 un gesto di guarigione modellato sull'esempio di Ges\u00f9.\n\"Dopo la litania, il sacerdote impone le mani sul capo dell'infermo senza nulla dire\". (OUI, n.74)\nL'Ordo (come si pu\u00f2 dedurre gi\u00e0 dal titolo) si occupa anche della cura pastorale degli infermi e non solo dell'Estrema Unzione, come ancora in molti ambienti si crede. Esso consiglia ai pastori di visitare spesso i malati, di star loro vicino, confermandoli con la Parola e i Sacramenti.\nAlla fine di queste visite il sacerdote (...) \"potr\u00e0 benedire il malato imponendogli le mani\" (OUI, n.45).\nMatrimonio.\nIl Sacramento del Matrimonio di per s\u00e9 non ha l'imposizione delle mani. Vogliamo per\u00f2, sottolineando il fatto che non \u00e8 il ministro a conferire agli sposi il sacramento ma sono loro stessi, che esprimendo il consenso, si consacrano l'un all'altro per tutta la vita. Il ministro, a nome della Chiesa, assiste e riceve il consenso degli sposi, confermandolo e benedicendo.\nIn questo contesto \u00e8 presente un'imposizione delle mani. Essa \u00e8 collocata nella solenne benedizione della sposa e dello sposo:\nNel matrimonio presiede la celebrazione un sacerdote, un diacono, ma anche un laico. Il gesto dell'imposizione delle mani viene fatto soltanto quando il rito \u00e8 presieduto da un ministro ordinato. Ogniqualvolta al rito assiste un laico, egli non stende le mani sopra gli sposi, ma pronuncia la benedizione con le mani giunte.\nCelebrazione dell'Eucaristia.\nNella celebrazione della messa l'imposizione delle mani \u00e8 presente due volte. Una - durante la preghiera eucaristica, prima della consacrazione, sopra le offerte, l'altra, alla fine della messa, ogniqualvolta si voglia impartire la benedizione solenne sul popolo.\n\"Tenendo le mani sulle offerte, il sacerdote dice: \u00abSantifica, o Dio, queste offerte con la potenza della tua benedizione\u2026\u00bb\". (Messale Romano, n. 90).\n\"Il sacerdote celebrante dice: \u00abSantifica questi doni con la rugiada del tuo Spirito\u00bb tenendo le mani stese sopra le offerte\" (MR n.103).\n\"Il sacerdote dice: \u00abOra ti preghiamo umilmente: manda il tuo Spirito a santificare i doni che ti offriamo\u00bb tenendo le mani distese copra le offerte\". (MR n.110)\n\"Il sacerdote celebrante tenendo le mani sopra le offerte, dice: \u00abOra ti preghiamo, Padre, lo Spirito Santo santifichi questi doni, perch\u00e9 diventino il corpo\u2026\u00bb\". (MR, n.119).\nDurante le messe concelebrate i sacerdoti concelebranti stendono la mano destra verso le oblate, pronunziando le parole insieme con il sacerdote principale. (RSCM, n.34) .\nOrdine.\nL'imposizione delle mani, nel conferimento di un Ordine, come abbiamo visto sopra, significa la comunicazione del dono dello Spirito Santo per la santificazione interiore dei candidati e per la loro abilitazione al compimento degli uffici propri dell'ordine in cui entrano. Nel Sacramento dell'Ordine il gesto dell'imposizione delle mani \u00e8 un gesto fondamentale del sacramento. Il sacramento dell'Ordine \u00e8 costituito da tre gradi: diaconato, presbiterato ed episcopato. Ma il gesto dell'ordinazione \u00e8 lo stesso per tutti e tre i gradi: \"\u00abil ministro, che \u00e8 il vescovo, impone le mani su ciascun candidato senza nulla dire\u00bb\". Infatti nella Costituzione Apostolica Pontificalis Romanis di Paolo VI del 1968 leggiamo che la materia dell'Ordinazione del diacono, del presbitero e del vescovo \u00e8 \"\u00abl'imposizione delle mani del vescovo fatta in silenzio, prima della preghiera consacratoria\u00bb\". La differenza dei gradi rispecchia la modalit\u00e0 \"gradatoria\" del gesto e la preghiera consacratoria propria ad ogni grado. Nel conferimento del diaconato impone le mani solo il vescovo, nell'ordinazione dei presbiteri, dopo il vescovo impongono le mani tutti i presbiteri presenti (sia concelebranti sia altri che partecipano alla cerimonia), e infine nell'ordinazione episcopale, oltre il vescovo principale e almeno due vescovi concelebranti, impongono le mani sul capo dell'eletto tutti i vescovi presenti.\nNell'Ordinazione di un diacono, anche se sono presenti altri vescovi concelebranti, soltanto il vescovo principale impone le mani agli ordinandi.\nBibliografia.\nUn'ampia trattazione riguardante il problema dell'imposizione della mano/delle mani nella Confermazione e tutto ci\u00f2 che riguarda questo problema, da vari punti di vista, con un'ampia bibliografia si trova in: Vagaggini C., \u00ab\"Per unctionem Chrismatis in fronte que fit manus impositione\u00bb. Una curiosa affermazione dell'\u00abOrdo Confermationis\u00bb del 1971 sulla materia prossima essenziale della Confermazione.\", in: MYSTERION, \"Quaderni di rivista liturgica\", Nuova Serie, n.5, \"Miscellanea Liturgica in Occasione dei 70 anni dell'Abate Salvatore Marsili\", ELLE DI CI, Leumann (Torino) 1981, pp.363-439."}
{"id": "562847", "revid": "120571934", "url": "https://it.wikipedia.org/wiki?curid=562847", "title": "Vangelo di Pietro", "text": "Il Vangelo di Pietro \u00e8 un vangelo apocrifo con attribuzione pseudoepigrafa a Pietro apostolo. Scritto in greco e datato dalla maggior parte degli studiosi intorno alla met\u00e0 del II secolo, il frammento pervenuto descrive la passione, la morte e la resurrezione di Ges\u00f9 con una forte connotazione anti-ebraica, chiaramente visibile nella narrazione che scagiona Ponzio Pilato dalla morte di Ges\u00f9, attribuendone la colpa al re Erode Antipa e agli Ebrei.\nTradizione del \"Vangelo di Pietro\".\nL'esistenza del \"Vangelo di Pietro\" \u00e8 attestata diverse volte nella letteratura cristiana antica, ma in tutti i casi meno uno il testo non \u00e8 citato n\u00e9 se ne racconta l'origine.\nOrigene (185-250) cita il \"Vangelo di Pietro\" in una sola occasione, nella sua vasta produzione. Racconta infatti l'opinione di alcuni, secondo i quali i fratelli di Ges\u00f9 erano figli di Giuseppe avuti da una prima moglie, allo scopo di sostenere la dottrina della verginit\u00e0 perpetua di Maria. Il fatto che Origene faccia riferimento al \"Vangelo di Pietro\" \u00abo [al] Libro di Giacomo\u00bb fa ritenere ad alcuni studiosi moderni che non conoscesse il \"Vangelo di Pietro\" di prima mano; altri ritengono che il riferimento al \u00abLibro di Giacomo\u00bb sia invece da intendere come un riferimento al \"Protovangelo di Giacomo\".\nNella sua \"Storia ecclesiastica\", Eusebio di Cesarea, scrivendo dopo il 324, riporta la storia di Serapione, vescovo di Antiochia dal 190 al 203. Eusebio riproduce un brano di un'opera di Serapione (forse una lettera) intitolata \"Sul cosiddetto Vangelo di Pietro\" e indirizzata alla comunit\u00e0 di Rhossos, non lontana da Antiochia, nella quale il vescovo ricorda di aver visitato la comunit\u00e0 cristiana che adottava quel vangelo e, pur negando che il suo vero autore potesse essere l'apostolo Pietro, aveva consentito che lo si leggesse, essendo conforme alla linea ortodossa prevalente. Tempo dopo, Serapione venne informato che in realt\u00e0 quel vangelo \u00abcelava un'eresia\u00bb, che egli sembra attribuire a un certo Marciano, e che lui aveva individuato col docetismo. Serapione riferisce di aver letto con attenzione il vangelo e di aver avuto modo \u00abdi ritrovarvi, insieme a gran parte della vera dottrina del Salvatore, anche alcune aggiunte, che abbiamo altres\u00ec sottoposto alla vostra attenzione\u00bb.\nEusebio sottolinea che a Pietro erano stati attribuiti scritti quali gli \u00ab\"Atti di Pietro\", il \"Vangelo\" detto \"secondo Pietro\", la cosiddetta \"Predicazione\" e la cosiddetta \"Apocalisse\"\u00bb che tuttavia \u00abnon sono stati tramandati fra gli scrittori cattolici, poich\u00e9 nessuno degli scrittori ecclesiastici, antichi o moderni, ha fatto ricorso a testimonianze desunte da queste opere\u00bb e, respingendo come spuria anche la cosiddetta \"Seconda lettera di Pietro\", conclude accettando come autentica la sola \"Prima lettera di Pietro\".\nCon la fissazione del canone dei libri ortodossi, definito nel concilio di Ippona del 399 e ottenuto in base all'elenco degli scritti formulato in una lettera del 367 da Atanasio di Alessandria, il \"Vangelo di Pietro\" e tutti gli altri scritti eterodossi, non pi\u00f9 tramandati o distrutti, vennero presto dimenticati. Infatti, il posteriore riferimento al \"Vangelo di Pietro\" fatto nel V secolo da Teodoreto di Cirro il quale, riferendosi alla setta dei Nazarei, scrive che \u00abessi sono Giudei che onorano Cristo e usano il vangelo chiamato \"secondo Pietro\"\u00bb, \u00e8 un'affermazione del tutto inverosimile, che dimostra solo come Teodoreto non conoscesse quel vangelo, come non lo conosceva Girolamo che, interpretando erroneamente il passo di Eusebio, attribuiva al vescovo Serapione il \"Vangelo di Pietro\". Filippo di Side, infine, intorno al 430, si limita a scrivere che gli antichi \u00abrifiutavano assolutamente il vangelo secondo gli Ebrei, quello detto \"di Pietro\" e quello \"di Tommaso\", affermando che erano opere di eretici\u00bb.\nEsiste anche un reperto archeologico, datato al VI-VII secolo e pubblicato nel 1904, che dimostrerebbe come il \"Vangelo di Pietro\", se pure in letteratura non venne pi\u00f9 citato dal V secolo, continu\u00f2 a circolare. Si tratta di un \"ostrakon\", un frammento triangolare di ceramica di 7,5 x 10 x 12,25 cm, dove \u00e8 raffigurato un uomo barbuto, che regge una croce e ha un gesto di preghiera: sopra la testa \u00e8 scritto in greco \u00abSan Pietro Evangelista\u00bb, mentre sul rovescio dell'\"ostrakon\" appare la scritta \u00abVeneriamolo, riceviamo il suo Vangelo\u00bb. Sembra certo, allora che \u00abqualcuno venerava Pietro e il suo Vangelo, qualcuno che viveva in Egitto circa 400 o 500 anni dopo che Serapione aveva proibito l'uso del Vangelo; e questo egiziano non era solo, ma doveva far parte di una comunit\u00e0 che aveva una copia contemporanea del Vangelo e lo accettava come testo sacro. Neanche la comunit\u00e0 di chi scrisse l'\"ostrakon\" era isolata: un frammento del Vangelo venne seppellito, presumibilmente come oggetto caro, nella tomba di un monaco un secolo dopo o forse pi\u00f9. Noi avremo anche perduto il \"Vangelo di Pietro\", ma nei primi secoli del Cristianesimo era ampiamente usato e continu\u00f2 a esserlo fino all'inizio del Medioevo in alcune parti della chiesa\u00bb.\nRitrovamento.\nNei primi mesi del 1887 gli scavi condotti dall'archeologo francese Eug\u00e8ne Gr\u00e9baut non lontano dal Cairo portarono alla luce i resti della citt\u00e0 di Akhmim. Nel cimitero cristiano fu aperta la tomba di un monaco, nella quale fu trovato un manoscritto greco risalente al VII o VIII secolo. Delle 66 pagine di cui \u00e8 composto, la prima contiene una decorazione a forma di croce, dalla seconda alla dodicesima il testo identificato come frammento del \"Vangelo di Pietro\", e nelle altre un frammento dell'\"Apocalisse di Pietro\", due passi del \"Primo libro di Enoch\" e un frammento degli \"Atti di san Giuliano\". Il testo fu pubblicato per la prima volta a Parigi nel 1892 nelle \u00abM\u00e9moires publi\u00e9es par les membres de la mission arch\u00e9ologique fran\u00e7aise au Caire\u00bb. L'opera fu divisa in quattordici capitoli nell'edizione di Robinson e in sessanta versetti in quella di Harnack, che \u00e8 quella comunemente seguita.\nLa pergamena, conservata nel Museo del Cairo e classificata come \u00abP. Cair. 10759\u00bb, \u00e8 stata datata al VII\u2013VIII secolo. Esistono altri tre brevi frammenti greci che sono accostati al codice del Cairo, dei quali solo il \u00abP. Oxy. 2949\u00bb, datato al II-III secolo e conservato ad Oxford, attiene quasi certamente al \"Vangelo di Pietro\", riproducendone parzialmente il versetto II, 3: \u00ab[Si trovava l\u00e0 Giuseppe], l'amico di Pilato [e del Signore. E allorch\u00e9 vide che lo avrebbero crocifisso, and\u00f2 da Pilato e gli chiese il corpo del Signore] per la sepoltura\u00bb.\nDatazione, composizione.\nLa datazione del \"Vangelo di Pietro\" \u00e8 comunemente fatta risalire intorno al periodo 150-190, stante la sua dipendenza dai vangeli sinottici e da Giovanni, costituendo la lettera del vescovo Serapione riportata da Eusebio il termine \"ante quem\". Chi invece non presta fede alla testimonianza di Serapione tende a spostare in avanti la data di composizione, a motivo della forte intonazione anti-giudaica del testo, che attesta sia che il vangelo fu scritto lontano dalla Palestina, sia che la rottura con gli ambienti ebraici era gi\u00e0 stata decisamente consumata. Altri studiosi, come John Dominic Crossan, lo ritengono invece una fonte molto antica.\nSecondo Maurer esso sarebbe \u00abun tardo sviluppo del materiale tradizionale dei quattro Vangeli canonici\u00bb, mentre per Craveri \u00ab\u00e8 poco pi\u00f9 di un centone, composto con espressioni desunte indifferentemente dall'uno o dall'altro dei Vangeli canonici, senza particolari motivi dottrinali che giustifichino tale scelta. I ritocchi e le aggiunte servono soltanto, nelle intenzioni dell'autore, a convalidare e a colorire meglio il racconto canonico\u00bb. Per Cattaneo vi si trovano tracce di docetismo.\nIl \"Vangelo di Pietro\" dice esplicitamente di essere un'opera di Pietro apostolo:\nQuello di associare un testo al nome di un apostolo era una pratica comune che serviva a dare all'opera maggiore autorevolezza. Poich\u00e9 il consenso degli studiosi considera il \"Vangelo di Pietro\" composto molti anni dopo la morte dell'apostolo, l'opera \u00e8 ritenuta pseudoepigrafica; si potrebbe per\u00f2 trattare del pi\u00f9 antico scritto tuttora esistente prodotto e fatto circolare sotto l'autorit\u00e0 di Pietro.\nContenuto.\nIl frammento di Akhmim inizia subito dopo il lavaggio delle mani da parte di Ponzio Pilato (l'episodio, non conservatosi, \u00e8 intuibile dal resto del testo), racconta il processo, la morte e la resurrezione di Ges\u00f9 e termina con Pietro, Andrea e Levi, probabilmente l'inizio del racconto dell'apparizione di Ges\u00f9 risorto al lago di Tiberiade.\nCaratteristico del vangelo \u00e8 il violento anti-giudaismo, tanto che la responsabilit\u00e0 della condanna di Ges\u00f9 \u00e8 fatta risalire, anzich\u00e9 a Ponzio Pilato e ai Romani, direttamente a Erode, il quale consegna Ges\u00f9 agli Ebrei che lo dileggiano, lo flagellano e infine lo crocifiggono. \nI caratteri di docetismo denunciati da Serapione - il quale dovrebbe tuttavia aver letto l'intero vangelo - sono piuttosto vaghi nel frammento pervenuto: potrebbero essere individuati in IV, 10, in cui, mentre viene inchiodato alla croce, diversamente dai sinottici, Ges\u00f9 \u00abtaceva, come se non sentisse alcun dolore\u00bb. Anche il momento della morte di Ges\u00f9 (V, 19) pu\u00f2 essere interpretato in chiave docetica: \u00abForza mia, forza mia, mi hai abbandonato! - E detto questo, fu assunto\u00bb potrebbe indicare l'abbandono, prima della morte, del corpo di Ges\u00f9 da parte del \u00abCristo divino\u00bb e il suo ritorno in cielo.\nLa parte pi\u00f9 originale \u00e8 la descrizione della risurrezione di Ges\u00f9, quale non si trova in nessun altro vangelo. Bench\u00e9 sia sabato - in contrasto con il ritualismo giudaico - una gran folla viene a vedere la tomba sigillata (IX, 34), quasi che l'autore volesse fugare ogni dubbio sulla realt\u00e0 della prossima resurrezione. Durante la notte, alla presenza dei soli soldati e degli anziani, \u00abdue giovani\u00bb (X, 37-42) scendono dal cielo, la pietra che chiude il sepolcro rotola via da s\u00e9 ed essi entrano nel sepolcro, per riuscirne sorreggendo \u00abun altro uomo\u00bb, seguiti \u00abda una croce\u00bb. La testa dei due giovani arriva al cielo, mentre quella \u00abdi colui che conducevano per mano oltrepassava i cieli\u00bb. A questo punto una voce parla dai cieli, ed \u00e8 la croce a rispondergli."}
{"id": "562849", "revid": "1086846", "url": "https://it.wikipedia.org/wiki?curid=562849", "title": "Associazione Sportiva Roma 1933-1934", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1933-1934.\nStagione.\nDopo anni la squadra viene rivista completamente durante il mercato estivo: dopo la discussa cessione di Volk, che negli ultimi anni aveva perso molto del suo smalto, vengono ingaggiati quell'anno i \"tre moschettieri\"argentini: l'attaccante Enrico Guaita, il mediano Andrea Stagnaro e la mezzala Alejandro Scopelli. Viene acquistato inoltre un altro interno dal gol facile, che ben presto si rivela come il nuovo idolo dei tifosi, Ernesto Tomasi detto \"centopolmoni\". Sulla panchina ci viene effettuato un nuovo cambio: le nuove regole federali imponevano infatti che gli allenatori dovessero esser italiani e diplomati ad un corso speciale, \u00e8 quindi posto alla guida della squadra Luigi Barbesino. La stagione per la Roma si conclude con un quinto posto.\nMaglie e sponsor.\nLa divisa primaria della Roma \u00e8 costituita da maglia rossa con collo a V giallo e bordo manica giallo, pantaloncini bianchi e calzettoni neri con banda giallorossa orizzontale; la seconda divisa presenta una maglia bianca, pantaloncini bianchi e calzettoni neri, questi con una banda giallorossa orizzontale. Nelle partite casalinghe viene usata anche una divisa completamente nera con maglia con colletto a polo, in onore del governo fascista. I portieri hanno due divise: la prima costituita da maglia nera, colletto a polo e bordo manica giallorosso, la seconda grigia con colletto a polo; calzettoni e calzoncini sono neri, questi ultimi con bande giallorosse orizzontali.\nOrganigramma societario.\nDi seguito l'organigramma societario.\nRosa.\nDi seguito la rosa.\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dalle edizioni cartacee dei giornali dell'epoca."}
{"id": "562850", "revid": "267046", "url": "https://it.wikipedia.org/wiki?curid=562850", "title": "Segni d'acqua", "text": "Nello zodiaco e nell'astrologia occidentale, i segni d'acqua costituiscono la triplicit\u00e0 associata all'omonimo elemento.\nCaratteristiche.\nI tre segni zodiacali collegati con l'elemento acquatico sono Cancro (quarto segno dell'oroscopo), Scorpione (ottavo segno) e Pesci (dodicesimo segno). Caratteristiche comunemente associate all'acqua sono emotivit\u00e0 e sensibilit\u00e0, l'immaginazione, la passivit\u00e0, il temperamento flemmatico, oltre a una componente di enigmaticit\u00e0 e mistero. Pianeti domiciliati nei tre segni d'acqua sono rispettivamente Luna, Plutone e Nettuno.\nL'acqua per sua natura \u00e8 opposta al fuoco.\nRapporto con le stagioni.\nSullo zodiaco i segni d'acqua risultano invece opposti e complementari a quelli di terra, a cui offrono nutrimento (la terra si nutre dell'acqua):\nL'elemento acqua, che per la sua freddezza \u00e8 tipicamente invernale, risulta assente dalla stagione primaverile, nella quale prevale l'umido ma associato al caldo. I segni associati all'acqua sono definiti \u00abfemminili\u00bb."}
{"id": "562852", "revid": "128245", "url": "https://it.wikipedia.org/wiki?curid=562852", "title": "The Black Album", "text": "The Black Album (in inglese, 'l'album nero', per la copertina dei dischi in questione) \u00e8 un titolo condiviso da alcuni album discografici:"}
{"id": "562853", "revid": "36426", "url": "https://it.wikipedia.org/wiki?curid=562853", "title": "Deus vult!", "text": ""}
{"id": "562855", "revid": "124144484", "url": "https://it.wikipedia.org/wiki?curid=562855", "title": "Coppa UEFA 1984-1985", "text": "La Coppa UEFA 1984-1985 \u00e8 stata la 14\u00aa edizione dell'omonima competizione. Venne vinta dal , vincitore nella doppia finale contro il .\nFormula.\nSulla base del ranking UEFA 1983, la Spagna guadagn\u00f2 un 4\u00ba posto a discapito dei Paesi Bassi che in totale tracollo lasci\u00f2 anche il 3\u00ba posto alla Scozia, la Cecoslovacchia guadagn\u00f2 un 3\u00ba posto a discapito della Germania Est, e la Polonia un 2\u00ba posto a discapito della Grecia.\nL\u2019ennesima rinuncia politica albanese fu provvidenziale per garantire un posto ai detentori del Tottenham."}
{"id": "562858", "revid": "21880", "url": "https://it.wikipedia.org/wiki?curid=562858", "title": "Prunus Persica", "text": ""}
{"id": "562859", "revid": "287204", "url": "https://it.wikipedia.org/wiki?curid=562859", "title": "Nebulosa California", "text": "La Nebulosa California (anche nota come NGC 1499) \u00e8 una nebulosa ad emissione visibile nella costellazione di Perseo.\nFu scoperta da Edward Emerson Barnard nel 1884 ed \u00e8 stata battezzata cos\u00ec perch\u00e9 la sua forma, ritratta nelle fotografie a lunga esposizione, ricorda lo Stato statunitense della California. \u00c8 lunga circa 2,5\u00b0, ma si pu\u00f2 osservare solo con dei potenti binocoli o un telescopio amatoriale; si osserva nella parte meridionale della costellazione. La sua distanza \u00e8 stimata sui circa 1.000 anni luce dalla Terra."}
{"id": "562860", "revid": "968255", "url": "https://it.wikipedia.org/wiki?curid=562860", "title": "Bruco", "text": "Il bruco \u00e8 lo stadio larvale dei lepidotteri.\nDescrizione.\nI bruchi (appartenenti al tipo morfologico delle larve eruciformi) hanno forma allungata e aspetto vermiforme. In essi si distingue il capo, seguito da 3 segmenti toracici e 10 segmenti addominali. L'apparato boccale \u00e8 masticatore. Nel capo sono presenti anche degli occhi semplici detti stemmata (mancano quelli composti) e antenne piuttosto ridotte. I segmenti toracici portano tre paia di zampe articolate, mentre nell'addome sono presenti le pseudozampe (false zampe), in genere 5 paia. Il tegumento presenta un numero variabile di peli o setole (con funzione sensoriale oppure di rivestimento e protezione, talvolta urticanti), sparse o distribuite a ciuffi, anche su tubercoli.\nAlimentazione.\nLa quasi totalit\u00e0 dei bruchi \u00e8 fitofaga, cio\u00e8 ricava il proprio nutrimento dalle piante. Molti di essi risultano perci\u00f2 dannosi a specie vegetali di interesse agricolo o forestale. In genere si nutrono delle foglie, erodendone i margini e lasciando cos\u00ec evidenti tracce della loro presenza. In qualche caso piegano i margini delle foglie o arrotolano le foglie fissandole con fili di seta, rendono gli steli morbidi oppure attaccano altre parti della pianta come gemme, fiori, frutti o semi. I microlepidotteri del genere \"Yponomeuta\" avvolgono i rami in una sorta di \u201cragnatela\u201d.\nAlcuni bruchi sono endofiti, cio\u00e8 vivono all'interno dei tessuti vegetali. Quelli xilofagi, come \"Zeuzera pyrina\" ed altre specie delle famiglie Cossidae e Sesiidae, scavano gallerie all'interno del tronco o dei rami, nutrendosi del legno. Altri scavano gallerie nel fusto di piante come il mais (\"Ostrinia nubilalis\"), all'interno di frutti, come pere, mele e noci (\"Cydia pomonella\" e altre Tortricidae), nei tuberi delle patate, in bulbi, radici e rizomi. I bruchi di molti microlepidotteri, come \"Cameraria ohridella\", scavano sottili gallerie (\"mine\") all'interno della lamina fogliare. Alcuni producono galle.\nAlcune specie sono monofaghe, cio\u00e8 si nutrono di una sola specie vegetale, detta pianta nutrice: \u00e8 il caso, per esempio, della cavolaia (\"Pieris brassicae\") le cui larve si nutrono esclusivamente a spese di \"Brassica oleracea\"; altre specie sono oligofaghe, cio\u00e8 possono scegliere la propria pianta nutrice tra pi\u00f9 specie della stessa famiglia: \u00e8 quanto accade, per esempio, ai bruchi del macaone (\"Papilio machaon\"), che possono avere come pianta nutrice diverse specie della famiglia delle Apiaceae quali la carota selvatica (\"Daucus carota\"), il finocchio (\"Foeniculum vulgare\"), l'angelica (\"Angelica archangelica\"); altre specie infine (come p.es. \"Noctua fimbriata\") sono polifaghe, cio\u00e8 si nutrono di varie specie, anche di famiglie diverse.\nSono bruchi anche le larve delle \"tignole\" (soprattutto Tineidae, Oecophoridae, Gelechiidae e Pyraloidea) che si nutrono di derrate alimentari di origine vegetale, come granaglie, farine, biscotti, ma anche di prodotti di origine animale come la cera degli alveari (\"Galleria mellonella\") o la lana, qualche volta anche di legno marcescente o escrementi.\nNon mancano neppure i bruchi predatori, come quelli mirmecofili di molte Lycaenidae, che vivono nei formicai dove predano gli afidi ma anche gli stadi preimmaginali delle stesse formiche. Anche le larve di alcune Pyraloidea sono mirmecofile oppure vivono in nidi di vespe sociali; quelle di certe Crambidae sono parassiti di bruchi di Psychidae.\nComportamento e strategie difensive.\nComportamenti gregari sono abbastanza frequenti tra i bruchi. Le larve di varie specie di Yponomeutidae, Lasiocampidae, Notodontidae (come la processionaria del pino e la processionaria della quercia) e Erebidae Lymantriinae vivono in gruppi e si rifugiano in nidi sericei.\nMolti presentano colorazioni e forme criptiche, grazie alle quali si mimetizzano, confondendosi con le foglie o altre parti della pianta; talvolta assumono l'aspetto di fiori (come alcune Noctuidae del genere \"Cucullia\", che sembrano infiorescenze di \"Artemisia\") oppure si irrigidiscono in una posizione particolare in modo da sembrare piccoli rametti (come molte Geometridae).\nTra le strategie di difesa contro i predatori si annoverano anche colorazioni aposematiche e la presenza di spine velenose (come in \"Automeris io\"), peli urticanti (ad esempio nella processionaria del pino) e secrezioni ripugnanti (come nel macaone).\nAccrescimento.\nCome in tutti gli insetti, l'accrescimento non pu\u00f2 realizzarsi in maniera continua ma avviene mediante mute. Il numero degli stadi larvali varia di norma da 3 a 5. Spesso passando da uno stadio all'altro cambiano la colorazione e l'aspetto generale, tanto che in alcuni casi si fa fatica a riconoscere i bruchi di et\u00e0 diversa come appartenenti alla stessa specie.\nMetodi di lotta.\nPer infestazioni ridotte, o aree relativamente limitate, \u00e8 possibile attuare una raccolta manuale delle larve, volta a limitare l'espansione del lepidottero su un pi\u00f9 ampio territorio; inoltre, \u00e8 consigliato provvedere alla potatura e all'allontanamento dei rami colpiti. \nSono altres\u00ec possibili -e consigliati in caso di infestazioni rilevanti- interventi curativi biologici con applicazione di \"Bacillus thuringiensis sspp\", oppure chimici tramite insetticidi, solitamente fosforganici di sintesi.\nIl periodo ed il prodotto specifico variano da specie a specie; indicativamente bisogner\u00e0 mirare a contenere l'insetto prima che produca il danno, ovvero prima che la larva cominci a nutrirsi delle parti di pianta."}
{"id": "562862", "revid": "767487", "url": "https://it.wikipedia.org/wiki?curid=562862", "title": "Cabo Gir\u00e3o", "text": "Cabo Gir\u00e3o \u00e8 un promontorio portoghese situato sull'Isola di Madeira ed una delle pi\u00f9 alte falesie europee, con 589 metri. Sebbene le guide turistiche locali lo identifichino come la seconda per altezza del continente, sono almeno quattro le scogliere che lo superano in altezza: Capo Enniberg, Slieve League, Preikestolen e Croaghaun."}
{"id": "562866", "revid": "344503", "url": "https://it.wikipedia.org/wiki?curid=562866", "title": "Artemis Fowl (disambigua)", "text": ""}
{"id": "562867", "revid": "110157", "url": "https://it.wikipedia.org/wiki?curid=562867", "title": "Cementir Holding", "text": "Cementir Holding S.p.A. \u00e8 una multinazionale italiana che produce e distribuisce cemento grigio e bianco, calcestruzzo, inerti e manufatti in cemento.\nL'azienda fa parte del gruppo Caltagirone ed \u00e8 quotata negli indici FTSE Italia Mid Cap e FTSE Italia STAR della Borsa di Milano.\nStoria.\nCementir \u00e8 stata fondata il 4 febbraio 1947 dall'IRI \u2013 Istituto per la Ricostruzione Industriale \u2013 con lo scopo di utilizzare integralmente le loppe di altoforno, la Cementir \u2013 Cementerie del Tirreno S.p.A. - nasce con la sola cementeria dell'ILVA (Italsider) di Bagnoli. Parallelamente viene iniziata la costruzione della nuova cementeria di Napoli che nel 1961 supera il milione di tonnellate di produzione.\nTra il 1952 ed il 1964, una serie di operazioni societarie allargano il perimetro operativo della societ\u00e0 fino a raggiungere la produzione di 2.351.000 tonnellate di cemento. Tra le tappe pi\u00f9 significative: l'acquisizione dall'ILVA del 55% della \u201cCementerie di Livorno Spa\u201d, la costituzione della societ\u00e0 \u201cCave Meridionali\u201d, l'acquisizione dalla Societ\u00e0 Idroelettrica Piemonte del cementificio di Lauriano e della Cementi Alba Spa, l'avviamento degli impianti di Arquata Scrivia e di Taranto.\nNel 1968 viene rinnovato lo stabilimento di Spoleto, ampliato lo stabilimento di Taranto e costruito il cementificio di Maddaloni (Caserta).\nNel febbraio 1992, in seguito al processo di privatizzazione avviato in Italia, il gruppo IRI-Finsider vende il pacchetto di maggioranza (51,78%) a Caltagirone S.p.A. per 480.222.222.222 lire.\nNel 2001 si quota alla Borsa di Milano.\nNel 2008, a causa della dimensione internazionale raggiunta dal Gruppo, viene varato un riassetto organizzativo con la creazione di una holding, la Cementir Holding S.p.A., che controlla al 100% tre societ\u00e0 operative: \"Cementir Italia\" (attivit\u00e0 produttive in Italia), \"Aalborg Portland\" (attivit\u00e0 produttive in Danimarca) e \"Cimentas\" (attivit\u00e0 produttive in Turchia).\nNel settembre 2017 la societ\u00e0 vende per 315 milioni di euro il 100% di \"Cementir Italia\", incluse le controllate \"Cementir Sacci\" e \"Betontir\", a Italcementi, il gruppo che la famiglia Pesenti ha ceduto l'anno prima ai tedeschi della HidelbergCement. \"Cementir Italia\" dispone di 4 impianti di produzione ubicati ad Arquata Scrivia, Spoleto, Maddaloni e Taranto, oltre che di 3 terminali. \"Betontir\", societ\u00e0 costituita nel 1996 con il nome di Calcestruzzi Picciolini, \u00e8 attiva nella produzione di calcestruzzo in Italia con 16 siti produttivi situati nel centro-sud (Lazio, Campania e Puglia). \"Sacci\" era stata appena acquisita nel 2016.\nGruppo Cementir.\nAttraverso le sue societ\u00e0 operative \"Aalborg Portland\", \"Cimentas\" e \"Cementir Italia\", Cementir Holding \u00e8 presente in 16 paesi e 5 continenti; nel 2014 ha venduto 9,6 milioni di tonnellate di cemento, 3,5 milioni di metri cubi di calcestruzzo e 3,3 milioni di tonnellate di inerti.\nCementir Holding \u00e8 il pi\u00f9 grande produttore ed esportatore di cemento bianco al mondo, con siti produttivi in Danimarca, Egitto, Cina, Malesia e Stati Uniti. La capacit\u00e0 produttiva degli stabilimenti di cemento bianco del Gruppo \u00e8 di 3,3 milioni di tonnellate, e il cemento prodotto viene esportato in oltre 60 paesi nel mondo.\nIl gruppo Cementir \u00e8 l'unico produttore di cemento in Danimarca, il quarto in Italia e tra i primi in Turchia, oltre ad essere leader nella produzione di calcestruzzo in Scandinavia.\nLe societ\u00e0.\nCementir Holding S.p.A. in seguito alla riorganizzazione societaria avvenuta nel gennaio 2008, \u00e8 una holding che controlla, dopo la cessione di \"Cementir Italia\", due societ\u00e0 operative: \"Cimentas A.S.\" e \"Aalborg Portland A/S\", che operano rispettivamente in Turchia e Scandinavia con il resto del mondo.\nLa societ\u00e0 turca Cimentas A.S. opera nel settore del cemento in Turchia con 4 stabilimenti produttivi situati a Izmir sul Mar Egeo, a Kars nell'Anatolia orientale, a Edirne nella regione di Marmara ed Elazig, nell'Anatolia centrale. Cimentas \u00e8 il terzo produttore di cemento in Turchia ed \u00e8 quotata alla Borsa di Istanbul. Controlla la:\nLa societ\u00e0 danese Aalborg Portland A/S \u00e8 l'unico produttore di cemento grigio in Danimarca. La societ\u00e0 dispone di uno stabilimento produttivo tra i pi\u00f9 grandi in Europa, situato ad Aalborg in prossimit\u00e0 di ampie riserve di materie prime. L'impianto dispone di tecnologie d'avanguardia nell'impiego di combustibili alternativi. Controlla la:\nFonte:\nDistribuzione delle vendite.\nPer area geografica:\nPer prodotto:\nFonte:\nAzionariato.\nCementir Holding S.p.A. \u00e8 partecipata da:\nFonte:\nConsiglio d'Amministrazione.\nL'attuale consiglio di amministrazione \u00e8 composto da:"}
{"id": "562875", "revid": "1904508", "url": "https://it.wikipedia.org/wiki?curid=562875", "title": "Nicol\u00f2 Da Ponte", "text": "Biografia.\nInfanzia ed educazione.\nNacque a Sant'Agnese dal patrizio Antonio e da Regina Spandolino, originaria di Costantinopoli. La famiglia Da Ponte aveva attraversato da poco un periodo di grave dissesto finanziario dopo la conquista ottomana di Negroponte, dove possedeva cospicui beni, ma il matrimonio del padre con una greca fa pensare che ancora mantenesse interessi commerciali in Oriente.\nCiononostante non gli manc\u00f2 un'ottima educazione, essendosi formato presso il noto \"Egnazio\" e avendo seguito successivamente lezioni di filosofia all'Universit\u00e0 di Padova. Non concluse per\u00f2 gli studi, forse per lo scoppio della guerra della Lega di Cambrai. Riusc\u00ec comunque a conseguire il dottorato in medicina a Venezia (1514).\nCarriera.\nCome tutti i giovani rampolli veneziani, cominci\u00f2 un promettente \"cursus honorum\" (aveva notevoli dote sia fisiche che intellettive) che lo vide eletto savio agli Ordini, ma lo interruppe subito. Pare infatti che nel ventennio tra il 1512 e il 1530 fosse impegnato nei commerci, tant'\u00e8 che riusc\u00ec a costruirsi un sontuoso palazzo a San Maurizio e a mettere da parte una fortuna stimata in 150.000 ducati. Al contempo, coltivava con successo gli interessi culturali: nel 1521 ebbe il compito di sostituire per due anni Sebastiano Foscarini come lettore di filosofia alla scuola di Rialto.\nMatrimonio.\nNel 1520 spos\u00f2 Arcangela di Alvise Canal che gli diede Antonio e Paolina. Essendogli premorto il figlio (1558), lasci\u00f2 i suoi beni al nipote Nicol\u00f2 con il quale, morto nel 1590 senza eredi, si estinse il ramo dei Da Ponte cui apparteneva.\nNel 1570 divenne procuratore di San Marco.\nDogado e morte.\nDivenne doge il 3 marzo 1578. L'elezione fu lunga (si arriv\u00f2 al quarantaquattresimo scrutinio) e non priva di contrasti.\nNonostante l'et\u00e0, specie per l'epoca assai avanzata, il suo dogado dur\u00f2 pi\u00f9 di sette anni e lo vide molto attivo e presente nell'amministrazione dello Stato. Durante la crisi interna del 1581-82, che port\u00f2 alla riforma del Consiglio dei Dieci, rappresent\u00f2 un riferimento per i giovani politici. In pi\u00f9 occasioni si distinse per il suo anticlericalismo. Mor\u00ec nel 1585 alla veneranda et\u00e0 di novantaquattro anni."}
{"id": "562877", "revid": "287204", "url": "https://it.wikipedia.org/wiki?curid=562877", "title": "Museo archeologico regionale di Centuripe", "text": "Il Museo archeologico regionale di Centuripe espone la maggiore collezione di reperti archeologici della romanit\u00e0 nella Sicilia interna, ed \u00e8 posto nel comune di Centuripe nei pressi del \"tempio degli Augustali\" e di altre aree archeologiche. Dipende dal Polo Regionale di Piazza Armerina, Aidone ed Enna della Soprintendenza ai beni culturali e ambientali di Enna.\nStoria.\nIn seguito alle campagne di scavi dei primi anni del XX secolo, negli anni venti, il comune di Centuripe, mettendo insieme un certo numero di reperti (tuttavia privi di riferimenti contestuali precisi) e alcuni ottenuti dalle prime ricerche archeologiche condotte dall'Universit\u00e0 di Catania ordin\u00f2 una collezione di reperti costituendo il proprio \"Museo civico\". Le collezioni erano custodite nella vecchia sede del palazzo comunale. \nNel 1956 l'amministrazione comunale guidata dal sindaco Scarlata approv\u00f2 un progetto di costruzione di un edificio museale in posizione panoramica verso l'Etna e la valle del Simeto. I lavori tuttavia procedettero a rilento bloccandosi infine per lunghi anni fino agli anni ottanta del XX secolo. Un nuovo progetto elaborato dall'architetto Franco Minissi rimise in moto l'iter costruttivo che ancora una volta si protrasse a lungo. Al termine dei lavori il materiale della collezione trov\u00f2 una nuova sistemazione pi\u00f9 consona all'importanza della raccolta d'arte nel nuovo grande edificio che fu inaugurato nel dicembre del 2000.\nLe collezioni del vecchio museo civico sono state integrate con i reperti forniti dagli scavi condotti a partire dal 1968 dalla Soprintendenza per i Beni Culturali. Permangono tuttavia al Museo archeologico regionale Paolo Orsi di Siracusa un gran numero di reperti e la gran parte della coroplastica centuripina.\nIl Museo presenta la storia della citt\u00e0 dai tempi remoti alla sua distruzione con circa 3000 reperti.\nStruttura di massima.\nGli spazi utilizzati sono su livelli diversi. \nPiano 1.\nIl piano documenta i siti abitativi, le attivit\u00e0 economiche, i ritrovamenti con significative sculture di et\u00e0 romana. Inoltre le terrecotte locali del periodo ellenistico con maschere e statue che esprimono l'alto livello tecnico raggiunto e l'originale tipologia di forme e soggetti.\nLo spazio centrale \u00e8 destinato al complesso dell\"'Augusteum\"\nInteressante la presenza di alcuni \"Columbaria\" la cui presenza in Sicilia \u00e8 tradizionalmente limitata mentre a Centuripe se ne sono trovate in quantit\u00e0 elevata e nel museo ne sono esposte alcune. I Columbaria recano il nome del defunto e si trovavano in genere nella tomba di famiglia.\nAmmezzato.\nMateriale della collezione comunale privo di dati di scavo. Repertorio di falsi, di materiali scavati clandestinamente e recuperati.\nPiano 2.\nNecropoli, corredi funerari, esposizione dei riti e delle costumanze dell'epoca.\nPiano 3.\nEsposizioni temporanee."}
{"id": "562878", "revid": "124123", "url": "https://it.wikipedia.org/wiki?curid=562878", "title": "Adriano Chicco", "text": "Biografia.\nNato a Genova nel 1907, avvocato dello Stato di professione, Adriano Chicco \u00e8 stato il maggiore storico italiano degli scacchi. Di particolare rilievo la sua opera \"Storia degli scacchi in Italia\", scritta in collaborazione con Antonio Rosino.\nAutore di circa 540 problemi in due e tre mosse, di cui 118 premiati (47 primi premi), ha conseguito dalla FIDE i titoli di Maestro internazionale per la composizione e di Arbitro internazionale.\nCollezionista di libri e antichi codici scacchistici, Chicco ha scritto articoli, saggi, libri e un fondamentale \"Dizionario enciclopedico degli scacchi\" assieme a Giorgio Porreca, considerato dagli esperti un \u00abclassico\u00bb della letteratura scacchistica. Ha diretto per sedici anni la sezione problemi della rivista \"L'Italia Scacchistica\". Nel 1983 l'AMIS (Associazione italiana Maestri di scacchi) gli ha conferito il premio internazionale Gioacchino Greco \"Una vita per gli scacchi\". \u00c8 morto a ottantatr\u00e9 anni nel 1990.\nIl problema a fianco vinse il primo premio in un concorso della rivista \"L'Italia Scacchistica\" del 1933.\nLibri e altre pubblicazioni.\nIn collaborazione con Giorgio Porreca\nIn collaborazione con Franco Pratesi e Alessandro Sanvito\nIn collaborazione con Alessandro Sanvito\nIn collaborazione con Antonio Rosino"}
{"id": "562880", "revid": "339392", "url": "https://it.wikipedia.org/wiki?curid=562880", "title": "Tsufuru", "text": ""}
{"id": "562883", "revid": "767487", "url": "https://it.wikipedia.org/wiki?curid=562883", "title": "Cantone di Ayen", "text": "Il Cantone di Ayen era una divisione amministrativa dell'Arrondissement di Brive-la-Gaillarde.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "562887", "revid": "984922", "url": "https://it.wikipedia.org/wiki?curid=562887", "title": "Cantone di Beaulieu-sur-Dordogne", "text": "Il Cantone di Beaulieu-sur-Dordogne era una divisione amministrativa dell'Arrondissement di Brive-la-Gaillarde.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "562893", "revid": "1494169", "url": "https://it.wikipedia.org/wiki?curid=562893", "title": "Mosca bianca", "text": ""}
{"id": "562896", "revid": "396099", "url": "https://it.wikipedia.org/wiki?curid=562896", "title": "Abitudine", "text": "L'abitudine (dal latino \"habitudo\", struttura fisica o morale) \u00e8 la disposizione o attitudine acquisita mediante un'esperienza ripetuta. Questa disposizione \u00e8 insita nel comportamento degli esseri umani e degli animali. \u00c8 stata alla base della scoperta del rito dell'abitudine.\nL'abitudine in psicologia.\nIn psicologia il termine \"abitudine\" viene usato per indicare sia le attivit\u00e0 motorie, sia le attivit\u00e0 mentali, che dopo numerose ripetizioni vengono svolte in modo relativamente automatico o, pi\u00f9 semplicemente, con maggior facilit\u00e0 e coordinazione.\nL'abitudine \u00e8 il processo mediante il quale un comportamento diventa abituale. I comportamenti si ripetono in un contesto coerente, vi \u00e8 un aumento incrementale nel collegamento tra il contesto e l'azione. Per azione si intendono sia attivit\u00e0 mentali che motorie che, dopo un periodo relativamente lungo in cui vengono ripetute, vengono poi svolte in maniera pi\u00f9 sciolta o con maggiore coordinazione dei movimenti. Questo aumenta l'automaticit\u00e0 del comportamento in tale contesto. Caratteristiche di un comportamento automatico possono essere: efficienza, mancanza di consapevolezza, la non intenzionalit\u00e0, l'incontrollabilit\u00e0.\nUna ricerca del Massachusetts Institute of Technology degli anni novanta condotta sui topi ha dimostrato che le abitudini operano in tre fasi: segnale, rituale e gratificazione; lo svolgimento di un'azione, una routine, per ottenere la ricompensa allo stimolo del segnale. \u00c8 stato visto come la gratificazione alimenti il ciclo, tanto che la routine tenda a diventare un comportamento quasi automatico ogni volta che compare un segnale, anche ad insaputa dell'individuo. Questo ciclo dell'abitudine \u00e8 stato chiamato \"habit loop\".\nCattive abitudini.\nUna cattiva abitudine \u00e8 un modello di comportamento negativo. Alcuni esempi includono: procrastinazione, irrequietezza, onicofagia.\nUn fattore chiave per distinguere una cattiva abitudine da una dipendenza o da malattia mentale \u00e8 l'elemento della forza di volont\u00e0. Se una persona sembra ancora avere il controllo sul suo comportamento, allora \u00e8 solo un'abitudine. Le buone intenzioni sono in grado di escludere l'effetto negativo delle cattive abitudini, ma il loro effetto sembra essere indipendente e le cattive abitudini restano, ma sono sottomesse invece che annullate.\nSecondo l'autore Bill Borcherdt, il momento migliore per correggere una cattiva abitudine \u00e8 prima che l'azione diventi regolare. Ecco perch\u00e9 \u00e8 pi\u00f9 facile che lo sviluppo di cattive abitudini possa essere impedito maggiormente durante l'infanzia.\nCi sono molte tecniche per la rimozione di cattive abitudini una volta che esse si sono stabilizzate. Uno dei metodi prevede l'identificazione e la rimozione dei fattori che innescano l'abitudine e che incoraggiano la sua persistenza a lungo termine.\nSolitamente in psicologia e in pedagogia, l'abitudine viene classificata come meccanismo psicologico messo in moto dalla persona per adattarsi in maniera pi\u00f9 proficua all'ambiente che lo circonda. L'abitudine diventa quindi uno dei fattori che contribuiscono in maniera maggiore alla formazione del carattere sin dalla prima infanzia.\nBuone abitudini.\nLe buone abitudini sono quei comportamenti che ci permettono di arrivare ai nostri obiettivi primari nella vita. Ci sono molte tecniche per innescare le buone abitudini, ad esempio quello di unire pi\u00f9 piccole modifiche comportamentali in una routine quotidiana.\nL'abitudine nella filosofia.\nNella storia della filosofia, sono individuabili due diversi approcci sistematici riguardo al fenomeno dell'abitudine. Una prima tendenza riduce il fenomeno ad una semplice azione motoria ripetuta in arco relativamente lungo di tempo e in maniera relativamente regolare. Tale concezione pu\u00f2 essere ravvista gi\u00e0 in Cartesio e, pi\u00f9 in generale, nelle teorie degli atomisti, e prende il nome di teoria meccanicistica.\nIl secondo approccio, pi\u00f9 naturalistico, mette in evidenza la spontaneit\u00e0 delle azioni che, ripetute a pi\u00f9 riprese, favoriscono la stabilit\u00e0 delle stesse e la loro regolarizzazione in un arco di tempo relativamente lungo. Questa tendenza si rif\u00e0 alle concezioni aristoteliche riprese poi da Maine de Biran, \u00c9mile Boutroux, Gottfried Leibniz, Felix Ravaisson-Mollien ed Henri Bergson e prende il nome di teoria vitalistica, in cui il concetto di abitudine assume connotazione positiva e l'abitudine stessa diventa il mezzo per il divenire morale.\nDi contro, Jean-Jacques Rousseau e Immanuel Kant classificarono l'abitudine in maniera negativa, ossia come ostacolo alla spontaneit\u00e0 dello spirito e alla naturalezza della libera iniziativa.\nIl peccato d'abitudine.\nNella religione cattolica, l'abitudine diviene peccato quando un'azione si ripete continuamente per difetto di volont\u00e0, sia per la prevalenza della passione, ossia per una consuetudine negativa. Il grado di gravit\u00e0 del peccato d'abitudine varia a seconda della posizione reale del peccatore."}
{"id": "562900", "revid": "62221", "url": "https://it.wikipedia.org/wiki?curid=562900", "title": "Oziorrinco", "text": ""}
{"id": "562902", "revid": "46931", "url": "https://it.wikipedia.org/wiki?curid=562902", "title": "Atomisti", "text": ""}
{"id": "562904", "revid": "6066", "url": "https://it.wikipedia.org/wiki?curid=562904", "title": "Umani", "text": ""}
{"id": "562907", "revid": "984922", "url": "https://it.wikipedia.org/wiki?curid=562907", "title": "Cantone di Beynat", "text": "Il Cantone di Beynat era una divisione amministrativa dell'Arrondissement di Brive-la-Gaillarde.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "562910", "revid": "34119", "url": "https://it.wikipedia.org/wiki?curid=562910", "title": "Cai", "text": ""}
{"id": "562911", "revid": "819238", "url": "https://it.wikipedia.org/wiki?curid=562911", "title": "Trazione ferroviaria", "text": "Si definisce trazione ferroviaria l'insieme dei vari sistemi sperimentati ed attuati, nel corso degli anni, allo scopo di trainare treni di veicoli sulle ferrovie; alcuni sono rimasti sperimentali, altri si sono consolidati e hanno continuato a svilupparsi fino ai giorni nostri.\nI primi sistemi, impiegati in genere per lo spostamento delle merci, ma anche per le persone nelle antiche tranvie cittadine, sono stati quelli a \"trazione animale\" (generalmente con cavalli, ma a volte anche con buoi). Un altro sistema di trazione molto antico \u00e8 il trasporto a fune. I due sistemi principali di trazione rimasti in uso sono quella elettrica e quella termica, principalmente diesel.\nStoria.\nLa trazione elettrica nelle ferrovie italiane.\nAlla fine del XIX secolo, l'epoca dei famosi treni di lusso \u00abOrient Express\u00bb, \u00abSud-Express\u00bb e \u00abM\u00e9diterran\u00e9e\u00bb l'Italia, prima in Europa, cerc\u00f2 di sostituire la trazione a vapore in uso sulle proprie ferrovie con quella elettrica allo scopo di migliorare il comfort ed eliminare il fastidio che la polvere di carbone arrecava ai viaggiatori.\nNel 1898 il ministro dei Lavori Pubblici ingegner Giulio Prinetti istitu\u00ec una commissione tecnica (denominata Commissione Nicoli-Grismayer) che, studiato il problema, incaric\u00f2 le due maggiori compagnie ferroviarie dell'epoca, la Societ\u00e0 Italiana per le Strade Ferrate del Mediterraneo, esercente la Rete Mediterranea, e la Societ\u00e0 italiana per le strade ferrate meridionali - Esercizio della rete adriatica, esercente la Rete Adriatica, di eseguire studi ed esperimenti per la scelta del sistema pi\u00f9 adatto di \"trazione elettrica\"&lt;ref name=\"Storia/3-11\"&gt;.&lt;/ref&gt;.\nI primi esperimenti furono quelli con automotrici ad accumulatori (1899-1904) sulla Milano-Monza e sulla Bologna-San Felice e quelli a corrente continua a 650 volt sulla linea Milano-Varese, della Rete Mediterranea, con alimentazione a terza rotaia, con elettromotrici. Gli esperimenti anche se incoraggianti comportavano per\u00f2 velocit\u00e0 e potenza modeste e autonomia insufficiente per le esigenze del servizio ferroviario, quindi verso il 1902 iniziarono sulle stesse linee gli esperimenti di captazione dell'energia elettrica attraverso la linea aerea in trifase a , utilizzando appositi locomotori del tipo RA 34 (poi E.430 delle FS), che sviluppavano la potenza di circa (circa ).\nL'ottimo risultato ottenuto sulla linea \"Valtellinese\" promosse l'estensione della trazione elettrica anche alle linee di valico a grande traffico.\nDalla captazione da terza rotaia si pass\u00f2 per sicurezza alla captazione a linea aerea che \u00e8 quella universalmente usata, anche se ad oggi permangono nel mondo diverse realt\u00e0 con captazione a terza rotaia.\nL'adozione della linea aerea miglior\u00f2 la sicurezza allontanando le parti in tensione dalle persone, ed inoltre semplificando parecchio la captazione in corrispondenza degli scambi e dei passaggi a livello; il nuovo sistema, per\u00f2, determin\u00f2 anche l'incremento della sagoma limite (e quindi delle relative opere d'arte come ponti e gallerie), e un generalizzato aumento dei costi per pali, sostegno e tensione dei fili, ecc.\nLa trazione elettrica a corrente alternata trifase.\nAgli inizi le tensioni usate non erano molto elevate, dell'ordine di 700 volt in corrente continua; in certi casi fu utilizzata anche la corrente alternata monofase. \u00c8 evidente che in tal modo non potevano ottenersi elevate potenze necessarie per il traino dei treni ma solo sufficienti per tranvie o ferrovie suburbane. Nei primi anni del XX secolo, dopo alcuni esperimenti positivi in Ungheria, in Italia venne sperimentata e si afferm\u00f2 la trazione trifase ad alta tensione (3600 volt).\nTra il 1900 e il 1930 la trazione elettrica trifase sembrava essersi affermata definitivamente dato il vasto piano di elettrificazione ad alta tensione sulle linee ferroviarie pi\u00f9 importanti del Centro-Nord.\nI vari stati europei adottarono tensioni nominali di , e \u00a0volt, e frequenze tra 15 e 20\u00a0hertz, allo scopo di conciliare l'esigenza costruttiva di motori relativamente lenti senza dover elevare troppo il numero dei poli e per contenere entro limiti accettabili le cadute induttive e le perdite di energia conseguenti alla utilizzazione della rotaia come terzo conduttore di linea.\nI locomotori avevano in genere due motori e si ottenevano quattro velocit\u00e0 di esercizio con l'ausilio d\u00ec reostati e speciali collegamenti statore-rotore che permettevano di variare il numero di poli e in seguito anche il numero di fasi.\nLa massima aderenza si otteneva mediante bielle di accoppiamento delle ruote motrici.\nIl sistema trifase pur tecnicamente valido per quanto riguarda le potenze e le tensioni di alimentazione dei motori, aveva per\u00f2 l'inconveniente di una maggiore complessit\u00e0 costruttiva della linea aerea e dei sistemi di captazione, soprattutto negli scambi e negli incroci; infatti le due fasi aeree esigevano, come \u00e8 comprensibile, la presenza di doppi pantografi, e dispositivi per mantenere la loro captazione sempre separata, anche quando le linee si incontravano o si incrociavano (la terza fase era applicata alla rotaia).\nInoltre i motori asincroni avendo caratteristiche di avviamento e regolazione meno elastiche dei motori a corrente continua erano meno adatti alle esigenze di frequenti avviamenti e fermate, e continue variazioni di velocit\u00e0. Infatti, prima dell'avvento della possibilit\u00e0 di variare con continuit\u00e0 la frequenza delle fasi di alimentazione la velocit\u00e0 di rotazione di un motore asincrono dipendeva rigidamente dalla frequenza delle fasi, dallo schema di connessione dei motori, e dal numero dei poli utilizzati da ciascun motore. Di conseguenza, usando un numero limitato di queste configurazioni, un treno con alimentazione trifase poteva viaggiare ad un numero limitato di velocit\u00e0, con \"strappi\" sia in partenza che in accelerazione, cosa che permetteva di riconoscere subito se si stava viaggiando in un treno con alimentazione asincrona. D'altra parte, il favore per la corrente alternata trifase rispetto alla corrente continua nella trazione era giustificato dal fatto che a quel tempo vi erano serie difficolt\u00e0 a produrre corrente continua a tensioni superiori a , e che i dispositivi di conversione in continua della corrente alternata ad alta tensione erano poco affidabili perch\u00e9 rotanti.\nL'elettrificazione della linea dei Giovi (con locomotori del gruppo E 550 da ) risolse il problema del traino di treni pesanti in galleria e in forte pendenza. La soluzione fu pienamente soddisfacente, sia dal punto di vista tecnico che da quello umano: con le lente motrici a vapore, infatti, erano frequenti gli svenimenti da anossia nel percorso a salire per i fumi stagnanti nei tunnel. Tali fatti produssero gravi incidenti e veri disastri, oltre che gli ovvi disagi per le persone.\nNello specifico, per quella linea, si triplicava inoltre la potenzialit\u00e0 di trasporto con aumento della velocit\u00e0 commerciale, frequenza e peso utile dei convogli.\nDopo il 1914 vennero costruiti locomotori veloci, E.330 ed E.331, che raggiungevano i , per le esigenze dei treni viaggiatori.\nVerso il 1922 venne elettrificata l'importante linea Genova-Torino-Modane e si rese pertanto necessario costruire i nuovi locomotori a quattro assi accoppiati per treni viaggiatori pesanti E.431 ed E.432 (\u00a0/\u00a0).\nNel 1927 sulla linea Roma-Sulmona venne sperimentata la trazione elettrica a a frequenza industriale con i locomotori E.470, E.472 e E.570. Questa realizzazione rappresent\u00f2 il canto del cigno del sistema e concluse il periodo della \"trifase\". La trazione trifase in Italia sopravvisse fino alla seconda met\u00e0 degli anni settanta.\nLa trazione elettrica a corrente continua.\nIl passaggio dalla trazione trifase alla trazione a corrente continua si rese necessario per vari motivi: con le tecnologie allora disponibili con la trifase non era possibile soddisfare le esigenze di una moderna rete ferroviaria o elevare le velocit\u00e0 di corsa; la complicazione dei sistemi elettromeccanici per variare il numero di poli e di fasi rendeva il sistema troppo esposto a guasti e bisognoso di frequente manutenzione. Inoltre la complicazione della linea elettrica di alimentazione ne impediva l'uso a velocit\u00e0 troppo sostenute.\nLe prime elettrificazioni a corrente continua che si possono considerare fondamentali furono negli USA dove venne elettrificata a corrente continua per una lunghezza di oltre la linea costiera atlantica.\nNelle ferrovie italiane.\nIn Italia le Ferrovie dello Stato decisero di fare esperimenti di trazione a corrente continua a sulla Benevento \u2013 Foggia ottenendo brillanti risultati (soprattutto grazie ai raddrizzatori a vapori di mercurio installati ad Apice).\nAll'inizio del 1918 la Tecnomasio Italiano-Brown-Boveri viene incaricata dell'esecuzione dei lavori che portano, il 6 ottobre 1920,\n all'inaugurazione del nuovo sistema di trazione. In seguito a ci\u00f2 la \nTorino \u2013 Ceres divenne la prima ferrovia al mondo ad aver adottato la \ntrazione elettrica a corrente continua ad alta tensione (). Per l'esercizio vennero fornite 5 locomotive elettriche di rodiggio Bo'Bo', coadiuvate successivamente da 2 automotrici elettriche di rodiggio (1A)(A1).\nA partire dal 1930 il positivo risultato degli esperimenti, il perfezionamento dei motori a corrente continua e soprattutto l'avvento dei raddrizzatori termoionici a vapore di mercurio portarono all'estensione progressiva della trazione elettrica a corrente continua a per tutte le ulteriori elettrificazioni.\nIn seguito le celle raddrizzatrici al silicio e i moderni mezzi statici di elevato rendimento e grande affidabilit\u00e0 hanno reso la corrente continua il sistema di elettrificazione in molti paesi del mondo fino alla seconda met\u00e0 del secolo scorso.\nNel secondo dopoguerra in seguito alla ricostruzione delle ferrovie si cap\u00ec che era necessario procedere, per quanto possibile, all'unificazione dei sistemi di trazione per ridurre i costi di manutenzione e le giacenze di magazzino del materiale di scorta. Nel corso della guerra erano andati distrutti circa di linee elettrificate e 523 locomotive a corrente continua.\nNel corso degli anni cinquanta si esegu\u00ec una vasta ricostruzione e proseguirono le nuove elettrificazioni a corrente continua lasciandole convivere con le linee gi\u00e0 a corrente trifase. Queste vennero progressivamente convertite alla continua nel successivo ventennio. Su molte tratte (per esempio la Savona-Torino e la Ventimiglia-Genova prima del raddoppio della linea), per economia si riutilizz\u00f2 la linea elettrica esistente bifilare avvicinando i due fili della linea aerea in modo da avere comunque un doppio filo di alimentazione (e quindi una maggiore corrente di alimentazione) per i pantografi usati dai locomotori in corrente continua.\nTra le prime locomotive elettriche a corrente continua in Italia vi furono le E.626 costruite per effettuare i primi servizi sulla Benevento - Foggia nel 1927. Il punto di forza di questo tipo di trazione era la possibilit\u00e0 di impiegare pi\u00f9 motori di trazione, a differenza dei \"classici\" due del trifase; ci\u00f2, essendo ogni singolo asse mosso dal proprio motore, permetteva di eliminare i complessi biellismi motori di accoppiamento. Le E.626 avevano una velocit\u00e0 massima di e avevano una cassa rigida in livrea castano-isabella.\nLe successive costruzioni di serie di locomotive elettriche a c.c. riguardarono i gruppi E.326, E.428, E.636, E.424, E.645 e E.646. Finita la ricostruzione e il potenziamento del parco trazione nel 1965 venne progettata una locomotiva per servizi viaggiatori veloci lungo la \"Penisola\" con rodiggio Bo' Bo', quindi con 4 assi motori; nel 1967 venne realizzata la E.444, detta in gergo \"Tartaruga\", era il simbolo di un nuovo corso delle ferrovie italiane che puntavano sulla velocit\u00e0. Infatti erano le prime locomotive in grado di raggiungere in servizio i , portati poi a . Il gruppo verr\u00e0 poi riqualificato durante gli anni novanta divenendo E.444R per il traino di treni Intercity e largamente utilizzato sulla Direttissima Firenze-Roma.\nMa alle Ferrovie dello Stato italiane serviva una locomotiva potente capace di trainare i convogli sempre pi\u00f9 pesanti. Anche i treni merci esigevano una trazione che superasse i soprattutto sulle linee pi\u00f9 impervie. Abbandonato il progetto di una E.666, nacquero le E656 (in gergo \"Caimano\") che divenne uno dei gruppi pi\u00f9 numerosi. Era una locomotiva ancora a regolazione reostatica da con rodiggio Bo' Bo' Bo'.\nLe elettromotrici.\nLe prime elettromotrici, ossia dei rotabili che trainavano se stessi erano state sviluppate ancor prima delle locomotive a corrente continua. Dal periodo anteguerra vennero costruite in sempre maggiore quantit\u00e0 e utilizzate per le linee a carattere regionale. Ma col passare degli anni le elettromotrici assumevano un ruolo sempre pi\u00f9 importante fino a effettuare treni di prestigio o rapidi. Tra queste le ALe601 per viaggi a lunga distanza sulla direttrice Milano - Napoli atte a viaggiare fino a .\nL'evoluzione delle elettromotrici ha portato alla costruzione di elettrotreni speciali, come l'ETR200, l'ETR220, l'ETR250 Arlecchino e l'ETR300, il famoso Settebello con un comfort notevole per i passeggeri, carrozze climatizzate, carrozza ristorante e un belvedere ai due estremi, che raggiungeva una velocit\u00e0 di .\nL'ulteriore evoluzione degli elettrotreni si ha con l'ETR401, il primo Pendolino con cassa oscillante costruita dalla Fiat Ferroviaria. Questo treno vedeva l'utilizzo di un dispositivo per l'inclinazione del treno nelle curve che rendesse pi\u00f9 confortevole il viaggio per i passeggeri e soprattutto consentisse una maggiore velocit\u00e0 sulle linee italiane. Durante gli anni sessanta si fecero molti esperimenti e alla fine degli anni ottanta uscir\u00e0 l'ETR450, il primo elettrotreno a cassa oscillante per i servizi ad Alta Velocit\u00e0 in Italia.\nIl ritorno del trifase: l'azionamento elettronico.\nNegli ultimi decenni lo sviluppo delle tecnologie nel campo dell'elettrotecnica e dell'elettronica di potenza e la messa a punto di sistemi di regolazione che svincolano le caratteristiche della corrente motorica (alternata o continua) da quelle della corrente alimentata al pantografo (alternata o continua) ha consentito la riscoperta dell'uso dei motori a \"corrente alternata\" e in particolare di quelli trifase che offrono il vantaggio della loro pi\u00f9 semplice struttura elettromeccanica. Non bisogna dimenticare che questi motori sono ad induzione e privi di spazzole e/o collettori a lamelle, al contrario dei motori trifase a collettore montati nei locomotori di prima generazione (quelli dell'inizio del XX secolo).\nQuanto all'intrinseco difetto di possedere una curva di caratteristica meccanica particolarmente sgradita (instabile perch\u00e9 in gran parte ascendente e solo in minima parte discendente) la moderna elettronica vi ha posto rimedio con l'estesa implementazione di sistemi di alimentazione di potenza elettrica basati su circuiti convertitori statici; questi dispositivi, pilotati da calcolatori, alimentano i motori di trazione con correnti a tensione e frequenza variabili, producendo in tal modo una caratteristica meccanica finale adeguata alla necessit\u00e0, potendo quindi riprodurre anche un funzionamento a potenza costante (ossia con curva di caratteristica meccanica avente forma di iperbole equilatera). Tali caratteristiche rendono il funzionamento della locomotiva cos\u00ec equipaggiata, oltre che stabile, particolarmente economico e funzionale nell'esercizio.\nIl motore trifase ha poi l'intrinseco vantaggio di poter funzionare automaticamente (senza modifiche o regolazioni esterne) da freno e ci\u00f2 accade semplicemente allorch\u00e9 la velocit\u00e0 di rotazione del rotore supera la velocit\u00e0 di sincronismo, velocit\u00e0 dovuta alla frequenza della corrente di alimentazione: tale caratteristica, unita alla forte ripidit\u00e0 della curva di caratteristica meccanica nell'intorno di tale valore di velocit\u00e0, rende tale motore particolarmente adatto al mantenimento di una prefissata velocit\u00e0 in condizioni variabili di resistenza al moto (come ad esempio un tracciato con successive salite e discese) senza necessit\u00e0 di variare la regolazione dell'alimentazione. In sostanza gli scostamenti dalla \"velocit\u00e0 di impostazione\" (funzione della frequenza della corrente) sono minimi sia in negativo (funzionamento in trazione) che in positivo (funzionamento in frenatura) e il passaggio dall'azione traente a quella frenante avviene spontaneamente all'aumento della velocit\u00e0 del veicolo.\nOltre a consentire il ritorno del motore asincrono ad essere competitivo per la trazione ferroviaria, il controllo elettronico permesso dai dispositivi a stato solido di potenza ha anche consentito di rendere l'uso dei motori indipendente dal tipo di alimentazione. Abbiamo cos\u00ec che uno stesso locomotore con motori asincroni pu\u00f2 funzionare sia con alimentazione continua che con alimentazione alternata a frequenza di rete. L'elettronica di potenza presente a bordo \u00e8 in grado di convertire entrambe nella corrente alternata a frequenza variabile richiesta dal motore.\nPer questo motivo si \u00e8 assistito ad una diffusione massiccia della erogazione al pantografo di corrente alternata a ad alimentare le nuove ferrovie ad alta velocit\u00e0, in ragione soprattutto della maggiore potenza erogabile al singolo convoglio e della maggiore disponibilit\u00e0 di tecnologia sviluppata in questo settore negli ultimi decenni. In realt\u00e0 utilizzando 2 linee di alimentazione a si riesce ad ottenere una tensione di alimentazione interna ai motori di .\nIl principale vantaggio di tale sistema \u00e8 la limitazione delle correnti; a parit\u00e0 di potenza impegnata le correnti in gioco sono pi\u00f9 basse (la potenza media assorbita da un motore \u00e8 il prodotto della corrente per la tensione) e quindi si hanno statisticamente meno problemi di captazione attraverso i pantografi dei locomotori, inoltre le minori correnti consentono un maggiore distanziamento delle sottostazioni elettriche, soprattutto unitamente all'uso di autotrasformatori intermedi lungo la linea; tuttavia il sistema presenta anche alcuni gravi difetti e relativi costi, di cui il principale \u00e8 sicuramente quello legato al potere di induzione magnetica (dovuto alla caratteristica della corrente alternata) che unita alla tensione elevata pu\u00f2 provocare interferenze gravi nei sistemi di telecomunicazione e che come tale impone particolari e costose accortezze nella progettazione e nella scelta dei materiali e delle componenti. Tali problemi rendono economica l'estensione di tale sistema di trazione solo nei casi dove si verificano assorbimenti di potenza puntuali elevati, come avviene, ad esempio, nelle linee veloci.\nDOTE (dirigente operativo trazione elettrica).\nCon questo termine si indica il complesso di persone e di impianti che servono a garantire la qualit\u00e0 e la continuit\u00e0 del servizio di alimentazione delle linee ferroviarie italiane a trazione elettrica. Le attivit\u00e0 del DOTE consistono nella gestione della manutenzione sia preventiva che correttiva su tutti gli impianti di alimentazione della linea di contatto e sulla linea di contatto stessa. L'attivit\u00e0 di controllo viene svolta in apposite sale con sistemi \"SCADA\" tramite i quali \u00e8 possibile verificare e manovrare l'assetto dell'intera rete.\nLa storia dei DOTE computerizzati inizia alla fine degli anni ottanta. Grazie ai finanziamenti ottenuti in occasione dei mondiali di calcio del 1990, le ferrovie italiane commissionarono il primo DOTE computerizzato per l'installazione sulla linea Roma-Fiumicino. La realizzazione di questo primo sistema venne commissionato alla Landis &amp; Gyr Italia S.p.A., poi Telegyr systems Italia, azienda gi\u00e0 fortemente attiva nel settore della produzione e distribuzione di energia per conto ENEL. Per la sua realizzazione venne scelto di operare alcune personalizzazioni su di un prodotto software che gi\u00e0 l'azienda stava sviluppando, il sistema di supervisione DS2000. Le funzioni realizzate comprendevano il monitoraggio in tempo reale dello stato degli interruttori e sezionatori elettrici e la possibilit\u00e0 di effettuare manovre senza la necessit\u00e0 di presenza di personale sul posto. Ben presto il sistema (codice interno G280) venne arricchito con una funzione denominata \"scambio moduli automatizzato\", che permetteva e permette ancora oggi la gestione in sicurezza delle interruzioni di energia necessarie per le operazioni di manutenzione sulle linee elettriche. Successivamente venne introdotta la funzione di ricerca guasti automatizzata, che permette di stabilire la posizione di un guasto manovrando opportunamente in modo automatico gli enti di sezionamento.\nIl successo del DS2000 decret\u00f2 ben presto la progressiva sostituzione di tutti i sistemi di questo tipo in Italia e divenne ben presto lo standard per l'intera rete ferroviaria italiana. Il sistema \u00e8 basato su un'architettura che ha come nodo nevralgico due server basati su OpenVMS in ridondanza calda che ricevono e trasmettono dati dalle cabine elettriche dislocate sul territorio per mezzo di elaboratori dedicati alla comunicazione, anch'essi in ridondanza calda. Gli operatori, o turnisti, operano sul sistema attraverso postazioni operative dotate di interfaccia grafica multi monitor, fino ad un massimo di 6 postazioni da 4 monitor ciascuna. Solo nel 2012, a pi\u00f9 di vent'anni di distanza, il DS2000 sta andando in pensione per essere sostituito dal sistema SF, realizzato da Siemens, che nel 2005 ha acquisito Telegyr systems.\nI limiti e i problemi dell'alimentazione a 3000 Vcc.\nCol passare degli anni, i treni sono diventati sempre pi\u00f9 pesanti e di conseguenza con la necessit\u00e0 di erogare sempre maggiori potenze; aumentano quindi anche le correnti in gioco. Questo ha fatto s\u00ec che nei sistemi come quello italiano, la corrente e la tensione assumano ordini di grandezza simili.\nQuesto fatto ha reso sempre pi\u00f9 complesse le problematiche di protezione delle linee di contatto. Avere carichi che richiedono correnti dell'ordine di 3000/4000 ampere, significa avere resistenze di carico di valore anche inferiori ad 1 ohm, e quindi la possibilit\u00e0, da parte degli interruttori di protezione della linea (extrarapidi) di \"confondere\" il carico assorbito da un treno sotto sforzo con un cortocircuito di linea, soprattutto se il guasto \u00e8 ad una distanza considerevole.\nNell'alimentazione a 3000 Vcc quindi si adottano degli schemi di protezione dove in condizioni di normale utilizzo, un determinato tratto di linea \u00e8 alimentato sempre contemporaneamente da due interruttori automatici ed elettricamente isolato dai tratti successivi e precedenti dai cosiddetti \"spazi d'aria\".\nPer garantire l'interruzione dell'alimentazione in caso di guasto, i due interruttori e, talvolta, dei relais voltmetrici posti lungo la linea, sono interconnessi tra loro da un cavo detto \"coppia di relazione\", percorso costantemente da una bassa tensione continua (). L'apertura di uno solo dei due interruttori, cos\u00ec come l'intervento del relais voltmetrico lungo la linea, provoca l'interruzione della corrente di relazione e l'immediata apertura dell'interruttore anche dall'altro lato del circuito di relazione.\nTale sistema \u00e8 realizzato grazie ad appositi dispositivi montati sull'interruttore (Asservimenti o ASDE).\nTale meccanismo di relazione pu\u00f2 essere disabilitato o dal quadro di controllo dell'interruttore extrarapido o tramite telecomando dalla sala controllo. In questo caso la taratura della soglia di intervento della protezione viene automaticamente modificata al valore di \"taratura bassa\". Tale accorgimento \u00e8 necessario perch\u00e9 la comunicazione elettrica fra i due interruttori viene a mancare.\nIn ogni sottostazione di alimentazione quindi, esistono almeno due interruttori extrarapidi per ogni binario, uno appartenente al circuito di relazione della sottostazione di alimentazione precedente e uno appartenente al circuito di relazione della sottostazione successiva. Normalmente tali circuiti sono isolati tra loro, in altre parole, se lungo la linea ci sono le tre sottostazioni di alimentazione A, B, C; in condizioni di funzionamento normale un circuito di relazione va da A a B ed uno va da B a C. Tale condizione di funzionamento \u00e8 quella di normale assetto e assume il nome di \"continuit\u00e0 elettrica interna\", cio\u00e8 le tratte A-B e B-C sono rese equipotenziali perch\u00e9 i due interruttori sono chiusi ed entrambi prelevano dalla sbarra interna alla sottostazione (sbarra omnibus).\nIn caso di fuori servizio di uno o di entrambi gli interruttori della stessa sottostazione, vengono aperti entrambi gli interruttori e chiuso un sezionatore esterno alla sottostazione (sezionatore di seconda fila) che interconnette le linee di contatto A-B e B-C. La chiusura del sezionatore di seconda fila provoca, grazie ai dispositivi ASDE, l'interconnessione anche dei circuiti di relazione A-B e B-C. In questo modo le tratte A-B e B-C risultano interconnesse ed assumono l'aspetto di un'unica tratta composta dalla somma delle due, che va quindi da A a C. Tale assetto di rete si dice \"prolungamento tratta\", o \"continuit\u00e0 metallica esterna\".\nTipi di trazione.\nTrazione a vapore.\nAgli inizi dell'Ottocento in Inghilterra, in seguito allo sviluppo del motore a vapore come sostituto meccanico del cavallo per il traino dei convogli di carrelli di carbone nelle miniere, la tecnologia ferroviaria adott\u00f2 la \"trazione a vapore\", che consent\u00ec il rapido diffondersi delle ferrovie in tutto il mondo a cavallo tra il XIX e il XX secolo.\nQuale combustibile per l'alimentazione delle caldaie venne presto utilizzato il carbone fossile, ma in alcune aree del mondo anche il carbone di legna e, specie nelle piccole ferrovie boschive, anche la legna in pezzi. Dalla met\u00e0 del XX secolo cominci\u00f2 ad essere usata anche l'alimentazione ad olio combustibile e a nafta. Vennero sperimentate anche alimentazioni a gas metano, presto abbandonate a causa di gravi incidenti.\nAllo scopo di aggiornare la tecnologia costruttiva della trazione a vapore ed aumentarne prestazioni e rendimento sono state costruite anche locomotive con caldaie ad alta pressione; nonostante ci\u00f2 tale sistema di trazione, se si eccettuano alcuni servizi turistici, \u00e8 pressoch\u00e9 scomparso e sopravvive in maniera consistente solo in alcune regioni dell'Asia e dell'Africa.\nTrazione elettrica.\nDagli inizi del XX secolo si \u00e8 sviluppato progressivamente un ulteriore tipo di trazione basato sull'uso di motori elettrici; il sistema definito \"trazione elettrica\" \u00e8 oggi quello tecnologicamente pi\u00f9 evoluto e caratterizza fra l'altro tutte le ferrovie ad alta velocit\u00e0 di recente realizzazione. Le ragioni della sua affermazione risiedono nella maggiore affidabilit\u00e0 elettromeccanica e nella sua maggiore economicit\u00e0 di esercizio nelle ferrovie a traffico intenso; \u00e8 inoltre quello a minore inquinamento ambientale e consente con opportuni sistemi anche un certo recupero di energia nelle discese e nelle fasi di rallentamento o frenatura.\nTrazione termica.\nLa \"Trazione Termica\" o \"Diesel,\" attuata mediante l'uso di motori endotermici agli inizi anche a benzina o benzolo ma in seguito quasi esclusivamente diesel a partire dagli inizi del XX secolo si \u00e8 progressivamente diffusa in tutto il mondo, in Europa generalmente sulle linee a traffico medio-basso ma quasi generalizzata in Asia e nelle Americhe.\nI tipi di Trazione Diesel attuali sono:\nLocomotiva Diesel-Meccanica.\nRientrano in questa categoria le locomotive che trasmettono il moto del motore alle ruote per mezzo di una serie di organi i cui principali sono:\nTrazione Diesel-Elettrica.\n\u00c8 il tipo di locomotiva che allo scopo di semplificare il sistema di trasmissione della forza di trazione alle ruote, che diviene costruttivamente pi\u00f9 critico alle potenze elevate, utilizza il motore termico allo scopo di generare corrente elettrica a bordo, mentre il resto del complesso di trazione \u00e8 elettrico. Si tratta, semplificando, di una locomotiva elettrica alimentata da un gruppo elettrogeno di grande potenza. Fino agli anni settanta la corrente generata a bordo era continua a tensione dell'ordine dei 1000 volt o poco pi\u00f9, ma l'avvento dell'elettronica di potenza che ha permesso la costruzione di inverter e circuiti di regolazione a frazionamento ha reso pi\u00f9 conveniente la generazione di corrente alternata trifase modulabile in tensione e frequenza e l'utilizzazione del pi\u00f9 semplice e robusto motore trifase di trazione. La trasmissione di una locomotiva diesel-elettrica \u00e8 costituita da:\nTrazione Diesel-Idraulica.\nTale tipo di trasmissione \u00e8 quello scelto dalla \"scuola tedesca\" che comprende anche altri costruttori nord-europei. \nLa costruzione \u00e8 senz'altro pi\u00f9 complessa rispetto ad altri tipi di trasmissione in quanto prevede di massima:\nTali sistemi meccanici richiedono un elevato grado di precisione date le masse rotanti in gioco e le potenze da trasmettere.\nSistemi sperimentali.\nOrmai definitivamente abbandonato invece \u00e8 il sistema di \"trazione ad elica\".\nIl primo esperimento di trazione ad elica di cui si ha conoscenza venne operato da un reparto di aviatori tedeschi e riguarda l'applicazione di un motore d'aereo ad un carro pianale avvenuta nel 1916 su una linea a scartamento ridotto della Palestina. Il veicolo raggiunse la velocit\u00e0 di 90 chilometri orari. Tuttavia il primo uso industriale vero e proprio sembra essere stato quello del 1929, in Inghilterra, adottato dal costruttore, Bennie, su dei veicoli a forma di siluro che muniti di due eliche per poter viaggiare nei due sensi, percorrevano una ferrovia sospesa di circa 2 chilometri. L'ultimo tentativo avvenne in Germania nel 1931, sull'onda dei successi dei dirigibili, che usavano proprio la propulsione ad elica, su una automotrice con struttura in lega leggera, progettata dall'ing. Kruckenberg, che sulla linea Amburgo-Berlino, tra Bergdorf e Spandau stabil\u00ec il primato mondiale per quel tipo di trazione raggiungendo i . Nonostante questo il mezzo non entr\u00f2 mai in esercizio regolare. Gli esperimenti effettuati miravano principalmente alla velocit\u00e0 elevata ma dimostrarono i pesanti limiti del sistema.\nI motivi dell'insuccesso erano ascrivibili essenzialmente alla necessit\u00e0 di costruire veicoli molto leggeri per compensare le difficolt\u00e0 di avviamento, quindi di costosa costruzione e non atti ad aumenti del carico previsto, nonch\u00e9 alla necessit\u00e0 di una sagoma limite maggiorata per poter circolare; Infine, concorse all'abbandono del progetto lo sviluppo dell'uso di motori elettrici ed endotermici sempre pi\u00f9 veloci ed affidabili nella trazione ferroviaria."}
{"id": "562913", "revid": "486946", "url": "https://it.wikipedia.org/wiki?curid=562913", "title": "Fonti energetiche rinnovabili", "text": ""}
{"id": "562926", "revid": "2175", "url": "https://it.wikipedia.org/wiki?curid=562926", "title": "Cantoni di Brive-la-Gaillarde", "text": ""}
{"id": "562931", "revid": "110157", "url": "https://it.wikipedia.org/wiki?curid=562931", "title": "Cantone di Donzenac", "text": "Il Cantone di Donzenac era una divisione amministrativa dell'Arrondissement di Brive-la-Gaillarde.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "562934", "revid": "984922", "url": "https://it.wikipedia.org/wiki?curid=562934", "title": "Cantone di Juillac", "text": "Il Cantone di Juillac era una divisione amministrativa dell'Arrondissement di Brive-la-Gaillarde.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "562938", "revid": "124200167", "url": "https://it.wikipedia.org/wiki?curid=562938", "title": "Scratch", "text": "Lo scratch (italianizzato in \"scratchare\") \u00e8 una tecnica propria del turntablism inventata da Grand Wizard Theodore, un DJ pioniere dell'hip hop originario di New York. Theodore svilupp\u00f2 la tecnica da Grandmaster Flash, che la descrive come \"niente altro che il cue inverso che senti in cuffia maneggiando il vinile prima di farlo sentire al pubblico\" (Toop, 1991). Anche Kool DJ Herc fu un'importante figura nel nascere dello scratching.\nLa tecnica ha il proposito di accentuare il lavoro del DJ, creando un assortimento di suoni mediante la manipolazione ritmica di un vinile (oggi, con uno strumento come un CDJ, si pu\u00f2 scratchare anche con un CD, anche se non si parla di scratching).\nLo \"scratchare\", frutto della cultura Hip Hop \u00e8 stato poi adottato anche in altre forme musicali. Nell'Hip Hop, lo scratching \u00e8 ancora di grande importanza per determinare l'abilit\u00e0 di un DJ, e si tengono in tutto il mondo competizioni nelle quali DJ si danno battaglia mostrando il loro virtuosismo nello scratch.\nIl giradischi pi\u00f9 utilizzato da chi scratcha \u00e8 il Technics SL1200 MKII, un vero pioniere in questo campo."}
{"id": "562939", "revid": "984922", "url": "https://it.wikipedia.org/wiki?curid=562939", "title": "Cantone di Larche", "text": "Il Cantone di Larche era una divisione amministrativa dell'Arrondissement di Brive-la-Gaillarde.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "562941", "revid": "767487", "url": "https://it.wikipedia.org/wiki?curid=562941", "title": "Joe Preston", "text": "Biografia.\nHa fatto parte di diverse band, tra le quali gli Earth (1991-1993), i Melvins (1991-1992), i Men's Recovery Project, The Need (2000), High on Fire e Sunn O))). Dopo aver concluso l'esperienza con i Melvins, ha sviluppato un progetto solista chiamato Thrones, creato nel 1994, con il quale ha pubblicato diversi album."}
{"id": "562942", "revid": "74801", "url": "https://it.wikipedia.org/wiki?curid=562942", "title": "Maurice Ascalon", "text": "Biografia.\nNato nell'Ungheria orientale, fin da piccolo era determinato nel voler assecondare la sua passione artistica, tuttavia per farlo fu costretto ad abbandonare le proprie radici di ebraismo ultrareligioso chassidico perch\u00e9 nello Shtetl dell'Ungheria orientale dove crebbe l'espressione artistica veniva biasimata. A quindici anni Maurice lasci\u00f2 la famiglia e la casa della sua infanzia per studiare arte all'Accademia delle Belle Arti di Bruxelles. Port\u00f2 con s\u00e9 una profonda conoscenza dei rituali e delle tradizioni delle cerimonie ebraiche, a cui in seguito attinse per le sue sperimentazioni artistiche.\nNel 1934, dopo aver intrapreso la propria formazione artistica prima a Bruxelles e poi a Milano, Maurice migr\u00f2 nell'allora Palestina (che poi sarebbe diventata terra di Israele). L\u00e0 incontr\u00f2 la sua futura moglie, Ziporah Kartujinsky, un'ebrea polacca, nipote del noto cartografo e scienziato che portava lo stesso cognome; Ziporah, morta nel 1982, divenne lei stessa scultrice in et\u00e0 gi\u00e0 avanzata e cre\u00f2 magnifici bassorilievi raffiguranti la vita Shtetl della sua infanzia.\nNel 1939, Maurice Ascalon ide\u00f2 e cre\u00f2 \"The Toiler of the Soil, the Laborer and the Scholar\", una scultura di rame enorme (14 piedi d'altezza) in rilievo a sbalzo ottenuta mediante martello. Rappresenta tre figure e decorava la facciata del Padiglione della Palestina ebraica alla Fiera mondiale di New York del 1939. Questo lavoro gli fu commissionato proprio per questo padiglione che \u00e8 cos\u00ec importante a livello storico perch\u00e9 presentava al mondo l'idea di uno stato ebraico moderno. Ora quest'opera d'arte si trova allo Spertus Museum di Chicago.\nAlla fine degli anni Trenta, Maurice fond\u00f2 una societ\u00e0 israeliana di arte decorativa, la Pal-Bell, che produceva menorah in bronzo e ottone a marchio registrato e altri articoli funzionali e decorativi, sia di stampo ebraico sia laici, esportati in tutto il mondo in grandi quantit\u00e0. Il riconoscibilissimo design tipico di Maurice (talvolta art d\u00e9co, tal altra pi\u00f9 tradizionale) introdusse l'uso di una patina di color verde grazie all'azione chimica (il verderame) nella fabbricazione israeliana in metallo, caratteristica che ancora adesso \u00e8 il segno distintivo del settore artigianale israeliano. Durante la guerra d'indipendenza israeliana del 1948 Maurice mise a punto delle munizioni per l'esercito israeliano e, su richiesta del governo di Israele, convert\u00ec la sua azienda alla produzione di munizioni per lo sforzo bellico. Nel 1956 Maurice migr\u00f2 negli Stati Uniti d'America.\nAlla fine degli anni Cinquanta e durante gli anni Sessanta, Maurice visse a New York e a Los Angeles. Divenne famoso come maestro argentiere creando per le sinagoghe stupende corone Torah e altri oggetti cerimoniali ebraici di cui venne a conoscenza durante la giovinezza. Per un po' di tempo insegn\u00f2 scultura alla facolt\u00e0 di belle arti alla University of Judaism di Los Angeles.\nAlla fine degli anni Settanta, il laboratorio di Maurice, ora formalmente soprannominato \"Studio Ascalon\", si trasfer\u00ec nell'area di Filadelfia. Divenne (e lo \u00e8 ancora sotto la direzione del figlio David Ascalon) uno studio artistico multisfaccettato dedito all'ideazione e alla creazione di arte sito-specifica per il culto e gli spazi pubblici.\nNel febbraio 2003, Maurice Ascalon ha compiuto novanta anni a Cuernavaca, in Messico, dove viveva col figlio maggiore Adir Ascalon, scultore e pittore surrealista che ha collaborato con il noto muralista messicano David Alfaro Siqueiros. Maurice \u00e8 morto nell'agosto 2003 dopo una lunga e proficua vita a causa delle complicanze della malattia di Parkinson, malattia che ha dovuto affrontare negli ultimi dieci anni di vita.\nI lavori commissionati a Maurice Ascalon includono le installazioni permanenti in luoghi di culto e spazi pubblici in tutti gli Stati Uniti, Messico e Israele. I suoi lavori hanno partecipato a delle mostre e fanno parte delle collezioni di istituzioni come il Jewish Museum (New York), il Museum of American Jewish History di Philadelphia, lo Spertus Museum di Chicago e della University of Judaism di Los Angeles."}
{"id": "562944", "revid": "984922", "url": "https://it.wikipedia.org/wiki?curid=562944", "title": "Cantone di Lubersac", "text": "Il Cantone di Lubersac era una divisione amministrativa dell'Arrondissement di Brive-la-Gaillarde.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "562947", "revid": "287204", "url": "https://it.wikipedia.org/wiki?curid=562947", "title": "Cantone di Malemort-sur-Corr\u00e8ze", "text": "Il Cantone di Malemort-sur-Corr\u00e8ze \u00e8 una divisione amministrativa dell'Arrondissement di Brive-la-Gaillarde.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 6 a 5 comuni.\nComposizione.\nI 6 comuni facenti parte prima della riforma del 2014 erano:\nDal 2015 i comuni appartenenti al cantone sono passati a 5, diventati i seguenti 4 dal 1\u00ba gennaio 2016 a seguito della fusione dei comuni di Malemort-sur-Corr\u00e8ze e Venarsal a formare il nuovo comune di Malemort.:"}
{"id": "562950", "revid": "110157", "url": "https://it.wikipedia.org/wiki?curid=562950", "title": "Cantone di Meyssac", "text": "Il Cantone di Meyssac era una divisione amministrativa dell'Arrondissement di Brive-la-Gaillarde.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "562951", "revid": "1646297", "url": "https://it.wikipedia.org/wiki?curid=562951", "title": "Rapporti Kinsey", "text": "I rapporti Kinsey sono due libri sul comportamento sessuale dell'essere umano: Sexual Behaviour in the Human Male (\"Il comportamento sessuale dell'uomo\"; 1948) e Sexual Behaviour in the Human Female (\"Il comportamento sessuale della donna\"; 1953), scritti dai Dott.ri Alfred Kinsey, Wardell Pomeroy e altri. Kinsey era un biologo presso l'Universit\u00e0 dell'Indiana e il fondatore dell'Istituto Kinsey.\nI risultati del suo lavoro ebbero un'enorme risonanza presso la gente comune e furono immediatamente considerati controversi e sensazionalistici. Essi sfidavano le conoscenze convenzionali sulla sessualit\u00e0 e si occupavano di argomenti che in precedenza erano considerati tab\u00f9. La credenza che l'eterosessualit\u00e0 e l'astinenza fossero la norma, statisticamente nonch\u00e9 eticamente, non erano mai stati messi in discussione prima di allora sulla base di una ricerca statistica e scientifica di quelle dimensioni.\nScoperte.\nOrientamento sessuale.\nProbabilmente le scoperte pi\u00f9 citate dai Rapporti Kinsey riguardano la prevalenza di differenti orientamenti sessuali, in particolar modo a sostegno della tesi che il 10% della popolazione sia gay. In verit\u00e0 questi risultati non sono cos\u00ec chiari, e lo stesso Kinsey disapprovava l'uso di termini come \"eterosessuale\" e \"omosessuale\" per descrivere gli individui, asserendo che la sessualit\u00e0 cambia col tempo, e che il comportamento sessuale pu\u00f2 essere compreso sia come contatto fisico sia come fenomeno psicologico (desiderio, attrazione sessuale, fantasia).\nScala di valutazione Kinsey.\nKinsey introdusse una nuova scala di valutazione che sostituiva le tre categorie fino ad allora accettate di eterosessualit\u00e0, bisessualit\u00e0 e omosessualit\u00e0. La Scala Kinsey, misura il comportamento sessuale assegnando valori che vanno da 0 a 6, dove 0 sta ad indicare un comportamento totalmente eterosessuale e 6 un comportamento totalmente omosessuale. Con 1 considera un individuo in prevalenza eterosessuale e solo occasionalmente omosessuale. Con 2 un individuo di solito eterosessuale ma pi\u00f9 che occasionalmente omosessuale. Con 3 un individuo equamente omosessuale che eterosessuale, e cos\u00ec via. Fu inoltre creata una particolare categoria, X, per indicare coloro che sono privi di desiderio sessuale.\nI rapporti trovarono che quasi il 46% degli individui maschi ha \"interagito\" sessualmente con persone di entrambi i sessi nel corso della vita adulta, e il 37% ha avuto almeno un'esperienza omosessuale. L'11.6% degli uomini di etnia caucasica (fra 20 e 35 anni) ha ottenuto un valore sulla scala di Kinsey pari a 3 (esperienze/attrazioni eterosessuali e omosessuali in pari quantit\u00e0) nella vita adulta. Lo studio inoltre riporta che il 10% dei maschi americani \u00e8 stato \"pressoch\u00e9 esclusivamente omosessuale per almeno tre anni tra i 16 e i 55 anni\" (ovvero, nella scala tra 5 e 6).\nAl 7% delle persone di sesso femminile non sposate (et\u00e0 20-35) e al 4% delle sposate (et\u00e0 20-35) fu assegnato un valore sulla scala di Kinsey di 3 (esperienze/attrazioni eterosessuali e omosessuali in pari quantit\u00e0). Dal 2% al 6% delle donne, et\u00e0 20-35, erano pressoch\u00e9 esclusivamente omosessuali e dall'1% al 3% delle donne non sposate erano esclusivamente omosessuali.\nMasturbazione.\nIl 62% delle donne riportarono di aver praticato la masturbazione. Il 45% delle donne che riport\u00f2 di aver praticato la masturbazione dichiar\u00f2 di poter raggiungere l'orgasmo in 3 minuti. Il 92% degli uomini dichiar\u00f2 di essersi masturbato.\nSesso all'interno del matrimonio.\nLa frequenza media di coiti all'interno del matrimonio dichiarata dalle donne fu: 2.8 volte per settimana, prima dei vent'anni; 2.2 volte per settimana, entro i 30 anni; e 1.0 volte per settimana, entro i 50.\nSesso extraconiugale.\nKinsey stim\u00f2 che circa il 50% degli uomini sposati ha avuto esperienze sessuali extraconiugali. All'interno del campione, il 26% delle donne ha avuto esperienze sessuali extraconiugali entro i quarant'anni. Tra uno ogni sei uomini e una ogni dieci donne di et\u00e0 26-50 aveva rapporti sessuali extraconiugali.\nSadomasochismo.\nIl 12% delle donne e il 22% degli uomini testimoni\u00f2 di aver avuto una reazione erotica ad una storia di stampo sadomasochistico, e il 55% delle donne e il 50% degli uomini conferm\u00f2 di aver trovato sessualmente stimolante l'esperienza di essere percossi.\nSessualit\u00e0 infantile.\nNel capitolo V del rapporto, figurano i risultati di \"esperimenti\" sulla sessualit\u00e0 dei bambini. Gli esperimenti erano volti a dimostrare la capacit\u00e0 dei bambini (anche di et\u00e0 prescolare) di \"provare un orgasmo\". Questo capitolo del rapporto, apparentemente ignorato dai contemporanei di Kinsey, \u00e8 stato oggetto di un girato nel 1998, intitolato \"I pedofili di Kinsey\", il quale suggerisce che i dati riportati possano essere il frutto di abusi sessuali sui bambini, riferiti da pedofili:\nMetodologia dell'inchiesta.\nI dati furono raccolti essenzialmente con interviste, strutturate in modo da mantenere confidenziali i contenuti. Altre fonti includono i diari di pedofili. I dati furono poi informatizzati per essere analizzati. Tutto questo materiale, comprese le note originarie dei ricercatori, resta disponibile al Kinsey Institute per i ricercatori qualificati che dimostrino la necessit\u00e0 di visionarli. \nLe statistiche furono costruite e interpretate pi\u00f9 attentamente di quanto fosse d'uso a quel tempo, e la riservatezza dell'oggetto fu pi\u00f9 attentamente protetta. In ogni caso, il soggetto stesso si rese sensazionale. Basandosi sui suoi dati e scoperte, altri asserirono che il 10% della popolazione sia omosessuale, e che le donne accrescono le loro prospettive di soddisfazione nel matrimonio masturbandosi anticipatamente. Nessuna delle due affermazioni fu fatta da Kinsey, ma entrambe furono (e continuano ad essere) attribuite a questi.\nCritiche.\nI libri furono largamente criticati dai conservatori in quanto considerati promotori della depravazione. \"Il comportamento sessuale dell'uomo\" fu posto in due liste ultra-conservatrici dei peggiori libri della modernit\u00e0. Si classific\u00f2 terzo nel \"50 Worst Books of the Twentieth Century\" dell'Intercollegiate Studies Institute, e quarto sul \"Ten Most Harmful Books of the Nineteenth and Twentieth Centuries\" di Human Events.\nOltre alle obiezioni di tipo moralistico, altre critiche sono rivolte al metodo utilizzato nella scelta del campione da esaminare. Nel 1948, lo stesso anno della pubblicazione originale del rapporto, una commissione dell'American Statistical Association, che includeva importanti statistici come John Tukey condann\u00f2 la procedura di scelta del campione. Tukey fu forse il pi\u00f9 accanito critico, ed afferm\u00f2: \"Una selezione casuale di tre persone sarebbe stata certamente migliore di una selezione di 300 operata dal signor Kinsey\". La critica si fondava principalmente sulla sovrarappresentazione di alcuni gruppi all'interno del campione: il 25% era, o era stato, in prigione, ed il 5% era costituito da uomini che si prostituivano.\nUna critica legata a quella di Tukey \u00e8 stata formulata da alcuni dei maggiori psicologi del tempo, tra cui Abraham Maslow. Questi ultimi sostenevano che Kinsey non aveva considerato la distorsione dei risultati derivante dal fatto che i dati di partenza rappresentavano solamente coloro che acconsentivano a partecipare all'indagine (trascurando deliberatamente il fatto che negli anni in cui Kinsey svolse la sua inchiesta, comportamenti come l'adulterio, l'omosessualit\u00e0 e anche i rapporti orali ed anali fra adulti consenzienti in privato, negli Usa erano reati puniti col carcere, pertanto discuterne con un campione assolutamente casuale era semplicemente impossibile).\nIn risposta a tali critiche Kinsey decise di produrre un terzo volume, specificamente sull'omosessualit\u00e0, visto che la massima parte delle obiezioni si concentravano sull'accusa di avere incredibilmente \"esagerato\" il numero dei comportamenti omosessuali, prima di lui considerati marginali e limitati ad una minoranza quasi trascurabile di devianti.\nTuttavia, come raccontato in dettaglio dal suo collaboratore Clarence Arthur Tripp (nel suo libro \"The homosexual matrix\", 1975, traduzione italiana: \"La questione omosessuale\", Rizzoli, 1978), una volta annunciato il progetto "}
{"id": "562952", "revid": "984922", "url": "https://it.wikipedia.org/wiki?curid=562952", "title": "Cantone di Vigeois", "text": "Il Cantone di Vigeois era una divisione amministrativa dell'Arrondissement di Brive-la-Gaillarde.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "562954", "revid": "640277", "url": "https://it.wikipedia.org/wiki?curid=562954", "title": "Lista delle stelle pi\u00f9 vicine", "text": ""}
{"id": "562955", "revid": "287204", "url": "https://it.wikipedia.org/wiki?curid=562955", "title": "Cantone di Argentat", "text": "Il Cantone di Argentat \u00e8 una divisione amministrativa dell'Arrondissement di Tulle.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 11 a 30 comuni.\nComposizione.\nGli 11 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 30:"}
{"id": "562957", "revid": "1086846", "url": "https://it.wikipedia.org/wiki?curid=562957", "title": "Associazione Sportiva Roma 1934-1935", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1934-1935.\nStagione.\nLa stagione comincia con una delle pi\u00f9 clamorose cessioni della storia romanista, quella del capitano Ferraris alla da riferirsi a un'operazione di sfoltimento e ringiovanimento della rosa attuata dal presidente Sacerdoti, il quale a fine stagione decide di dimettersi e di lasciare il posto ad Antonio Scajola, uno dei fondatori della societ\u00e0. Anche Enrique Guaita, capocannoniere del campionato con 28 gol in 29 partite, record assoluto nei tornei a sedici squadre, lascer\u00e0 la squadra al termine della stagione. La squadra, nonostante la grande forma dell'oriundo, non arriva oltre il quarto posto: la causa di tale insuccesso \u00e8 da ricollegare a una situazione di malessere all'interno dello spogliatoio causata dai continui litigi tra Fulvio Bernardini e l'italo-argentino Andr\u00e9s Stagnaro, mentre un secondo problema era legato al difensore Renato Bodini che era stato trattenuto contro la sua volont\u00e0.\nMaglie e sponsor.\nLa divisa primaria della Roma \u00e8 costituita da maglia rossa con collo a V giallo e bordo manica giallo, pantaloncini bianchi e calzettoni neri con banda giallorossa orizzontale; la seconda divisa presenta una maglia bianca, pantaloncini bianchi e calzettoni neri, questi con una banda giallorossa orizzontale. Nelle partite casalinghe viene usata anche una divisa completamente nera con maglia con colletto a polo, in onore del governo fascista. I portieri hanno due divise: la prima costituita da maglia nera, colletto a polo e bordo manica giallorosso, la seconda grigia con colletto a polo; calzettoni e calzoncini sono neri, questi ultimi con bande giallorosse orizzontali.\nOrganigramma societario.\nDi seguito l'organigramma societario.\nRosa.\nDi seguito la rosa.\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dalle edizioni cartacee dei giornali dell'epoca."}
{"id": "562958", "revid": "21591", "url": "https://it.wikipedia.org/wiki?curid=562958", "title": "Trenino delle dolomiti", "text": ""}
{"id": "562959", "revid": "21591", "url": "https://it.wikipedia.org/wiki?curid=562959", "title": "Treno delle dolomiti", "text": ""}
{"id": "562961", "revid": "767487", "url": "https://it.wikipedia.org/wiki?curid=562961", "title": "Thrones", "text": "Thrones \u00e8 il progetto solista di Joe Preston, bassista che ha fatto parte di varie band (Earth (1991-1993), i Melvins (1991-1992), i Men's Recovery Project, The Need (2000), High on Fire e Sunn O))).\nBiografia.\nIl progetto Thrones nasce nel 1994, con la produzione di una cassetta per la casa discografica Punk in my Vitamin?. Subito dopo viene pubblicato il 7\" \"The Reddleman\", e un singolo split con i Behead The Prophet, No Lord Shall Live. Nel 1996, Thrones firma con la Communion Records, per la quale pubblica l'album \"Alraune\". Successivamente firma con la Kill Rock Stars e pubblica il singolo \"The Suckling\" e la compilation \"Some Songs\". Nel 1999 pubblica l'EP \"White Rabbit\", seguito da \"Sperm Whale\" nel 2000 (EP). Questi due ultimi EP faranno parte del CD \"Sperm Whale\". Nel 2005, una compilation di materiale vario dal 1994 al 2001 viene pubblicato dalla Southern Lord Records, con il titolo \"Day Late, Dollar Short\". La musica di Thrones si pu\u00f2 identificare come rock sperimentale."}
{"id": "562973", "revid": "767487", "url": "https://it.wikipedia.org/wiki?curid=562973", "title": "L'attacco di Jack-Jack", "text": "L'attacco di Jack-Jack (\"Jack-Jack Attack\") \u00e8 un cortometraggio d'animazione statunitense del 2005 diretto da Brad Bird.\nIl corto, prodotto dalla Pixar Animation Studios e pubblicato nel 2005, nasce come spin-off de \"Gli Incredibili - Una \"normale\" famiglia di supereroi\". Nella parte finale del film, la baby-sitter, Kari, di Jack-Jack (il piccolo figlioletto dei coniugi Parr), telefona preoccupata alla signora Parr dal momento che il piccolo della famiglia sembra avere strani poteri. Della scena si capisce soltanto che Kari ha avuto dei seri problemi con il piccolo e che \u00e8 grata che Helen abbia chiamato il sostituto per Jack-Jack, ma nei contenuti speciali del DVD \u00e8 presente il cortometraggio \"L'attacco di Jack-Jack\", che amplia la parte in questione.\nIl corto avrebbe dovuto essere parte del film, ma \u00e8 stato tagliato dal montaggio e il regista, Brad Bird, ha scelto di ampliarlo e di trasformarlo in un cortometraggio.\nTrama.\nIn un ambiente buio, l'agente Rick Dicker sta interrogando la baby-sitter Kari, riguardo alla presunta manifestazione dei poteri di un beb\u00e8 di nome Jack-Jack. La ragazza racconta di essere stata assunta all'improvviso e di non sapere le eventuali esigenze del neonato.\nUn flashback mostra come il piccolo volando si siede sul soffitto rovesciando il biberon in testa alla malcapitata baby-sitter e fluttua nell'aria attraversando le pareti.\nLa baby-sitter decide quindi di legare il neonato ad un peso, in modo che non scappi. Comincia a giocare con lui, mostrandogli delle figure, che il bambino imita con le mani o con dei gesti. Quando per\u00f2 Kari gli mostra un focolare, il piccolo prende fuoco, incendiando gli oggetti. La ragazza si vede costretta a \"spegnere\" il figlioletto dei Parr, mettendolo nella vasca del bagno. La mattina successiva il soggiorno della casa \u00e8 distrutto e Kari, stremata ed esausta, \u00e8 seduta con un estintore, pronta a \"spegnere\" Jack-Jack o a riflettere i raggi che emana dagli occhi. Tutti poteri che si manifestano, quasi a singhiozzo.\nQuando la babysitter sembra non sapere pi\u00f9 che pesci pigliare, ecco che alla porta si presenta il nuovo babysitter, Sindrome.\nDopo la fine del racconto, Dicker domanda se abbia raccontato il fatto a qualcuno. La ragazza risponde che, s\u00ec, l'ha raccontato alla famiglia, ma non le hanno creduto. Dopo una breve pausa, la baby-sitter, sospirando, dice che vorrebbe desiderare di dimenticare l'accaduto. Dicker, attivando un dispositivo che colpisce in fronte Kari, risponde che dimenticher\u00e0 presto l'accaduto."}
{"id": "562977", "revid": "110157", "url": "https://it.wikipedia.org/wiki?curid=562977", "title": "Cantone di Corr\u00e8ze", "text": "Il Cantone di Corr\u00e8ze era una divisione amministrativa dell'Arrondissement di Tulle.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "562979", "revid": "767487", "url": "https://it.wikipedia.org/wiki?curid=562979", "title": "Cantone di \u00c9gletons", "text": "Il Cantone di \u00c9gletons \u00e8 una divisione amministrativa dell'Arrondissement di Tulle.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 8 a 18 comuni.\nComposizione.\nGli 8 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 18:"}
{"id": "562985", "revid": "1005847", "url": "https://it.wikipedia.org/wiki?curid=562985", "title": "Ferrovie italiane", "text": "La rete delle ferrovie italiane ammonta, al 31 dicembre 2019, a in esercizio di tratte di propriet\u00e0 statale gestite dalla societ\u00e0 Rete Ferroviaria Italiana. A queste vanno sommate quasi \u00a0km di linee secondarie (di cui circa \u00a0km a binario unico) di propriet\u00e0 regionale e gestite da altre societ\u00e0 di capitali pubblici e privati.\nLo sviluppo della rete raggiunse il suo massimo nella prima met\u00e0 del XX secolo, quando le linee ferroviarie percorrevano ormai ogni parte del territorio nazionale. Era tuttavia presente una disomogeneit\u00e0 in termini di scartamento dei binari, in quanto solo le linee principali furono costruite a scartamento ordinario, mentre per tutte le altre fu deciso l'impiego dello scartamento ridotto.\nA partire dagli anni cinquanta, per\u00f2, vennero attuate, a pi\u00f9 riprese e fino a tempi recenti, politiche di soppressione di impianti da molti giudicate controproducenti o inopportune. Furono colpite dalla politica del cosiddetto \"taglio dei rami secchi\" quasi esclusivamente le linee a scartamento ridotto, limitando sensibilmente i chilometri di rete ferroviaria in attivit\u00e0 e i costi complessivi di gestione.\nDopo la costituzione, nel 1905, delle Ferrovie dello Stato per la gestione diretta dell'infrastruttura e dei servizi ferroviari, rimasero in concessione ad imprese private numerose linee gi\u00e0 esistenti di interesse locale definite brevemente ferrovie in concessione, ed altre ne furono attivate successivamente con lo stesso status gestionale.\nLa definizione di \"ferrovia concessa\" non \u00e8 pi\u00f9 in uso, se non impropriamente, dal momento che l'istituto della concessione ferroviaria \u00e8 superato e le vecchie ferrovie concesse sono divenute tutte \"ferrovie regionali\" di propriet\u00e0 pubblica delle regioni, unitamente per\u00f2 ad altre tratte (per ora solo sporadici casi) gi\u00e0 delle Ferrovie dello Stato.\nDal 2001 la rete ferroviaria nazionale a scartamento ordinario \u00e8 interamente gestita da RFI e si snoda attraverso tutte le regioni italiane e le relative province.\nTratte ferroviarie e societ\u00e0 esercenti.\nSono di seguito indicate, per ciascuna societ\u00e0 esercente dell'infrastruttura (ed eventualmente anche dei servizi) le rispettive tratte di competenza: la propriet\u00e0 indicata \u00e8 quella dell'infrastruttura, e non quella della societ\u00e0 esercente.\nOgni capoluogo di provincia d'Italia \u00e8 servito dalle linee delle Ferrovie dello Stato, eccezion fatta per i seguenti: Andria, Matera, Nuoro e Urbino. Tra questi, ad ogni modo, i capoluoghi di Andria, Matera e Nuoro sono serviti, rispettivamente, dalle linee amministrate da Ferrotramviaria (a scartamento ordinario), Ferrovie Appulo Lucane (a scartamento ridotto) ed ARST (a scartamento ridotto). La linea che collegava Urbino con Fano e la tratta adriatica non \u00e8 pi\u00f9 in funzione dal 1987. All'ottobre 2021, il servizio sulle linee ferroviarie che servono la citt\u00e0 di Avellino collegandola a Benevento e Cancello e Salerno \u00e8 stato sospeso per consentirne i lavori di elettrificazione ed ammodernamento, isolando dal punto di vista ferroviario il capoluogo campano; la ferrovia Avellino-Rocchetta Sant'Antonio fu chiusa gi\u00e0 nel 2010 per scarso traffico passeggeri e da allora in uso per il traffico turistico.\nTratte gestite da Ferrovie dello Stato (mediante RFI).\nRete Ferroviaria Italiana gestisce le linee ferroviarie di propriet\u00e0 dello Stato italiano sulla base di una concessione sessantennale.\nLinee ad alta velocit\u00e0.\nHanno all'attivo una lunghezza complessiva di 1.467 km e sono implementate per fare circolare treni a una velocit\u00e0 superiore a quella tradizionale, ossia al di sopra di un valore minimo che \u00e8 stato fissato a 250\u00a0km/h dall'Unione europea, nel 2008.\nSono attualmente in fase di progettazione linee ad alta velocit\u00e0/alta capacit\u00e0 che collegheranno Venezia con Trieste, Napoli con Bari, Salerno con Reggio Calabria e Catania con Palermo e Messina.\nLinee fondamentali.\nHanno una lunghezza complessiva di 6.468 km, sono caratterizzate da un\u2019alta densit\u00e0 di traffico, da una elevata qualit\u00e0 dell\u2019infrastruttura e comprendono le direttrici internazionali e gli assi di collegamento fra le principali citt\u00e0 italiane.\nLinee transfrontaliere.\nSono linee ferroviarie che mettono in comunicazione l'Italia con gli stati confinanti. Sono gestite da RFI in collaborazione con le imprese ferroviare estere SNCF, \u00d6BB, FFS e S\u017d.\nSono in costruzione alcune linee (ad alta capacit\u00e0) che collegheranno Fortezza con Innsbruck e Torino con Lione\nLinee complementari.\nHanno una lunghezza complessiva di 9.361 km, sono meno frequentate rispetto alle linee fondamentali e costituiscono la maglia di collegamento dei bacini regionali connettendo fittamente tra loro le direttrici principali.\nLinee di propriet\u00e0 regionale.\nA scartamento ordinario.\nTratte gestite da ATAC.\ndi propriet\u00e0 della Regione Lazio:\nTratte gestite da Ente Autonomo Volturno (EAV).\ndi propriet\u00e0 della Regione Campania:\nTratte gestite da Ferrotramviaria (FT).\ndi propriet\u00e0 della Regione Puglia:\nTratte gestite da Ferrovia Udine-Cividale (FUC).\ndi propriet\u00e0 della Regione Friuli-Venezia Giulia:\nTratte gestite da Ferrovie Emilia Romagna (FER).\ndi propriet\u00e0 di Regione Emilia-Romagna:\nTratte gestite da Ferrovie Nord Milano (FNM) (mediante FerrovieNord).\ndi propriet\u00e0 della Regione Lombardia:\nTratte gestite dal Gruppo Torinese Trasporti (GTT).\ndi propriet\u00e0 della Regione Piemonte:\nTratte gestite da Ferrovie del Gargano (FG).\ndi propriet\u00e0 della Regione Puglia:\nTratte gestite da Ferrovie del Sud Est (FSE).\npartecipata interamente dal gruppo FS Italiane dal 2016, dopo il naufragio del progetto di acquisizione da parte della Regione Puglia a causa del mancato accordo col Ministero dei trasporti circa l'accollo dell'oneroso debito che grava sull'attuale gestione governativa delle FSE.\nTratte gestite da RFI.\ndi propriet\u00e0 della Regione Umbria:\nTratte gestite da Trasporto Unico Abruzzese (TUA).\ndi propriet\u00e0 della Regione Abruzzo:\nA scartamento ridotto.\nTratte gestite da AMT Genova.\ndi propriet\u00e0 della Regione Liguria:\nTratte gestite da ATAC.\ndi propriet\u00e0 della Regione Lazio:\nTratte gestite dal Azienda Regionale Sarda Trasporti (ARST).\nDi propriet\u00e0 della Regione Autonoma della Sardegna\nTratte gestite dall'Ente Autonomo Volturno (EAV).\ndi propriet\u00e0 della Regione Campania:\nTratte gestite da Ferrovia Circumetnea (FCE).\ngestione a cura del Ministero dei trasporti\nTratte gestite da Trentino Trasporti (TTE).\nDi propriet\u00e0 della provincia di Trento:\nTratte con servizio di ferrovia metropolitana.\nTratte con servizio di carattere metropolitano.\nAltre citt\u00e0 italiane possiedono un servizio di carattere suburbano, ma circolante su linee delle Ferrovie dello Stato o di altre imprese regionali.\nFerrovie chiuse o dismesse.\nDi seguito sono indicate le linee dismesse e chiuse al traffico, le varianti di tracciato delle linee ancora attive e le linee incompiute.\nFerrovie turistiche.\nOperano antiche linee ferroviarie chiuse al traffico ordinario, con mezzi d'epoca debitamente restaurati."}
{"id": "562987", "revid": "438678", "url": "https://it.wikipedia.org/wiki?curid=562987", "title": "L'ultimo bacio", "text": "L'ultimo bacio \u00e8 un film del 2001 scritto e diretto da Gabriele Muccino, con Stefano Accorsi, Giovanna Mezzogiorno, Stefania Sandrelli e Martina Stella nella sua prima apparizione cinematografica.\nIl film ruota attorno alle vicende di Carlo (Stefano Accorsi) e dei suoi amici Adriano (Giorgio Pasotti), Paolo (Claudio Santamaria), Alberto (Marco Cocci) e Marco (Pierfrancesco Favino), i quali, giunti alla soglia dei trent'anni, si trovano a riflettere sulla loro vita e le loro scelte, scardinando cos\u00ec le certezze di sempre. La loro crisi \u00e8 la sindrome di Peter Pan dell'uomo moderno, la paura di finire imbrigliati in schemi precostruiti, dal lavoro e dai doveri della famiglia, rischiando cos\u00ec di smarrire la propria natura.\nLa colonna sonora \u00e8 incentrata sulla canzone di Carmen Consoli che d\u00e0 il titolo al film, \"L'ultimo bacio\". La cantante siciliana compare nel film in un cameo.\nNel 2006 \u00e8 stato realizzato un \"remake\" statunitense, diretto da Tony Goldwyn, intitolato \"The Last Kiss\".\nTrama.\nRoma. Carlo, ventinovenne che aspetta un figlio dalla fidanzata Giulia, rimane incantato dalla sensuale innocenza di Francesca, un'effervescente ragazza di 18 anni conosciuta al matrimonio dell'amico Marco. Tra i due nasce una travolgente attrazione, con Giulia ignara di tutto e alle prese con i preparativi in vista della nascita della loro figlia. Nel frattempo, Adriano, in crisi con la moglie Livia, da cui ha avuto un figlio, medita di andarsene di casa.\nPaolo \u00e8 depresso a causa del padre malato e dell'abbandono da parte della fidanzata Arianna. Alberto, apparentemente sereno, passa da un'avventura all'altra, incapace di creare legami stabili. Anche Anna, la madre di Giulia, trascorre un periodo di forte crisi con il marito psicologo Emilio, che la porta a gettarsi tra le braccia di una sua vecchia fiamma, il professor Eugenio Bonetti, ritrovandolo per\u00f2 ormai sentimentalmente impegnato e neopap\u00e0.\nGiulia incontra gli amici in occasione della visita di condoglianze a Paolo per la morte del padre e si rende conto che Carlo, dicendole che avrebbe passato la serata con Adriano, invece presente a casa di Paolo, le ha mentito. Quando Carlo torna a casa, Giulia, in preda alla rabbia, lo obbliga a raccontarle la verit\u00e0 e Carlo le confessa il suo incontro con Francesca, terminato con \"soltanto un bacio\". A questo punto, Giulia scoppia di rabbia e caccia violentemente Carlo di casa. Quest'ultimo ritorna da Francesca, con la quale passa una notte d'amore.\nIl mattino dopo, svegliandosi nella stanza della ragazza, capisce di aver sbagliato: lascia Francesca e corre da Giulia, la quale decide tuttavia di trasferirsi a casa dei genitori, ormai riappacificatisi. Con la complicit\u00e0 di Anna, Carlo riuscir\u00e0 a farsi perdonare da Giulia e a riconquistarla.\nAccoglienza.\nIl film ha incassato 13 milioni di euro al botteghino (dati Cinetel), rimanendo per ben sei mesi nelle sale cinematografiche, fatto che nel cinema italiano non avveniva da tempo. Nel 2002 il film ottiene un buon successo anche all'estero, in particolare in Europa. Distribuito anche negli Stati Uniti durante l'estate successiva, \u00e8 inserito dalla celebre rivista di cinema Entertainment Weekly tra i dieci migliori titoli dell'anno.\nIl sequel.\nA quasi dieci anni dall'uscita del film che ne ha decretato il successo a livello nazionale ed europeo, nella primavera del 2009 sono iniziate le riprese di \"Baciami ancora\", sequel del film. Il film \u00e8 uscito il 29 gennaio 2010. Nel cast sono stati riconfermati Pierfrancesco Favino, Claudio Santamaria, Stefano Accorsi, Giorgio Pasotti, Sabrina Impacciatore, Marco Cocci e Daniela Piazza.\nIn un'intervista al GR1, Giovanna Mezzogiorno ha invece annunciato di non essere intenzionata a recitare in \"Baciami ancora\" e ha tenuto a precisare che il suo rifiuto non ha nulla a che vedere con la presenza di Stefano Accorsi, con il quale l'attrice ha avuto una lunga relazione sentimentale. La Mezzogiorno ha infatti dichiarato al riguardo:\nNel cast del secondo film non figurano neanche Martina Stella, Stefania Sandrelli, Sergio Castellitto, Carmen Consoli, Ines Nobili, Piero Natoli e Vittorio Amandola (deceduti entrambi prima del sequel), Regina Orioli e Luigi Diberti; in compenso vengono aggiunti altri personaggi, interpretati da Valeria Bruni Tedeschi, Primo Reggiani e Adriano Giannini, oltre a Vittoria Puccini che sostituisce, appunto, la Mezzogiorno nel ruolo di Giulia.\nCoincidenze.\nNel film del 1990 \"Pierino torna a scuola\", il protagonista e un suo compagno di classe assistono in una piazza di Roma alle riprese di un film chiamato proprio \"L'ultimo bacio\".\nI nomi di Carlo e Giulia ricorrono anche in un altro film di Muccino, \"Ricordati di me\" del 2003, medesimi nomi adottati da Marco Risi nel 1985, per i protagonisti del suo film \"Colpo di fulmine\"."}
{"id": "562988", "revid": "984922", "url": "https://it.wikipedia.org/wiki?curid=562988", "title": "Cantone di Lapleau", "text": "Il Cantone di Lapleau era una divisione amministrativa dell'Arrondissement di Tulle.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "562989", "revid": "984922", "url": "https://it.wikipedia.org/wiki?curid=562989", "title": "Cantone di Merc\u0153ur", "text": "Il Cantone di Merc\u0153ur era una divisione amministrativa dell'Arrondissement di Tulle.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "562991", "revid": "984922", "url": "https://it.wikipedia.org/wiki?curid=562991", "title": "Cantone di La Roche-Canillac", "text": "Il Cantone di La Roche-Canillac era una divisione amministrativa dell'Arrondissement di Tulle.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "562992", "revid": "110157", "url": "https://it.wikipedia.org/wiki?curid=562992", "title": "Cantone di Saint-Privat", "text": "Il Cantone di Saint-Privat era una divisione amministrativa dell'Arrondissement di Tulle.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "562994", "revid": "2175", "url": "https://it.wikipedia.org/wiki?curid=562994", "title": "Crepax", "text": ""}
{"id": "562997", "revid": "984922", "url": "https://it.wikipedia.org/wiki?curid=562997", "title": "Cantone di Seilhac", "text": "Il Cantone di Seilhac era una divisione amministrativa dell'Arrondissement di Tulle.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "562998", "revid": "1573940", "url": "https://it.wikipedia.org/wiki?curid=562998", "title": "Trialeurodes vaporariorum", "text": "L'aleurodide delle serre o mosca bianca (Trialeurodes vaporariorum ()) \u00e8 un insetto appartenente all'ordine Rhynchota, famiglia Aleyrodidae. Originario delle zone tropicali, si \u00e8 per\u00f2 diffuso in tutto il mondo in modo uniforme, grazie anche all'elevato potenziale riproduttivo e alla capacit\u00e0 di adattarsi. Essendo originario di un clima caldo e umido si sviluppa prevalentemente nelle serre, dove a causa della scarsa ventilazione presente si moltiplica e provoca il maggior numero di danni. Durante l'estate infesta anche alcune colture all'aperto soprattutto nell'Italia meridionale.\nRiproduzione.\nQuesti insetti si riproducono molto velocemente, permettendo la successione di svariate generazioni durante tutto l'anno. Le femmine depongono dalle 150 alle 200 uova sulla pagina inferiore delle foglie. Trascorso un periodo di 10-12 giorni nascono le neanidi, queste successivamente passeranno attraverso tre stadi giovanili pi\u00f9 uno ninfale. Per diventare adulto l'aleurodide impiega circa un mese di tempo. \nDanni.\nEssendo solitamente annidati sulla pagina inferiore della foglia non sono facili da scovare, solo muovendo la pianta si vedranno volare per brevi tratti. In caso di forti infestazioni si possono in ogni modo notare facilmente passando fra le piante. Nutrendosi di linfa provocano ingiallimenti delle foglie e indeboliscono la pianta. La \"Bemisia tabaci\" \u00e8 anche vettore di virosi. In caso di attacchi massicci le piante arrivano ad uno stato di deperimento tale che pu\u00f2 anche condurre alla morte.\nUn danno secondario \u00e8 dovuto alla produzione di melata, che imbrattando la vegetazione favorisce la crescita e la propagazione della fumaggine.\nLotta.\nLa lotta contro gli aleurodidi delle serre \u00e8 difficile a causa del loro elevato potenziale riproduttivo. L'uso di insetticidi ad azione sistemica, ad esempio il pirimiphos-methyl, \u00e8 efficace ma \u00e8 sconsigliabile l'uso ripetuto in quanto l'insetto sviluppa in poche generazioni meccanismi di resistenza. Gli insetticidi di contatto, ad esempio i piretroidi di sintesi come il permethrin, provocano un minor grado di tolleranza, ma sono anche meno efficaci a causa delle sostanze cerose che ricoprono sia le uova sia gli insetti. Risultati positivi si ottengono talvolta irrorando le piante con saponi (sapone molle di potassio) in quanto provocano la morte delle neanidi e, in parte degli adulti, per asfissia.\nLa lotta biologica offre interessanti risorse alternative. Gli antagonisti pi\u00f9 efficaci sono Imenotteri parassitoidi, l'\"Encarsia formosa\" e l'\"Encarsia tricolor\", tuttavia questi ausiliari sono poco attivi a basse temperature perci\u00f2 il controllo biologico pu\u00f2 essere integrato durante l'inverno con lanci di Miridi predatori, anche se meno efficaci dell'Encarsia. Eventuali grosse infestazioni non controllabili biologicamente richiedono il ricorso alla Lotta biologica e integrata con trattamenti antiparassitari. Altri antagonisti sono la \"Beauveria bassiana\" e il \"Verticillium lecanii\", funghi entomofagi.\nUn metodo casalingo consiste nel \"mass trapping\" effettuato con trappole cromotropiche di colore giallo, cosparse di vischio entomologico. All'uopo sono talvolta usati piatti di plastica di colore giallo. Questa tecnica ha risultati solo parziali e in ogni modo va assolutamente evitata nel caso si pratichi la lotta integrata con l'ausilio di antagonisti naturali, perch\u00e9 tali trappole non sono selettive."}
{"id": "563003", "revid": "599013", "url": "https://it.wikipedia.org/wiki?curid=563003", "title": "Jim Rathmann", "text": "Carriera.\nNato con il nome di Richard, si iscrisse alle corse come \"Jim\" dopo aver deciso insieme a suo fratello maggiore James, anch'egli pilota automobilistico e poleman alla 500 Miglia di Indianapolis 1958, di utilizzare il nome di quest'ultimo per poter correre senza aver ancora raggiunto l'et\u00e0 minima; a sua volta James inizi\u00f2 a correre con il nome di \"Dick\", diminutivo di Richard. Quello che doveva essere uno stratagemma temporaneo fin\u00ec per segnare i fratelli Rathmann per tutta la loro vita.\nCorse nel Campionato Americano (AAA/USAC) dal 1949 al 1963, vincendo diverse gare tra le quali la 500 Miglia di Indianapolis 1960.\nTra il 1950 e il 1960 la 500 Miglia di Indianapolis faceva parte del Campionato Mondiale, per questo motivo Rathmann ha all'attivo anche 10 Gran Premi, una vittoria e tre secondi posti in F1.\nRathmann muore nel 2011 ed il suo corpo \u00e8 stato cremato."}
{"id": "563006", "revid": "57342", "url": "https://it.wikipedia.org/wiki?curid=563006", "title": "Sabrina Impacciatore", "text": "Biografia.\nNata a Roma da padre abruzzese di Citt\u00e0 Sant'Angelo e madre sarda di Burgos, ha seguito corsi di recitazione presso l'Actors Studio di New York e a Roma. Viene scoperta da Gianni Boncompagni il quale la lancia come ragazza pon pon a \"Domenica In\", dove ha modo di animare alcune scenette comiche durante il gioco del \"Cruciverbone\". Finita quell'esperienza porta a termine gli studi di maturit\u00e0, e nel 1993 inizia a lavorare nella redazione di \"Rock 'n' Roll\", uno spin-off di \"Non \u00e8 la RAI\", programma al quale prende parte nel biennio seguente curando l'angolo della posta, del dibattito tra le ragazze del cast, e interpretando alcuni \"sketch\" comici; ha anche modo di esibirsi come cantante. Successivamente torna in TV nel 1997 interpretando il ruolo di Darla in \"Macao\", sempre con Boncompagni. Nello stesso anno \u00e8 anche protagonista della sitcom di Rai 2 \"Disokkupati\", insieme a Paolo Ferrari, Pier Francesco Loche, Adolfo Margiotta e Stefano Masciarelli.\nNegli anni 2000 conduce su LA7 la trasmissione \"La valigia dei sogni\", e nello stesso periodo, con il film \"...e se domani\", vince il premio come migliore interpretazione femminile al Festival di Annecy. Sempre in questo decennio partecipa a varie trasmissioni televisive interpretando personaggi irriverenti, tra cui una parodia di Lara Croft, protagonista del videogioco \"Tomb Raider\", in programmi come \"Ciro presenta Visitors\"; interpreta inoltre ruoli in radiodrammi o radiosceneggiati. Nel 2001 vince al Flaiano Film Festival come migliore attrice non protagonista per \"L'ultimo bacio\". Nel 2004 \u00e8 Santa Veronica nella produzione internazionale \"La passione di Cristo\" di Mel Gibson. Nel 2008 recita nel videoclip \"Drammaturgia\" del gruppo musicale rock italiano Le Vibrazioni, e riceve inoltre due candidature consecutive ai David di Donatello come migliore attrice non protagonista: una nel 2007 per \"N (Io e Napoleone)\" e l'altra nel 2008 per \"Signorina Effe\". Nel 2009 \u00e8 poi protagonista nella miniserie televisiva \"Due mamme di troppo\" su Canale 5.\nNel 2010 torna sul grande schermo con il film \"Baciami ancora\" di Gabriele Muccino, ed \u00e8 scelta come conduttrice del Concerto del Primo Maggio, prima donna in assoluto nella storia della manifestazione. Nel giugno dello stesso anno partecipa a \"La camera scura\", una mostra di foto d'attori, organizzata da Amnesty International e presentata a Roma, contro la pena di morte; nello stesso anno recita nel film \"Diciotto anni dopo\", mentre nel 2011 \u00e8 nel cast di \"Una donna per la vita\". Tra il 2013 e il 2015 \u00e8 poi tra le protagoniste delle pellicole \"Amiche da morire\", \"Pane e burlesque\" e \"Sei mai stata sulla Luna?\" Nella seconda met\u00e0 degli anni 2010 continua a dividersi tra fiction (\"Immaturi - La serie\" su Canale 5), cinema (\"Chi m'ha visto\" e \"A casa tutti bene\"), teatro (\"Venere in pelliccia\") e televisione (\"DopoFestival\" su Rai 1)."}
{"id": "563007", "revid": "767487", "url": "https://it.wikipedia.org/wiki?curid=563007", "title": "Kee Marcello", "text": "Biografia.\nEntr\u00f2 a far parte degli Europe nel 1987, sostituendo John Norum, rimase fino al 1992. Con gli Europe incise due album: \"Out of This World\" e \"Prisoners in Paradise\".\nCon il trascorrere degli anni, Marcello suon\u00f2 in vari gruppi e produsse album di svariati artisti. Prima di entrare negli Europe, suonava nella sleaze glam band Easy Action, con la quale registr\u00f2 due album in studio. Nel 1985 Marcello produsse un singolo, \"Give A Helpin' Hand\", per il progetto umanitario \"Swedish Metal Aid\". La canzone fu scritta da Joey Tempest, cantante degli Europe. Quella fu la prima occasione in cui gli Europe e Kee Marcello collaborarono.\nNel 1995 Marcello registr\u00f2 il suo primo album da solista \"Shine On\", con influenze della \"west coast\", un sound simile a quello degli Eagles. Nel 2003 form\u00f2 una band, K2, e pubblic\u00f2 con loro l'album Melon Demon Divine.\nNella notte di San Silvestro 1999 suon\u00f2 a Stoccolma con gli Europe in formazione a 6 sullo stesso palco insieme a John Norum.\nNel 2005 effettua un tour italiano assieme al cantante Chris Catena con il quale intraprender\u00e0 una collaborazione che durer\u00e0 negli anni.\nNel 2005 entr\u00f2 di nuovo negli K2 con la cantante canadese Alannah Myles nel finale svedese dell\"Eurovision Song Contest\", per suonare la canzone \"We Got It All\". La canzone guadagn\u00f2 alcuni punti nella votazione ma non furono sufficienti per suonare anche alla finale internazionale.\nNel 2007 riforma gli Easy Action assieme a Zinny J. Zan.\nNel 2010 collabora con Pino Scotto nel brano \"Morta \u00e8 la citt\u00e0\" dell'album \"Buena suerte\".\nNel 2011 esce il nuovo album \"\", album contenente 16 brani con versioni di brani tratti dagli album the final countdown, out of this world, prisoners in paradise e nello stesso anno esce la sua autobiografia The rock star god forgot.\nNel 2013 collabora con Andrea Gargioni nel brano \"Sometimes\" dell'album NEED, in uscita su iTunes il 10 aprile.\nEsce una biografia, durante la promozione della quale il chitarrista annuncia di voler far causa agli Europe per averlo escluso dalla riunione. Nel 2016 Marcello firma con l'etichetta italiana Frontiers records, un nuovo album che comprende 2 tracce dal demo di Prisoners in Paradise."}
{"id": "563009", "revid": "1591878", "url": "https://it.wikipedia.org/wiki?curid=563009", "title": "Luciano Erba", "text": "Biografia.\n\u00c8 stato docente universitario di letteratura francese e di Letterature comparate all'Universit\u00e0 Cattolica di Milano. Poeta innovativo nel seno della \"Linea Lombarda\", esord\u00ec con \"Linea K\" nel 1951; sono seguite poi le raccolte \"Il bel paese\" (1955), \"Il prete di Ratan\u00e0\" (1959), \"Il male minore\" (1960), \"Il prato pi\u00f9 verde\" (1977), \"Il nastro di Moebius\" (1980), \"Il cerchio aperto\" (1983), \"Il tranviere metafisico\" (1987), \"L'ippopotamo\" (1989), \"Variar del verde\" (1993), \"L'ipotesi circense\" (1995), \"Nella terra di mezzo\" (2000), \"Si passano le stagioni\" (2003), \"Un po' di repubblica\" (2005) e \"Remi in barca\" (2006).\nStilisticamente, Erba si pu\u00f2 dire che abbia ripreso la lezione di Jacques Pr\u00e9vert, tenendosi ad equa distanza da neorealismo ed ermetismo. Di conseguenza mantenne uno stile apparente semplice, leggibile, ma al tempo stesso raffinato e sottile.\nFu coautore con Piero Chiara dell'antologia di poesia contemporanea \"Quarta generazione\" (1954). \u00c8 considerato uno dei maggiori poeti italiani ed europei del secondo Novecento tanto che in occasione degli ottant'anni gli venne tributato un prestigioso omaggio tramite un'antologia di inediti di ottanta tra i maggiori poeti viventi. Tra le antologie da lui allestite si ricorda \"Natale in poesia. Antologia dal IV al XX secolo\" curata con Roberto Cicala ed edita nella collana \"Nativitas\" di Interlinea, casa editrice per la quale faceva parte del comitato direttivo della collana di poesia \"Lyra\". Nel 2002 la collana Oscar Mondadori ha dedicato a Luciano Erba una raccolta delle opere. Tra i premi vinti, il Cittadella (1960), il Carducci (1977), il Viareggio (1980), il Bagutta (1988), il Librex-Montale (1989) e il premio alla carriera del festival internazionale di poesia civile di Vercelli (2005). Nel 2007 l'Accademia dei Lincei gli ha conferito il Premio Feltrinelli per la Poesia.\n\u00c8 morto il 3 agosto 2010 a Milano, all'et\u00e0 di 87 anni. \u00c8 sepolto a Milano. Il suo archivio \u00e8 conservato presso il Centro per gli studi sulla tradizione manoscritta di autori moderni e contemporanei dell\u2019Universit\u00e0 di Pavia."}
{"id": "563011", "revid": "889336", "url": "https://it.wikipedia.org/wiki?curid=563011", "title": "Sandro Fuga", "text": "Vita.\nNipote del pittore Luigi Nono, comp\u00ec gli studi di pianoforte, organo e composizione presso il conservatorio \u201cGiuseppe Verdi\u201d di Torino a partire dal 1919 dove ebbe come insegnanti di composizione Luigi Perrachio, Franco Alfano e Giorgio Federico Ghedini, di organo Ulisse Matthey, di pianoforte Luigi Gallino. Intraprese dal 1933 l'impegno didattico al conservatorio di Torino, dove insegn\u00f2 pianoforte, composizione, con l'unica eccezione del biennio 1951/1952 in cui tenne la Cattedra di composizione al Conservatorio di Milano; nel 1966 fu nominato direttore del Conservatorio di Torino.\n\u00c8 stato membro dell'Accademia nazionale di Santa Cecilia di Roma e dell'Accademia Nazionale Luigi Cherubini di Firenze.\nFu un autore eseguito abbastanza correntemente nelle programmazioni sinfoniche e cameristiche italiane della seconda met\u00e0 del Novecento, inoltre la sua musica ricevette numerosi riconoscimenti in concorsi internazionali: nel 1952 la sua \"Toccata per pianoforte e orchestra\" fu premiata al Concorso di Composizione Sinfonica \"Citt\u00e0 di Trieste\", in seguito nel 1958 la sua composizione \"Ultime lettere da Stalingrado\" (per voce recitante e orchestra) ricevette il Premio Marzotto.Pi\u00f9 tardi, nel 1991 la \"Sonata n. 3\" per violino e pianoforte ricevette il \"Premio Psacaropulo\" della critica musicale torinese.\nSue composizioni sono edite da Ricordi (Milano), Curci (Milano), Boccaccini e Spada (Roma) e Suvini Zerboni (Milano), Pizzicato (Udine).\nPer ricordare la figura di Sandro Fuga, la famiglia ha fondato nel 1995 un'associazione a suo nome e l'anno seguente ha organizzato il \"Concorso Nazionale di Musica da Camera\" che ha luogo a Torino (nel 2008 c'\u00e8 stata la VII edizione), presso il conservatorio che egli guid\u00f2 per anni e dove esercit\u00f2 il suo magistero didattico. Nel 2006, nel centenario della nascita del compositore, l'Associazione ha prodotto un CD di musiche da camera che si pu\u00f2 richiedere scrivendo a effeci@sandrofuga.it.\nStile.\nCompositore di tendenza decisamente tradizionalista, attento all'aspetto formale del linguaggio, Fuga trov\u00f2 spesso modo di esprimersi con originalit\u00e0 e invenzione convincenti, pur senza mai avvicinarsi alle correnti pi\u00f9 avanzate della musica contemporanea a lui coeva. Ebbe modo di lasciare una testimonianza del suo mondo compositivo in pi\u00f9 campi, dall'oratorio alla musica sinfonica, all'opera, alla musica da camera.\nTra le sue pagine pi\u00f9 importanti vanno segnalate le seguenti composizioni:\nIn campo teatrale si segnalano invece le seguenti opere:"}
{"id": "563019", "revid": "297059", "url": "https://it.wikipedia.org/wiki?curid=563019", "title": "Riforma della Chiesa dell'XI secolo", "text": "La riforma della Chiesa dell'XI secolo consistette in una serie di riforme della Chiesa cattolica (pi\u00f9 precisamente, della Chiesa latina), attuate in Europa nel corso dell'XI secolo, ma la cui eco si propag\u00f2 nei secoli successivi. Con questi interventi di riforma diversi soggetti tentarono di affrontare problemi che venivano ritenuti tra i pi\u00f9 gravi, soprattutto nell'ambito dei rapporti del clero con le autorit\u00e0 politiche e con il resto della societ\u00e0. L'esito principale di questa riforma fu l'affermazione dell'autonomia della Chiesa sul potere temporale, l'accrescimento del potere e del prestigio del papato e l'imposizione di una struttura teocratica alla cristianit\u00e0 medievale.\nFin dall'epoca carolingia i vescovi e gli abati erano stati impiegati nella gestione del potere pubblico, un coinvolgimento cresciuto a seguito della disgregazione dell'autorit\u00e0 centrale avvenuta nel corso della prima met\u00e0 del X secolo. Tale situazione aveva inciso profondamente sulla moralit\u00e0 degli ecclesiastici, mentre il papato appariva pesantemente indebolito e succube della nobilt\u00e0 romana. Fenomeni quali la simonia o il nicolaismo erano divenuti oramai consuetudinari. Come risposta, nacquero alcuni movimenti che miravano al ripristino del prestigio e dell'autonomia della Chiesa: le prime avvisaglie si ebbero nel mondo monastico con la fondazione, intorno al 909, dell'abbazia di Cluny che dette vita alla cosiddetta riforma cluniacense.\nTra i sostenitori della riforma vi fu l'imperatore Enrico III il Nero. Intervenuto al concilio di Sutri del 1045, durante una situazione di forte crisi del papato, fece nominare come nuovo pontefice il tedesco Suidgero a cui seguirono altri papi provenienti d'Oltralpe. Con tale politica venne sottratta l'elezione papale al controllo dell'aristocrazia romana preferendo la nomina di personalit\u00e0 di alto valore morale appartenenti alla \"Reichskirche\" permettendo cos\u00ec di propagare la riforma. Con la morte di Enrico, l'influenza della corte tedesca sul papato venne messa in crisi, tuttavia negli anni successivi si assistette ad una intensificazione del processo di riforma: venne affermato il primato della Santa Sede sui vescovi e sul clero, rivendicate le prerogative della Chiesa nei confronti delle autorit\u00e0 civili, combattuta la simonia e il nicolaismo. Il pontificato di papa Gregorio VII, fervente sostenitore della riforma e del primato papale fu caratterizzato da uno scontro, conosciuto come \"lotta per le investiture\", contro il giovane Enrico IV. Per il ruolo di primo piano giocato da Gregorio VII nella riforma, questa venne conosciuta anche come riforma gregoriana, un termine spesso utilizzato, con una specie di sineddoche, per designare tutti gli interventi di questa azione riformatrice dell'XI secolo.\nA seguito della riforma, la Chiesa mut\u00f2 sostanzialmente assumendo un modello monarchico gerarchicamente strutturato in modo verticistico. Dalla riforma deriv\u00f2 anche una nuova organizzazione del clero ancora in vigore agli inizi del XXI secolo, basata sul celibato e sulla netta separazione tra laici ed ecclesiastici. Oltre ai papi e agli imperatori, la riforma dell'XI secolo ebbe come protagonisti anche diversi teologi che fornirono le giustificazioni dottrinali al movimento e al rafforzamento della figura del pontefice.\nPremessa: il contesto prima della riforma.\nRapporti tra Impero e Chiesa tra IX e XI secolo.\nNella prima met\u00e0 del IX secolo, grazie ai grandi concili riformatori promossi da Carlo Magno e dal figlio Ludovico il Pio, si erano raggiunti alcuni compromessi tra il potere laico e quello ecclesiastico in merito alle nomine del clero: al primo restava fatto divieto di nominare o destituire preti senza l'assenso del vescovo locale, ma quest'ultimo non poteva rifiutare una nomina proposta da un signore a meno che non ravvisasse una condotta immorale o una preparazione culturale insufficienti. Sebbene le istituzioni ecclesiastiche fossero fortemente influenzate dal potere laico dei carolingi, esse erano comunque protette dalle ingerenze dei nobili locali e poterono godere di un periodo di prosperit\u00e0. Alla morte di Ludovico, l'instabilit\u00e0 politica conseguente alla disgregazione dell'impero carolingio mise in crisi il sistema con effetti profondamente negativi sulla chiesa latina e sulla sua istituzione di vertice, tanto che il X secolo sar\u00e0 poi conosciuto come \"saeculum obscurum\" di un papato sempre pi\u00f9 compromesso dalle ingerenze della nobilit\u00e0 romana.\nL'ordinamento dell'epoca in Europa rimaneva il feudalesimo e questo si fondava su di un reciproco rapporto tra un signore (\"senior\") e il proprio vassallo, con il primo che attribuiva un bene materiale (\"beneficium\") al secondo, in cambio di fedelt\u00e0 e aiuto. Tuttavia i successori di Ludovico, complice la frammentazione dei propri possedimenti, non furono pi\u00f9 in grado di mantenere il controllo dei propri vassalli e quindi di frenare le naturali inclinazioni all'indipendenza delle istituzioni che componevano il Regno. Inoltre si trovarono a dover affrontare chierici molto combattivi, come Incmaro di Reims, desiderosi di limitare l'influenza imperiale sulla Chiesa.\nI primi decenni di regno di Ottone I di Sassonia, re di Germania dal 936 e imperatore del Sacro Romano Impero nel 962, furono contraddistinti da diverse ribellioni dei suoi feudatari, spesso suoi stessi famigliari. Per fronteggiarli egli scelse di rafforzare i rapporti con la Chiesa delegando alcuni poteri ai vescovi, conscio del fatto che non potendo questi avere eredi, tali privilegi avrebbero rappresentato una situazione solamente temporanea in quanto sarebbero ritornati alla corona al momento della loro morte. Sebbene questo sistema venisse ampiamente utilizzato in Germania, anche in Francia, Inghilterra e Spagna si andarono ad instaurare commistioni tra i poteri spirituali e temporali. Pertanto, in breve tempo and\u00f2 a consolidarsi la consuetudine di nominare vescovi e abati da parte del re; si trattava di una pratica ampiamente accettata dalla societ\u00e0, in quanto il monarca non era visto come un semplice laico ma come un signore scelto da Dio e, quindi, pienamente legittimato nell'intervenire nelle questioni della Chiesa.\nPertanto, sotto Ottone I e i suoi successori della dinastia ottoniana, i vescovi della \"Reichskirche\" (letteralmente \"la Chiesa imperiale\") rappresentarono le fondamenta del sistema amministrativo dell'impero. La loro investitura veniva simboleggiata dalla consegna dell'anello e del bastone pastorale da parte dell'imperatore, in una cerimonia non troppo distante da quella dell'omaggio feudale; tale pratica non riguard\u00f2 solamente le diocesi ma interess\u00f2 anche i monasteri reali e i grandi capitoli secolari. Nel 1024, l'avvento sul trono imperiale della dinastia salica con l'elezione di Corrado II non mut\u00f2 nulla. Se da un lato questo sistema permise all'imperatore di tornare a far valere la propria autorit\u00e0, dall'altra parte fu causa di una profonda decadenza morale all'interno della Chiesa, sia nella sua parte secolare sia in quella dei monasteri. Tra la fine del IX e l'inizio del X secolo non esistevano praticamente pi\u00f9 monasteri ove si vivesse secondo la regola benedettina che faceva dell'esistenza votata alla spiritualit\u00e0 e l'abbandono delle cose terrene i suoi caratteri peculiari.\nDecadenza della Chiesa in Europa occidentale all'inizio dell'XI secolo.\nIn un tale contesto, negli ultimi secoli del primo millennio il clero latino viveva una gravissima crisi; due erano i grandi mali che si riteneva affliggessero la Chiesa: il nicolaismo e la simonia. Molto spesso accadeva che i preti delle cappelle di campagna venissero scelti dal signore locale tra i servi che, cos\u00ec, trovavano nell'ordinazione un modo per affrancarsi dallo schiavismo. Senza adeguata preparazione, isolati, abbandonati a s\u00e9 stessi, questi preti conducevano frequentemente una vita indegna, dediti al gioco, alla caccia e al vino, e spesso a relazioni sessuali del tutto disordinate. Talvolta erano uomini sposati, altre volte solo formalmente celibi, incorrendo in entrambi i casi nel cosiddetto nicolaismo, termine che durante l'XI secolo assunse il significato di corruzione dei costumi del clero e in particolare venne applicato a tutti coloro che si opponevano al celibato ecclesiastico.\nLa simonia, ovvero la pratica della compravendita delle cariche ecclesiastiche, rappresentava una consuetudine criticata fin dall'epoca merovingia da Gregorio di Tours. Il termine deriva dal nome di Simone Mago, il quale, volendo aumentare i suoi poteri, offr\u00ec a san Pietro apostolo del denaro, chiedendo di ricevere in cambio le facolt\u00e0 taumaturgiche concesse dallo Spirito Santo. Tale pratica pu\u00f2 essere direttamente connessa al modello feudale, in quanto alla nomina a una importante carica ecclesiale corrispondeva anche l'acquisizione di poteri temporali. A tale pratica la cristianit\u00e0 reagir\u00e0 in vari modi, dai movimenti pauperistici (come la pataria a Milano), ai papi riformatori che tenteranno di sottrarre la Chiesa al controllo del potere laico, innescando quella che sar\u00e0 definita come \"lotta per le investiture\".\nStoria della riforma.\nLe origini: la riforma monastica del X e XI secolo.\nLa grave situazione morale della Chiesa and\u00f2 inevitabilmente a scontrarsi con gli ideali religiosi di alcuni uomini sostenitori di un cristianesimo pi\u00f9 vicino agli ideali delle origini e lontano dalle influenze dei poteri secolari. I primi movimenti in tal senso si ebbero nei monasteri della Lotaringia e in particolare nell'abbazia di Brogne, di Gorze e in quelli della Borgogna; qui, i monaci iniziarono a vivere traendo ispirazione dal pensiero di Benedetto d'Aniane che coniugarono con la scelta di una vita maggiormente ritirata. Questi primi movimenti, tuttavia, non arrivarono a contestare direttamente la ricchezza accumulata dalla Chiesa o a perorare un cambiamento nell'ordine sociale, come invece facevano alcuni movimenti pauperistici, ma miravano a estendere a tutta la cristianit\u00e0 il modello monastico.\nFrequentemente, monaci e abati riformatori usarono spostarsi in diverse regioni fondando nuove abbazie o riformando quelle gi\u00e0 esistenti, diffondendo cos\u00ec la ritrovata spiritualit\u00e0 praticamente in tutta Europa. Emblematico fu il caso di Gerardo di Brogne, un ricco nobile avvicinatosi all'ideale monastico, che, dopo aver fondato un'abbazia riformata, gir\u00f2 per tutte le Fiandre per coinvolgere altri pi\u00f9 importanti monasteri.\nLa vera protagonista della riforma monastica risult\u00f2 comunque senz'altro la celebre abbazia di Cluny, fondata nel 910 (o nel 909) dal potente duca Guglielmo I di Aquitania, con l'intento di fare delle sue terre di Cluny un \u00abvenerabile asilo di preghiera con voti e suppliche\u00bb ove \u00absi ricerchi e si brami con ogni desiderio ed intimo ardore la vita celeste\u00bb. Affinch\u00e9 ci\u00f2 si realizzasse, venne previsto che i monaci avrebbero osservato la regola di San Benedetto, ma nella rilettura fatta da Benedetto d'Aniane, in cui venivano sollevati dal lavoro manuale nei campi, considerato una distrazione al loro scopo principale che era quello di pregare. Particolare fu il suo atto di istituzione: con esso venne concessa all'abbazia un'ampia autonomia, anche sui propri beni, da qualsiasi potere temporale, assicurando che l'abate fosse eletto dai monaci e che egli dovesse obbedienza esclusivamente alla Santa Sede. In questo modo, per la prima volta, si eliminava la possibilit\u00e0 di un qualsiasi legame feudale su di un'abbazia. Questo permise al neonato monastero di godere di un'autonomia non comune per l'epoca, considerato anche che nella regione della Borgogna, ove si trovava Cluny, anche il potere imperiale era piuttosto debole.\nTutto ci\u00f2, insieme all'elevato spessore morale e intellettuale dei primi abati (tra cui i pi\u00f9 rilevanti furono Oddone, Maiolo e Odilone) che fecero del monastero un luogo \u00abspecializzato nella liturgia\u00bb e dove \u00able preghiere dei monaci avevano un rapporto privilegiato con l'aldil\u00e0\u00bb, fece s\u00ec che in breve tempo la cittadina francese potesse vantare un grande prestigio, tradottosi in ingenti donazioni per mano dei potenti laici desiderosi di assicurarsi la salvezza dell'anima grazie alle orazioni dei monaci. In un secolo dall'abbazia di Cluny nacque una rete di ulteriori abbazie, anch'esse dotate della stessa autonomia, rette nello specifico da un priore sottoposto all'abate della casa madre, le quali andarono a costituire la congregazione cluniacense. Questi priorati seguivano il modello originario, basato sulla spiritualit\u00e0 e su di un recupero dei valori morali proposti dai padri della Chiesa, come la castit\u00e0, tanto che spesso si parla di \"riforma cluniacense\" e di \"monasteri riformati\".\nUna volta che l'ideale della riforma monastica arriv\u00f2 a Roma, anche il papato ne fu coinvolto, anche se inizialmente in maniera indiretta e piuttosto flebile: si dovr\u00e0 aspettare la met\u00e0 dell'XI secolo perch\u00e9 la Santa Sede venga pienamente investita dallo spirito riformatore. Diversamente, il mondo monastico italiano si dimostr\u00f2 permeabile agli ideali cluniacensi. Tra i tanti esempi si possono citare quelli di San Romualdo, il quale dette vita alla congregazione camaldolese di stretta osservanza della regola benedettina, o quello della congregazione vallombrosana, fondata nel 1036 da Giovanni Gualberto, un monaco che aveva combattuto contro la simonia arrivando a scontrarsi per questo con il vescovo di Firenze Atto I.\nLa riforma imperiale: il regno di Enrico III.\nAccanto ai riformatori del mondo monastico, anche nella societ\u00e0 secolare si videro alcuni flebili tentativi di cambiamento. Gi\u00e0 nel X secolo, vescovi come Attone di Vercelli, Raterio di Verona o Alberico di Como erano stati protagonisti di iniziative riformistiche, ma solo il sostanziale miglioramento delle condizioni economiche cominciato dopo il Mille fece emergere un nuovo spirito di iniziativa da parte dei laici. La loro reazione all'immoralit\u00e0 del clero e alla concentrazione di grandi ricchezze nelle abbazie e nei vescovadi si espresse talora in modo violento, come nel caso della pataria milanese. Tuttavia, questi sforzi ebbero il limite di essere isolati e senza costanza. Mancava infatti una forza centralizzata che desse coordinamento e continuit\u00e0 a questi tentativi frammentari, avviando un movimento di riforma su vasta scala.\nCi\u00f2 pot\u00e9 avvenire quando sal\u00ec sul trono di Germania Enrico III il Nero, considerato uno dei pi\u00f9 grandi imperatori tedeschi. Con lui il sistema di rapporti tra la Chiesa e l'Impero inizi\u00f2 a mutare, venendo a configurarsi un sistema quasi teocratico, dove il sovrano era investito della guida sia della societ\u00e0 civile che di quella religiosa, in quanto considerato scelto e unto da Dio, quindi suo rappresentante sulla Terra.\nRiconoscendo appieno la funzione sacra del suo ruolo, Enrico III si circond\u00f2 di consiglieri appartenenti al mondo ecclesiastico e grandi promotori della riforma nata nei monasteri; tra questi Odilone di Cluny, Riccardo di Saint-Vanne e Brunone di Toul, futuro papa Leone IX. Grazie a questa cerchia di riformatori, Enrico si dimostr\u00f2 molto sensibile ai temi del movimento e incoraggi\u00f2 in particolare lo spirito cluniacense, sicuramente anche per via del suo secondo matrimonio con Agnese di Poitou, discendente di quel Guglielmo che aveva fondato l'ordine. Cos\u00ec, nella sua azione di re si comport\u00f2 secondo i nuovi ideali: si dimostr\u00f2 tollerante verso i suoi nemici, proclam\u00f2 pi\u00f9 volte la tregua di Dio, combatt\u00e9 il nicolaismo cercando di imporre l'obbligo del celibato ai membri del clero, concesse ampie autonomie ai monasteri arrivando talvolta perfino ad attribuirgli il diritto di scegliersi autonomamente il proprio abate.\nTuttavia, Enrico non rinunci\u00f2 alla sua prerogativa consuetudinaria di investire vescovi e abati di sua scelta, conferendogli personalmente bastone pastorale e anello vescovile, senza peraltro suscitare particolare opposizioni, perlomeno nella Chiesa secolare, mentre negli ambienti monastici si sollevarono alcune critiche. Il potere di investitura fu uno dei capisaldi della politica di Enrico: una volta consolidato il suo potere in Germania, per rafforzare la propria autorit\u00e0 in Italia procedette a nominare moltissimi ecclesiastici tedeschi a lui fedeli a capo delle diocesi sparse per tutta la penisola.\nCrisi del papato e intervento di Enrico III a Sutri.\nNel frattempo, a Roma, una situazione di grave crisi sconvolgeva un papato sempre pi\u00f9 in balia delle famiglie aristocratiche romane, tanto che si arriv\u00f2 ad avere ben tre papi che si contendevano il Santo Soglio. Nel 1033 era salito al trono pontificio, con il nome di papa Benedetto IX, il nobile Teofilatto III della potente famiglia romana dei conti di Tuscolo. Circa 10 anni pi\u00f9 tardi, tra la fine del 1044 e l'inizio del 1045, Benedetto si trov\u00f2 ad affrontare una rivolta popolare che lo costrinse alla fuga e a trovare rifugio nella rocca tuscolana di Monte Cavo. Le cause della rivolta probabilmente possono essere addebitate allo scontro tra le fazioni tuscolane e quelle anti-tuscolane guidate dai Crescenzi, con questi ultimi che imposero come nuovo papa il vescovo di Sabina, Giovanni Crescenzi Ottaviani, eletto ufficialmente il 13 gennaio 1045 e consacrato sette giorni dopo col nome di Silvestro III.\nIl pontificato di Silvestro III dur\u00f2 assai poco: i fratelli di Benedetto IX, Gregorio e Pietro di Tuscolo, con l'accordo dei Crescenzi e l'unanime consenso dei cittadini di Roma, lo espulsero il 10 febbraio 1045 e rimisero Benedetto al suo posto. Pure il secondo pontificato di Benedetto IX non ebbe vita lunga: forse spinto dai suoi consiglieri che contavano di mettere a tacere il malcontento che il suo comportamento dissoluto attirava sull'intera Chiesa, il papa decise di vendere il 1\u00ba maggio la dignit\u00e0 pontificia al presbitero e suo padrino Giovanni dei Graziani, poi eletto col nome di Gregorio VI il 5 maggio 1045.\nGraziano aveva fama di uomo pio e la sua elezione venne accolta con favore, tanto che il teologo Pier Damiani, probabilmente ignorando com'egli avesse ottenuto il papato, lo salut\u00f2 dicendo di lui che \u00ab[...] finalmente la colomba era tornata all'arca con il ramo d'ulivo\u00bb, asserendo che grazie alla sua elezione finalmente era stato inferto un duro colpo alla simonia. A dimostrazione di questa sua buona fede, Gregorio nomin\u00f2 come cappellano personale Ildebrando di Soana, un giovane monaco gi\u00e0 famoso per la sua ferrea volont\u00e0 riformatrice. Tuttavia il fatto che aveva acquistato la dignit\u00e0 pontificale, forse un atto ritenuto necessario per liberarsi dell'indegno Benedetto IX, aveva fin da subito compromesso il suo prestigio.\nTale situazione risult\u00f2 inaccettabile per il re di Germania Enrico III, desideroso di porre in atto una severa riforma della Chiesa e, nel contempo, di essere incoronato imperatore da un papa legittimo. Cos\u00ec approfitt\u00f2 della situazione per scendere in Italia dove riun\u00ec, nell'autunno del 1046, un concilio a Sutri, invitando i tre papi a rispondere dell'accusa di simonia. Benedetto non si present\u00f2 al Concilio, come pure Silvestro III che gi\u00e0 da tempo si era ritirato dalla vita pubblica, mentre Gregorio VI presenzi\u00f2 all'assemblea dove ammise le sue colpe e venne deposto. Al posto di Benedetto IX, nel frattempo tornato a rivendicare i suoi diritti sul Soglio pontificio, subentr\u00f2 come nuovo papa il vescovo di Bamberga Suidgero, che prese il nome di Clemente II; Il giorno di Natale seguente Enrico pot\u00e9 essere incoronato legittimamente imperatore del Sacro Romano Impero.\nL'intervento di Enrico a Sutri trov\u00f2 vari consensi all'interno del movimento riformatore della Chiesa, in quanto vi era stata mossa l'accusa a Gregorio VI di non aver fatto abbastanza per la riforma e di essersi macchiato egli stesso di simonia. Tuttavia si erano levate delle voci contrarie, come quella del vescovo Wazone di Liegi, le quali ritenevano che non spettasse a un re il potere di deporre un papa, anche se simoniaco. In ogni caso, oltre che imperatore, Enrico si era fatto anche nominare patrizio romano, una carica che gli consentiva di influire direttamente sulle future elezioni del romano pontefice. Comunque sia, la scelta di Enrico di interessarsi personalmente degli affari della Chiesa di Roma fu l'occasione perch\u00e9 la riforma uscisse definitivamente dall'ambiente monastico per riversarsi sul papato, e da l\u00ec in tutta la societ\u00e0 cristiana d'Europa.\nLa riforma sotto i papi tedeschi (1046-1057).\nDopo l'intervento di Enrico III e l'abdicazione di Gregorio VI, i quattro papi che si succedettero dal 1046 furono tutti di nazionalit\u00e0 tedesca, scelti direttamente dall'imperatore ed estranei agli ambienti romani. Tutti precedentemente vescovi della \"Reichskirche\", in pochi anni contribuirono a mutare la situazione. L'importante ruolo svolto dai vescovi tedeschi in Germania, aveva comportato che coloro che venivano investiti di tale carica fossero generalmente persone di alto valore morale in grado di garantire fedelt\u00e0: ci\u00f2 ebbe positive ripercussioni anche a Roma, dove termin\u00f2 la nomina di pontefici indegni, eletti solo a seguito dei giochi di potere dell'aristocrazia locale. I nomi scelti dai nuovi papi tedeschi furono particolarmente inconsueti, in quanto si ispirarono ai pontefici delle origini come segno del recupero della realt\u00e0 ecclesiale primitiva. Clemente II, Damaso II, Vittore II, anche se non riuscirono ad arrivare a un'azione concreta di riforma, per via dei loro brevi pontificati, spinsero la Chiesa verso la purezza primitiva del cristianesimo.\nClemente II intraprese iniziative contro la simonia ma, facendo ritorno a Roma dopo aver accompagnato l'imperatore in Sicilia, contrasse la malaria (o probabilmente fu avvelenato) e mor\u00ec il 9 agosto 1048. Gli succedette il vescovo di Bressanone con il nome di Damaso II, il cui pontificato dur\u00f2 soltanto 23 giorni. Pi\u00f9 concreta pot\u00e9 essere l'azione di Brunone di Tull. In passato consigliere di Enrico III, uomo di alte qualit\u00e0, divenne papa con il nome di Leone IX, regnando per cinque anni durante i quali avvenne una svolta decisiva nella storia del papato. Egli, pur essendo stato designato dall'Imperatore, decise di sottoporre la sua nomina al popolo e al clero romano, come previsto dal diritto canonico, presentandosi a loro in abiti da pellegrino. A differenza dei due suoi predecessori, Leone IX fu il primo papa che ebbe il tempo di mettere in pratica la nuova ventata di idee innovative, tanto che parte della storiografia tradizionale spesso indica nel suo pontificato il vero inizio della riforma.\nLeone si circond\u00f2 di un gruppo di validi collaboratori ed \u00e8 in questo momento, probabilmente, che il collegio dei cardinali pass\u00f2 dall'essere semplicemente l'assemblea dei parroci e dei diaconi della citt\u00e0 di Roma al ricoprire la funzione di \"gran consiglio\" del papa con incarichi di rilievo. Tra questi si annoveravano personalit\u00e0 del calibro di Alinardo, Umberto di Silva Candida (giurista e storico grazie al quale ci sono giunte molte notizie del periodo), Federico Gozzelon, fratello di Goffredo il Barbuto e futuro papa Stefano IX, Ildebrando di Soana, quest'ultimo gi\u00e0 segretario di Gregorio VI e futuro Gregorio VII. L'aver messo forti personalit\u00e0 sostenitrici della riforma gli permise di incidere maggiormente nella riorganizzazione complessiva della Chiesa. Tutti questi teologi contribuirono inoltre nel fornire giustificazioni dottrinali al rafforzamento della figura del pontefice, arrivando ad attribuirgli l'esclusivo potere di nominare e deporre le alte cariche ecclesiastiche; uno degli aspetti considerati fondamentali per la causa riformista. In particolare, Pier Damiani si spese a favore del primato papale affermando il diritto del romano pontefice di legiferare in quanto successore di San Pietro e che nessuno poteva contraddire od opporsi a tali leggi e chi lo avesse fatto sarebbe dovuto ritenersi eretico, in quanto \u00abhaereticus est qui cum Romana ecclesia non concordat\u00bb.\nDurante il suo pontificato, Leone non risiedette a Roma, ma viaggi\u00f2 instancabilmente tra l'Italia, la Francia e la Germania, sull'esempio dei sovrani secolari della sua epoca. Dal 1050 scese in Italia meridionale, attraversando le Alpi e indicendo sinodi di vescovi. Tra quelli pi\u00f9 importanti presieduti da Leone si ricordano quelli del 1049 e del 1050 in cui venne ribadito il divieto per i presbiteri di congiungersi con le proprie mogli o concubine. Si and\u00f2 cos\u00ec a incidere sullo stile di vita dei consacrati differenziandolo da quello della popolazione laica e avvicinandolo a quello dei monaci.\nFu cos\u00ec che gli ideali della riforma iniziarono a imporsi influenzando tutto il mondo cristiano. C'\u00e8 per\u00f2 da rilevare una grande differenza tra la riforma monastica e quella dalla Chiesa secolare: se la prima aveva come obiettivo un rinnovamento della vita dei monaci secondo le rigide regole di Benedetto d'Aniane, per la seconda si mirava a un ritorno della Chiesa delle origini, intesa come quella che traspariva dalle lettere di papa Gregorio I (VII secolo) e dalle antiche raccolte di diritto canonico, grazie a una rivalorizzazione delle vita consacrata. La finalit\u00e0 essenziale restava per\u00f2 comune: tendere alla realizzazione del Regno dei cieli.\nQuando la riforma arriv\u00f2 a coinvolgere anche la Chiesa secolare, e in particolar modo i canonici, anche la grande maggioranza dei laici pot\u00e9 venire a contatto con lo spirito di rinnovamento. Con il sinodo lateranense del 1059 si dispose, seguendo le indicazioni formulate da Crodegango di Metz, che i canonici delle cattedrali dovessero fare vita in comune, come gi\u00e0 previsto dal Concilio di Aquisgrana dell'816, e inoltre ad essi venne proibito di avere propriet\u00e0 private, dando origine agli ordini dei canonici regolari organizzati secondo la regola di sant'Agostino. Uno dei metodi pi\u00f9 utilizzati per diffondere la riforma a tutti i livelli della Chiesa fu quello di porre a capo delle diocesi monaci particolarmente sensibili ed esperti del nuovo movimento, creando cos\u00ec una contaminazione tra cenobiti e clero secolare.\nIl pontificato di Leone IX \u00e8 ricordato anche perch\u00e9 and\u00f2 a consumarsi la parte finale di un processo, gi\u00e0 iniziato da secoli, di allontanamento della Chiesa cattolica dalla Chiesa ortodossa orientale di Costantinopoli, noto come \"grande scisma\". Nel 1054 al vescovo cardinale Umberto di Silva Candida, per via della sua profonda conoscenza della lingua greca e delle controversie tra Chiesa latina e Chiesa greca, venne affidato l'incarico di guidare una legazione pontificia a Costantinopoli per discutere circa alcune divergenze teologiche. Non riuscendo a trovare alcun punto di coesione, Umberto lanci\u00f2 la scomunica al patriarca Michele I Cerulario e quest'ultimo, a sua volta, rispose con un proprio anatema che scomunic\u00f2 i legati pontifici. A seguito di ci\u00f2 le due Chiese presero strade diverse: la Chiesa ortodossa non accetter\u00e0 mai il primato papale e il celibato per il proprio clero.\nLa riforma sotto i due papi tosco-lorenesi e sotto Alessandro II (1057-1073).\nRapporti tra Chiesa e Impero durante la reggenza di Agnese.\nIl 16 giugno 1053 i Normanni, insediatisi dopo il 1000 nell'Italia meridionale, attaccarono l'esercito papale a San Paolo di Civitate, infliggendogli una grave sconfitta, culminata nella cattura dello stesso papa Leone IX. Dopo sei mesi, Leone venne liberato ma, colpito duramente e sfibrato dalla guerra, mor\u00ec il 19 aprile 1054 a Roma. A lui succedette Gebehard di Eichstatt con il nome di papa Vittore II, il quale si impegn\u00f2 intensamente nella riforma che ancora aveva caratteri quasi esclusivamente morali. Mantenuti gli stessi collaboratori del suo predecessore, indisse fin da subito sinodi in Francia e in Italia. La sua azione venne, tuttavia, condizionata dalla morte dell'imperatore Enrico III (5 ottobre 1056), il quale lasci\u00f2 la moglie Agnese di Poitou reggente e il figlioletto (il futuro Enrico IV) ancora minorenne.\nAgnese si dimostr\u00f2 una regnante insicura e incapace di preservare l'autorit\u00e0 imperiale, mettendo cos\u00ec in crisi il sistema costruito dal marito di alleanza tra impero e Chiesa, costringendo quest'ultima a ricercare altrove il sostegno militare di cui non poteva fare a meno. Cos\u00ec, alla morte di Vittore II, avvenuta per malaria il 23 giugno 1057, termin\u00f2 il periodo della riforma attuata dai papi tedeschi grazie all'intensa partecipazione imperiale, aprendo di fatto un periodo di instabilit\u00e0 e di conflittualit\u00e0.\nInfatti, i cardinali riformatori e collaboratori del defunto papa, ponendosi il problema di un eventuale ritorno dei Tuscolani al potere, trovarono l'appoggio militare nell'esercito del margravio di Toscana e duca di Lorena Goffredo il Barbuto; in cambio della sua protezione, sal\u00ec alla massima carica papa Federico di Lorena, fratello dello stesso Goffredo, con il nome di Stefano IX. Questa fu la prima elezione papale dal 1046 avvenuta senza la partecipazione o l'assenso dell'Imperatore. Il nuovo papa e i suoi successori, Niccol\u00f2 II (eletto nel 1058) e Alessandro II (eletto nel 1061), furono tutti papi lotaringi-tusci che trovarono nella casata di Lotaringia e nella potente famiglia dei Canossa l'appoggio necessario per affermare la propria autorit\u00e0 e per accelerare il processo di riforma della Chiesa, affrancandosi, nello stesso tempo, dalle ingerenze imperiali.\nStefano IX, che si era formato alla scuola di Leone IX, rafforz\u00f2 il gruppo dei propri collaboratori, scegliendo tra di loro anche alcuni monaci, tra cui il priore del monastero di Fonte Avellana Pier Damiani, che nomin\u00f2 cardinale di Ostia, valorizzando cos\u00ec la riforma monastica gi\u00e0 avviata in Italia centrale e assumendone i suoi valori. Il pontificato di Stefano IX non dur\u00f2 molto e non fu particolarmente determinante; il papa lorenese mor\u00ec gi\u00e0 nel 1058. Prevedendo la sua imminente scomparsa, Stefano aveva fatto giurare al popolo e alla nobilt\u00e0 dell'Urbe che non avrebbero eletto il suo successore prima che Ildebrando da Soana fosse rientrato a Roma.\nIn questa situazione di attesa, i Tuscolani intervennero con una sommossa, eleggendo Giovanni di Velletri con il nome di Benedetto X. Gli altri cardinali non riconobbero questa elezione e, a loro volta, parteggiarono per Gerardo di Firenze, originario della Borgogna, che divenne papa con il nome di Niccol\u00f2 II. Accompagnato da Goffredo di Lorena, questi si diresse verso Roma, scomunic\u00f2 l'antipapa Benedetto e fu intronizzato il 24 gennaio 1059.\nIl pontificato di Niccol\u00f2 II.\nCon Niccol\u00f2 II si deline\u00f2 una nuova fase della riforma che inizi\u00f2 a riguardare sempre maggiormente la struttura ecclesiastica: egli diede vita, infatti, a una riforma non soltanto morale, ma anche istituzionale. Niccol\u00f2, quindi, non colp\u00ec soltanto gli atti di simonia e di nicolaismo, ma si sforz\u00f2 di identificare le cause e le radici di questi abusi, riconoscendoli nella concessione da parte dei laici dell'investitura delle maggiori cariche ecclesiastiche. In base ai consigli di Umberto di Silva Candida, secondo il quale non sarebbe mai stato possibile riformare la Chiesa finch\u00e9 l'investitura del potere episcopale non fosse stato portata esclusivamente in mano del papa, si inizi\u00f2 a rivendicare la \"libert\u00e0 della Chiesa\" e il diritto esclusivo in capo al pontefice di conferire le cariche, liberandosi del consuetudinario potere giuridico dei laici: cominciava cos\u00ec a delinearsi la cosiddetta lotta per le investiture.\nNel settembre 1059 Niccol\u00f2 II indisse un sinodo romano in cui fu promulgata, con la collaborazione di Umberto di Silva Candida, Ildebrando di Soana e Pier Damiani, la bolla pontificia \"In nomine Domini\" (conosciuta anche come \"Decretum in electione papae\") che, convalidando la sua stessa elezione alla sede romana, imponeva la procedura da seguire per l'elezione dei suoi successori. Si scindeva cos\u00ec l'elezione del papa da ogni legame (che non fosse soltanto formale, come l'applauso di conferma) con il popolo romano e con l'imperatore stesso, riservandola esclusivamente ai cardinali. In poco pi\u00f9 di un decennio, dunque, cambiava radicalmente il sistema di elezione del papa: nel 1046, l'imperatore Enrico III, dopo aver deposto tutti i contendenti al papato, aveva di fatto posto l'elezione sotto la volont\u00e0 dell'Imperatore, sottraendola al controllo delle famiglie nobili romane e dallo stesso clero di Roma; nel 1059 dalla nomina veniva esautorata anche l'autorit\u00e0 dell'Imperatore. Al sinodo Leone IX impose anche il divieto per i fedeli di partecipare alle liturgie officiate da chierici concubinari, Pier Damiani afferm\u00f2 nell'occasione il suo impegno affinch\u00e9 \u00abnessuno ascoltasse la messa da un presbitero, nessuno il Vangelo da un diacono, nessuno infine l'epistola da un suddiacono dei quali sappia che si mescolano con le donne\u00bb.\nNiccol\u00f2 II si rese conto della portata rivoluzionaria di questa sua decisione e cerc\u00f2 di assicurarsi una forza politico-militare capace di farla rispettare. Un valido alleato venne trovato nel popolo normanno. Messosi in viaggio verso l'Italia meridionale nel settembre del 1059, questi stipul\u00f2 con Roberto il Guiscardo e Riccardo I di Aversa il trattato di Melfi, ai sensi del quale, in una logica tipicamente feudale, i Normanni avrebbero offerto al papa l'omaggio di sottomissione e il giuramento di fedelt\u00e0, riconoscendosi suoi sudditi, mentre la Chiesa romana, nella figura del papa, concedeva loro l'investitura su tutti i territori da loro conquistati, i quali erano per\u00f2 rivendicati dall'impero fin dai tempi di Ottone II di Sassonia. In tal modo i Normanni non erano pi\u00f9 considerati invasori stranieri della penisola italiana, ma ricevettero il diritto di governare in cambio di protezione militare al papa. Con una sola mossa papa Niccol\u00f2 II aveva conquistato la sovranit\u00e0 feudale su gran parte dell'Italia ma, allo stesso tempo, aveva violato il diritto imperiale di Enrico IV, con il quale cominciarono rapporti tesi e difficili.\nUn sinodo lateranense tenutosi nell'aprile del 1061 precis\u00f2 alcuni aspetti teologici riguardanti la simonia e in particolare il problema della validit\u00e0 dei sacramenti impartiti dal clero simoniaco, come quello dell'ordinazione sacerdotale. In tale occasione si confrontarono due diverse posizioni: quella di Pier Damiani, secondo la quale il vero artefice del sacramento \u00e8 Cristo e non chi lo amministrava, essendo quest'ultimo un mero strumento dello Spirito Santo, e dunque la validit\u00e0 del sacramento non prescindeva dalle qualit\u00e0 morali di chi lo impartiva; e quella pi\u00f9 intransigente proposta da Umberto da Silva Candida, dichiarata nella sua opera \"Adversus Simoniacos\" (1057-1060), secondo la quale i sacramenti impartiti dai simoniaci non potevano considerarsi validi in quanto eretici, e dunque nemmeno le ordinazioni. Dal punto di vista teologico egli affermava che lo Spirito Santo non era presente nei simoniaci e quindi essi non potevano trasmetterlo ad altri. La radicale tesi di Silva Candida aveva inizialmente trovato sostenitori nei patarini lombardi e nei vallombrosani, ma al sinodo venne superata dalla visione pi\u00f9 moderata di Pier Damiani che venne, almeno parzialmente, accolta. Cos\u00ec si decise che le ordinazioni fino ad allora impartite erano valide, indipendentemente da chi le aveva amministrate, ma quelle future provenienti da simoniaci sarebbero state dichiarate nulle.\nLa diffusione della riforma sotto papa Alessandro II.\nAlla morte di Niccol\u00f2 II, il gruppo dei cardinali riformatori, tra i quali Umberto di Silva Candida e Ildebrando di Soana, procedette all'elezione di Anselmo di Lucca, originario di Milano, il quale fu insediato nel 1061 con il nome di Alessandro II con le modalit\u00e0 espresse nel \"Decretum in electione papae\" emanato dal predecessore, ovvero senza intraprendere alcuna azione di coinvolgimento della corte imperiale che non pot\u00e9 n\u00e9 ratificare l'elezione n\u00e9 tantomeno proporre un nome. Si deve per\u00f2 rilevare che la scelta di un papa che era vescovo di Lucca, una diocesi legata all'impero, doveva intendersi come un tentativo di distensione con la corte tedesca dopo le recenti frizioni. Nonostante ci\u00f2, la nobilt\u00e0 romana cerc\u00f2 di opporsi, sollecitando l'intervento dell'Impero che non riconobbe la sua elezione. Pertanto, in contrapposizione ad Alessandro III, a Basilea fu eletto il vescovo di Parma, Pietro Cadalo, con il nome di Onorio II, che per\u00f2 raccolse ben pochi sostenitori e tale scelta si rivel\u00f2 un passo falso anche per la reggente Agnese. Grazie all'intervento dei Normanni e di Goffredo il Barbuto, papa Alessandro II pot\u00e9 entrare a Roma sconfiggendo e deponendo l'antipapa Onorio: a quel punto, al vinto non rimase altro che fare ritorno a Parma, dove si ritir\u00f2 fino alla morte senza per\u00f2 rinunciare mai formalmente a rivendicare il pontificato.\nPoco dopo, nel 1062, al fine di ristabilire l'autorit\u00e0 dell'Impero minata dalla debolezza dimostrata da Agnese, i principi tedeschi, guidati dall'arcivescovo di Colonia Annone, rapirono il principe ereditario, ancora minorenne, portandolo a Colonia e affidandogli formalmente il potere imperiale con il nome di Enrico IV (colpo di Stato di Kaiserswerth).\nNel frattempo, con il pontificato di Alessandro II and\u00f2 a diffondersi sempre di pi\u00f9 l'idea di un rafforzamento della teoria del primato papale, soprattutto per quanto riguarda l'esclusiva prerogativa del pontefice nell'indire concili e nell'investire le pi\u00f9 alte cariche ecclesiastiche; una tesi gi\u00e0 da tempo ribadita da teologi quali Wazone di Liegi prima, Pier Damiani e Sigfrido di Gorze poi.\nLa riforma gregoriana (1073-1085).\nNel 1073 Ildebrando di Soana fu eletto papa per acclamazione della folla, cui fece seguito l'elezione canonica da parte dei cardinali. Tale modalit\u00e0 and\u00f2 aspramente contestata dagli avversari di Ildebrando, in particolare da Guiberto di Ravenna (futuro antipapa Clemente III), poich\u00e9 contestava il \"Decretum in electione papae\" promulgato pochi anni prima da papa Niccol\u00f2 II. Ildebrando era un monaco istruito ai valori della riforma; egli aveva accompagnato in Germania l'ex-papa Gregorio VI quando quest'ultimo, deposto dall'imperatore Enrico III al Concilio di Sutri, aveva valicato le Alpi verso nord. Ritornato a Roma al seguito di papa Leone IX (Brunone di Toul), Ildebrando era entrato a far parte dei cardinali riformatori, divenendo ben presto una delle personalit\u00e0 di spicco della curia romana ed esercitando un'influenza sui pontefici cos\u00ec intensa da meritarsi l'appellativo di \"dominus pape\" da parte di Pier Damiani.\nAppena eletto, Gregorio VII \u2013 questo fu il nome pontificale scelto da Ildebrando \u2013 intraprese azioni contro la simonia e il concubinato del clero, promulgate soprattutto in occasione di un sinodo romano convocato nella Quaresima del 1074. Ancora pi\u00f9 importante risult\u00f2 comunque il perseguimento dell'obiettivo di \u00abimporre alla Chiesa un modello organizzativo di stampo monarchico e sulla desacralizzazione della carica imperiale\u00bb. A tal proposito, decise di affrontare una questione di diritto canonico con re Enrico riguardante il fatto che cinque dei suoi consiglieri erano scomunicati, ma continuavano a essere presenti alla sua corte. Cos\u00ec, il giovane imperatore decise di sciogliere i rapporti con loro e inoltre prest\u00f2 un giuramento di obbedienza al papa, promettendo di appoggiare l'opera di riforma della Chiesa. Questo atteggiamento, che all'inizio gli fece ottenere la fiducia di Gregorio VII, venne abbandonato non appena riusc\u00ec a sconfiggere i sassoni con la vittoria nella battaglia di Langensalza, combattuta il 9 giugno 1075. Enrico, infatti, cerc\u00f2 subito di riaffermare il suo potere e, nel settembre dello stesso anno, a seguito dell'omicidio di Erlembaldo Cotta, invest\u00ec (contrariamente agli impegni presi) il chierico Tedaldo arcivescovo di Milano, nonch\u00e9 i vescovi di Fermo e di Spoleto. Con questo atto inizi\u00f2 un conflitto tra papato e impero che passer\u00e0 alla storia come \"lotta per le investiture\". Al di l\u00e0 della questione delle investiture, fu in gioco il destino del \"dominium mundi\", la lotta tra potere sacerdotale e potere imperiale: gli storici del XII secolo chiamarono questo litigio \u00abDiscidium inter sacerdotium et regnum\u00bb.\nNel 1075, molto probabilmente, compose il \"Dictatus papae\", una raccolta (o forse soltanto un indice) di varie affermazioni sul primato del vescovo di Roma, non solo sugli altri vescovi ma anche sul potere laico. Con questo documento Gregorio VII inaugurava una \"nuova ecclesiologia\" (come afferm\u00f2 il teologo cattolico Yves Congar nella sua opera \"Sentire ecclesiam\"): il papa diventava \"vescovo dei vescovi\", Roma era \"caput ecclesiae\" (centralismo romano) e ogni singolo credente diventava un suddito del vescovo di Roma. Si andava cos\u00ec a delinearsi sempre di pi\u00f9 il processo di trasformazione di fatto della Chiesa in una monarchia dotata di un forte potere centralizzato e che metteva fine all'autonomia delle diocesi.\nAffermando il potere del papa al di sopra di ogni altra autorit\u00e0 (sia \"laica\" sia religiosa), Gregorio provoc\u00f2 una profonda rottura proprio con l'Imperatore del Sacro Romano Impero (si ricordi che la riforma dell'XI secolo era iniziata proprio per l'intervento degli imperatori, che avevano tentato di risanare il papato corrotto).\nNel 1076, a Worms, l'imperatore Enrico IV convoc\u00f2 un sinodo dei vescovi del Sacro Romano Impero, i quali chiesero le dimissioni di Gregorio VII con l'accusa di aver disprezzato il ruolo dei vescovinella Chiesa. Poco dopo, Enrico IV invit\u00f2 i sudditi dell'Impero Romano alla disobbedienza nei confronti di Gregorio, e lo proclam\u00f2 deposto. In reazione, nel febbraio del 1076 Gregorio VII scomunic\u00f2 Enrico sciogliendo tutti i suoi sudditi dal giuramento di fedelt\u00e0 verso di lui. Cos\u00ec, dopo la scomunica, Enrico venne abbandonato dai principi tedeschi che gli contrapposero Rodolfo di Svevia e minacciavano di non riconoscerlo pi\u00f9 come imperatore se non si fosse liberato dalla scomunica. Gli stessi principi invitarono il papa ad Augusta perch\u00e9 questi emettesse una sua decisione nella loro controversia con Enrico. Con mossa abilissima, mentre Gregorio VII si dirigeva gi\u00e0 verso Augusta, Enrico lo anticip\u00f2, incontrandolo a Canossa dove era ospite della contessa Matilde. In un primo momento Gregorio, combattuto tra opportunit\u00e0 politica (istituire un processo contro Enrico in Germania, con grande prestigio per il papato) e dovere pastorale (perdonare chi gli si presentava come peccatore pentito), scelse la seconda via e assolse Enrico dalla scomunica anche grazie all'intercessione di Ugo di Cluny e della stessa contessa Matilde.\nPochi anni pi\u00f9 tardi, per\u00f2, Gregorio si mostr\u00f2 molto pi\u00f9 spregiudicato e nel 1080 dichiar\u00f2 pubblicamente il suo appoggio per Rodolfo di Svevia, rinnovando la scomunica e deposizione di Enrico IV, il quale, a questo punto, fece eleggere un nuovo papa nella persona dell'arcivescovo di Ravenna, Guiberto (noto come antipapa Clemente III). Nel 1081 Enrico marci\u00f2 su Roma e la conquist\u00f2 nel 1084: nell'Urbe ricevette la solenne incoronazione imperiale da Clemente III, mentre Gregorio fuggiva a Salerno, dove morir\u00e0 nel 1085.\nGregorio VII aveva riaffermato vigorosamente l'autonomia della Chiesa e la suprema autorit\u00e0 di Roma su tutte le Chiese locali. In particolare, come \u00e8 risaputo, Gregorio si oppose nettamente a ogni ingerenza laica nella scelta dei vescovi e degli abati. Questo, inevitabilmente, provoc\u00f2 uno scontro feroce con l'imperatore, non perch\u00e9 di fatto i vescovi e gli abati erano anche detentori di un'autorit\u00e0 civile, caso in realt\u00e0 non frequentissimo, ma in quanto normalmente esercitavano una giurisdizione su coloro che risiedevano nelle loro diocesi e amministravano patrimoni terrieri vastissimi. Ovviamente, l'imperatore voleva intervenire nella selezione di questi suoi funzionari.\nL'iniziativa riformatrice di Gregorio VII non fu, comunque, la prima mossa della riforma dell'XI secolo, bens\u00ec l'ultima. La riforma gregoriana fu generata dalla riforma imperiale la quale, a sua volta, aveva assunto e coordinato la riforma che si era sviluppata dal basso (monaci, clero e laici). D'altro canto, lo scontro con l'Impero non fu il contenuto centrale della riforma gregoriana, anche se ne costitu\u00ec un passaggio obbligato: se la riforma dell'XI secolo era stata caratterizzata soprattutto da una spinta unificatrice, \u00e8 chiaro che gi\u00e0 due centri unificatori (papato e Impero) apparivano troppi.\nLa riforma da papa Vittore III a papa Callisto II (1086-1122).\nLa morte di Gregorio VII e la situazione, difficilmente superabile, che ne consegu\u00ec, colpirono fortemente il partito riformatore. Pass\u00f2 infatti un anno prima che subentrasse il successore di Gregorio VII. Desiderio, abate di Montecassino, eletto papa nel 1086, diede il proprio assenso soltanto l'anno successivo, e fu intronizzato il 21 marzo 1087 con il nome di Vittore III. Accettata la nomina, tuttavia, gli manc\u00f2 il tempo per continuare il programma di riforma del papato: il 16 settembre di quello stesso anno, infatti, mor\u00ec.\nDopo di lui venne eletto papa il cardinale di Ostia, Ottone di Lagery, con il nome di Urbano II (1088). Egli si adatt\u00f2 alle circostanze, condividendo il programma riformatore di Gregorio VII ma utilizzando spesso la dispensa papale per quei vescovi (anche eletti con simonia) che si dimostravano disposti a piegarsi alle linee imposte della Sede romana (e spesso venivano nuovamente ordinati). Durante il pontificato di Urbano II era ancora in vita l'antipapa Clemente III (Guiberto di Ravenna), il quale and\u00f2 neutralizzato anche grazie al cambio di mentalit\u00e0 di molti vescovi prima favorevoli a Clemente III e ora a Urbano II. Enrico IV, pur avendo sconfitto il rivale Rodolfo di Svevia, fu quasi abbandonato dai propri sostenitori e si ritrov\u00f2 a dover affrontare due rivolte: la prima scoppiata in Baviera nel 1086 e una seconda guidata dal figlio Corrado di Lorena, nominato re di Germania nel 1087, ma istigata dalla contessa Matilde di Canossa. Tra il 1093 e il 1097 Corrado, occupando i passi delle Alpi, riusc\u00ec a privare il padre, bloccato in Italia tra Padova e Verona, di qualsiasi possibilit\u00e0 di far ritorno in Germania.\nNel frattempo papa Urbano II intraprese un viaggio che, nel giro di due anni, lo port\u00f2 in Francia, passando per la Toscana, durante il quale convoc\u00f2 concili provinciali a Piacenza, in cui decret\u00f2 l'invalidit\u00e0 delle nomine episcopali fatte dall'antipapa Clemente e dai suoi sostenitori, e a Clermont nel 1095, nel quale cerc\u00f2 di incitare i monaci perch\u00e9 imprimessero la riforma nel Paese. Durante questo concilio, Urbano indisse la prima crociata, invitando i cavalieri cristiani a combattere per la liberazione della Terra santa. Urbano II mor\u00ec il 29 luglio 1099, due settimane dopo la presa di Gerusalemme ad opera dei crociati.\nAlla sua morte gli succedette papa Pasquale II, del quale non si hanno molte informazioni. Certamente italiano, monaco anche se non cluniacense, fu descritto dagli storici come persona semplice e, a volte, ingenua. Nel 1105 Pasquale II appoggi\u00f2 una congiura ordita contro l'imperatore Enrico IV e organizzata dall'imperatrice Adelaide di Kiev e dal suo secondo figlio, il futuro Enrico V. Quest'ultimo, dopo aver fatto deporre cinque anni prima il fratello Corrado, si impose a capo della nobilt\u00e0 tedesca. La congiura ebbe successo ed Enrico IV, fatto prigioniero, venne costretto ad abdicare in favore del figlio in occasione della dieta di Magonza. Enrico IV morir\u00e0 nel 1106 a Liegi, ancora scomunicato e senza poter ricevere una sepoltura religiosa fino al 1111, quando trov\u00f2 riposo nel duomo di Spira. Nel frattempo la Chiesa germanica, stanca del conflitto, si era lasciata convincere degli effetti negativi prodotti dalla simonia e cos\u00ec i vescovi avevano iniziato ad abbandonare gli affari politici per dedicarsi sempre di pi\u00f9 agli aspetti religiosi propri del loro ministero. Nonostante l'ostinata resistenza in cui Enrico IV si era impegnato per tutta la vita, la riforma gregoriana appariva oramai diffusa in Germania.\nSotto il pontificato di Pasquale si continu\u00f2 a combattere contro le investiture concesse dal potere civile, argomento maggiormente interessante e scottante in quel periodo. Una simile questione si risolse innanzitutto in Inghilterra e in Francia. Nella prima, il problema si risolse giuridicamente alla presenza del re e di Anselmo di Canterbury nell'agosto del 1107, con la dieta di Londra: Enrico I d'Inghilterra, figlio di Guglielmo I d'Inghilterra, rinunci\u00f2 all'investitura alle cariche ecclesiastiche tramite la consegna dell'anello e dello scettro (segni dell'investitura spirituale e temporale), ma si riserv\u00f2 il diritto di ricevere dai vescovi, prima che fossero ordinati, l'omaggio feudale. Prima dell'ordinazione, infatti, il vescovo eletto doveva fornire al monarca una truppa di fanti e di cavalieri armati che si mettessero al servizio del re stesso, quale segno di vassallaggio. Anche in Francia la situazione termin\u00f2 in modo uguale: il re rinunci\u00f2 a dare l'investitura con l'anello e il pastorale, ma si accontent\u00f2 di chiedere al vescovo, a differenza dell'Inghilterra, un giuramento di fedelt\u00e0.\nIl problema, superato per Francia e Inghilterra, rimase per\u00f2 irrisolto per le regioni dell'Impero (Germania, Italia e Lotaringia). Pasquale II tent\u00f2 una linea di soluzione nel 1111, invitando i vescovi a rinunciare all'investitura temporale per le propriet\u00e0 affidate loro dall'Imperatore. Tale soluzione non port\u00f2 alcun successo, anzi cre\u00f2 ribellioni di molti vescovi all'autorit\u00e0 papale (sebbene fosse una soluzione che piaceva all'Imperatore, in quanto vedeva tornare a s\u00e9 tutti i donativi e le propriet\u00e0 affidata ai vescovi dagli Ottoni gi\u00e0 dal IX secolo).\nPasquale II si spense nel 1118. Gli succedette papa Gelasio II, il quale fin\u00ec imprigionato e fugg\u00ec a Gaeta, dove mor\u00ec nel 1119. Alla sua dipartita gli succedette papa Callisto II, un monaco cluniacense francese, con cui si giunse a una sistemazione giuridica della questione: Callisto II, infatti, raggiunse un accordo con l'Imperatore Enrico V nel concordato di Worms (1122), durante il quale mut\u00f2 la modalit\u00e0 di elezione del vescovo. Secondo il concordato, l'imperatore rinunciava al potere di investitura con bastone e anello pastorale, tuttavia a lui o a un suo rappresentante veniva concesso di presenziare alla nomina e di intervenire nel caso di controversie. Inoltre, la corona aveva il diritto di investitura temporale del vescovo con la consegna di uno scettro, un simbolo privo di connotazione spirituale ma che rappresentava il trasferimento di non meglio definite \"regalie\" che corrispondevano ad alcuni doveri giuridici. Questo in Germania doveva avvenire prima dell'investitura spirituale, mentre in Italia e in Borgogna solamente dopo che era avvenuta l'ordinazione, segno che qui l'influenza dell'impero nella nomina di vescovi e abati era oramai scemata. L'accordo pose fine alla lotta per le investiture e segn\u00f2 l'inizio del tramonto del cesaropapismo in Occidente.\nLa riforma fuori Roma.\nLa riforma in Normandia e in Inghilterra.\nNel 911, con il trattato di Saint-Clair-sur-Epte, il re di Francia Carlo III, detto il Semplice, concesse ai normanni come feudo una vasta area della Neustria, dove dettero origine a una potente dinastia che fin da subito si dimostr\u00f2 assolutamente sensibile verso la riforma del monachesimo. Il duca Guglielmo I di Normandia affid\u00f2, infatti, a un allievo di Gerardo di Brogne l'incarico di riformare i monasteri dei propri possedimenti, come le abbazie di Saint-Wandrille de Fontenelle, di Mont-Saint-Michel e di Saint-Ouen. Il successore, Riccardo II, chiam\u00f2 il monaco cluniacense Guglielmo da Volpiano a rinnovare l'abbazia della Santissima Trinit\u00e0 di F\u00e9camp che grazie a lui divenne un centro propulsore della nuova vita monastica attirando giovani monaci perfino dall'Italia, come Lanfranco di Pavia e Anselmo d'Aosta.\nNel 1066, il duca normanno Guglielmo il Conquistatore, dopo aver ottenuto il permesso da papa Gregorio VII nonostante l'opposizione della curia, invase l'Inghilterra strappandola agli anglosassoni. Completata la conquista dell'isola, impose sui suoi nuovi territori la riforma della Chiesa con non poca energia, poich\u00e9 essa fino ad allora non aveva attecchito per via dell'isolamento geografico. In un sinodo del 1070 vennero deposti, a eccezione di pochi, tutti i vescovi anglosassoni e sostituiti con normanni o lotaringi; a Lanfranco di Pavia venne assegnata l'arcidiocesi di Canterbury, allo scopo di avere la possibilit\u00e0 di plasmare la Chiesa inglese su modello di quella riformata normanna. Guglielmo la fece instradare verso un modello di tipo feudale, in cui i vescovi e gli abati erano obbligati a fornire, alla stregua dei baroni del regno, una quota di armati per i bisogni della corona. Allo stesso modo, si impose di nuovo il diritto canonico per regolare le questioni ecclesiastiche e ai tribunali laici venne tolta la giurisdizione su di esse che risult\u00f2, invece, affidata a tribunali diocesani istituiti per la prima volta sull'isola.\nNonostante le iniziative intraprese a favore della riforma, il forte controllo esercitato dal duca Guglielmo I sulla Chiesa di Inghilterra fin\u00ec per raffreddare i rapporti con papa Gregorio VII, complice anche la disubbidienza di Lanfranco all'invito del papa di presentarsi a Roma. Guglielmo, inoltre, si era rifiutato di prestare il giuramento feudale nei confronti del papato e pot\u00e9 mantenersi neutrale nella complicata lotta per le investiture tra il papa e l'imperatore Enrico IV. La situazione si mantenne invariata con il successore di Guglielmo, il figlio Guglielmo II il Rosso.\nIl primato dei re inglesi sulla Chiesa locale si realizzava in particolare sul potere esercitato dei primi sui beni economici delle diocesi e delle abbazie che, nei periodi di mancanza del titolare, venivano sistematicamente incamerati dalla corona. La nomina ad arcivescovo di Canterbury di Anselmo d'Aosta mise un freno a tale situazione. Egli, sentitosi intimamente legato ai suo obblighi verso la Chiesa, lott\u00f2 a favore delle innovazioni ecclesiastiche e contro la simonia rifiutando di essere considerato un feudatario della corona inglese. La sua iniziativa lo condusse a un duro scontro con re Guglielmo II terminato con il suo esilio, da cui pot\u00e9 far ritorno solo alla morte del re, quando sal\u00ec al trono il successore Enrico I, di sincera fede religiosa e bisognoso di ogni supporto in quanto cadetto e non inizialmente destinato al trono.\nEnrico I promise solennemente di rispettare le libert\u00e0 della Chiesa, ma non arriv\u00f2 ad accettare il divieto di investitura da parte dei laici e del giuramento feudale ad opera degli ecclesiastici che gli chiedeva Anselmo, a seguito di quanto era emerso nel concilio di Roma tenutosi agli inizi del 1099. Nonostante questa contrapposizione, Anselmo ed Enrico cercarono una soluzione compromissoria, malgrado tutte le controparti fossero mosse da motivazioni differenti: \u00abAnselmo anelava a uno spontaneo desiderio di pace, il re perseguiva interessi di ordine politico, la curia non voleva metter in gioco l'obbedienza e l'unione tra Roma e l'Inghilterra\u00bb.\nNonostante l'intesa siglata nel 1107, il predominio della corona inglese sulla Chiesa rimase immutato, subendo, tuttavia, un declino durante la contesa (conosciuta come \"anarchia\") tra Stefano d'Inghilterra e Matilde per la corona che favor\u00ec l'influenza di Roma. L'assassinio di Tommaso Becket avvenuto nel 1170 durante il regno di Enrico II d'Inghilterra ferm\u00f2 la svolta indipendentista della Chiesa inglese.\nLa riforma in Francia.\nLa situazione in Francia appariva profondamente differente rispetto a quella della Germania o dell'Inghilterra. Il potere della dinastia capetingia, sul trono incontrastata dal 987, in realt\u00e0 era esercitato su un territorio ancora assai modesto, rispetto a quello dei secoli successivi, comprendente solamente poche diocesi e su alcune delle quali l'influenza era comunque modesta; le restanti regioni erano sotto il controllo della nobilt\u00e0.\nCon il concilio di Reims del 1049, papa Leone IX intervenne profondamente sulla Chiesa francese, in cui non poteva contare su di un regnante sensibile alla riforma, come era il caso della Germania dell'imperatore Enrico III: in Francia, per Enrico I era pi\u00f9 importante affidarsi a vescovi di comprovata affidabilit\u00e0 politica rispetto alle qualit\u00e0 religiose, in quanto necessitava del loro apporto economico e militare affinch\u00e9 potesse mantenere la supremazia feudale sui propri vassalli.\nIn virt\u00f9 di siffatte premesse, i papi dovettero agire personalmente affinch\u00e9 le alte cariche ecclesiastiche di Francia potessero essere attribuite secondo i canoni e affinch\u00e9 si potessero estirpare le frequenti situazioni di simonia e di matrimonio nel clero. Per raggiungere questi scopi, i pontefici ricorsero all'azione dei legati a cui veniva dato l'incarico di diffondere i decreti e sostenere la loro osservanza. Nonostante gli inevitabili scontri tra questi riformatori e i sovrani non si arriv\u00f2 mai ad un grave conflitto, preferendo optare per accordi e compromessi.\nLa situazione divenne pi\u00f9 tesa quando Gregorio VII nomin\u00f2 due vescovi francesi come suoi rappresentanti permanenti: Ugo di Romans, per la Borgogna e la Francia settentrionale, e Amato d'Oleron per le regioni pi\u00f9 meridionali. Tra i due fu Ugo quello che ag\u00ec con maggior decisione, rimuovendo diversi vescovi considerati simoniaci. Contestualmente nel sinodo di Autun venne dichiarato il divieto del potere temporale di intervenire sulle nomine ecclesiastiche. L'azione di Ugo dovette far fronte all'ostilit\u00e0 di gran parte dell'episcopato francese che rifiutava energicamente il dover sottomettersi a lui. Il re Filippo I di Francia, invece, mantenne un profilo moderato pur continuando a dimostrare uno scarso interesse verso la diffusione della riforma.\nLa riforma in Italia settentrionale.\nCon l'elezione a vescovo di Milano di Guido da Velate inizi\u00f2 un movimento popolare contrario alle pratiche simoniache che coinvolgevano la quasi totalit\u00e0, almeno stando a quanto racconta Bonizone di Sutri, delle alte cariche ecclesiastiche cittadine. Questo movimento, detto \"pataria\", fu guidato da Arialdo e Landolfo Cotta.\nTale forte opposizione spinse papa Stefano IX a indire un concilio a cui, tuttavia, Arialdo e Landolfo non vollero presenziare, venendo scomunicati. Il papa invi\u00f2, dunque, a Milano Ildebrando di Soana, il quale non pot\u00e9 non rendersi conto della forza del movimento e della loro intenzione a rendere addirittura indipendente la diocesi se fosse stato necessario. Una successiva missione di Pier Damiani, inviata da papa Niccol\u00f2 II, riusc\u00ec temporaneamente a riappacificare gli animi deponendo il clero simoniaco, arrivando a minacciare di scomunica lo stesso vescovo Guido. Tuttavia, la pace dur\u00f2 ben poco, tanto che si and\u00f2 verso una guerra civile in cui Arialdo fu costretto ad abbandonare la citt\u00e0 per poi essere assassinato. La situazione si volse a favore dei patarini quando il fratello di Landolfo, Erlembaldo, prese il comando del movimento scacciando l'arcivescovo e prendendo Milano.\nQuando l'imperatore Enrico IV nomin\u00f2 Goffredo come successore di Guido, deceduto nel 1071, si and\u00f2 verso uno scisma in quanto i patarini nominarono a loro volta il chierico Attone, proclamato poi arcivescovo da papa Alessandro II. Il successore di Alessandro II, Gregorio VII, inizi\u00f2 a trattare con Enrico IV convincendolo, nel 1074, ad accettare la proclamazione di Attone ad arcivescovo. Un incendio scoppiato poco dopo, la cui causa si attribu\u00ec ai patarini, port\u00f2 a nuovi disordini in cui Erlembaldo rimase ucciso, mettendo fine all'esperienza della pataria milanese. La successiva elezione di Tebaldo da parte di Enrico IV come nuovo arcivescovo provoc\u00f2 la lotta per le investiture che lo vide contrapposto a papa Gregorio VII.\nConcilio lateranense IV e conseguenze della riforma.\nSolitamente si identifica il traguardo della riforma nel concilio Lateranense IV, convocato da papa Innocenzo III nel 1215. Molte delle decisioni assunte in quella sede riguardarono i temi su cui si batterono i riformatori dei due secoli precedenti: fu stabilito il primato papale e l'ordine delle sedi patriarcali, venne data un'organizzazione pi\u00f9 omogenea alla vita monastica, si impose una svolta moralizzatrice al clero proibendo il concubinato e ribadendo al celibato, si ribad\u00ec la condanna della simonia e venne ribadita l'impossibilit\u00e0 per un laico di assegnare cariche religiose.\nNotevoli furono anche gli effetti sulla giurisprudenza ecclesiastica. Gi\u00e0 durante la riforma si era resa necessaria per la Chiesa di dotarsi di una struttura giuridica coerente a sostegno della ritrovata autonomia e del'autorit\u00e0 del pontefice romano. Teologi come Anselmo di Lucca o Burcardo di Worms si spesero per realizzare raccolte di diritto ma fu il \"Decretum\", databile probabilmente al 1140, realizzato dal monaco e giurista Graziano a porre una pietra angolare sullo sviluppo del diritto canonico come diritto di qualit\u00e0 pari a quello che andava a formarsi nel mondo laico. In quest'opera l'autore raccolse una moltitudine di fonti giuridiche commentandole, organizzandole e tentando di risolvere le antinomie, non dimenticando di ribadire l'autorit\u00e0 del papa riprendendo i termini di Gregorio VII. Sebbene il \"Decretum\" non venne mai ufficializzato, ma rimase un'opera di un privato, esso godette di larghissima diffusione servendo come modello. \nDalla riforma, quindi, la Chiesa usc\u00ec profondamente trasformata arrivando ad assumere un assetto che, seppur con alcune modifiche, \u00e8 rimasto fino a oggi (primi decenni del XXI secolo). Questa nuova Chiesa ebbe un'organizzazione improntata all'insegna del centralismo amministrativo e giuridico con al vertice il vescovo di Roma, dell'uniformazione all'esempio romano e dell'intransigenza verso le diversit\u00e0 di culto e liturgia, di opinione e cultura. Da questo frangente si vede anche un \u00abcerto radicalizzarsi dell'intolleranza verso forme di dissenso religioso interne o esterne alla Chiesa romana\u00bb.\nNonostante tale modello verticistico, simile a quello monarchico tipico del potere laico, la Santa Sede non riusc\u00ec mai a imporre completamente il suo \"dominium mundi\" come avrebbe auspicato. Eppure, \u00e8 indubbio che riusc\u00ec a sottrarre al potere secolare l'autorit\u00e0 sulle questioni religiose e sull'organizzazione della Chiesa. Tale politica di centralizzazione si riflett\u00e9 nell'affermazione della \"plenitudo potestatis\", l'autorit\u00e0 sovrana del papato sulla Chiesa che si basa sul diritto canonico; l'azione pontificia viene trasmessa da tutti i concili, legati e ordini. Le controversie locali trovarono, da quel momento, rimedio in un appello a Roma che consent\u00ec al papato di moltiplicare gli interventi. Anche l'attuale organizzazione del clero cattolico, fondata sul celibato e su una separazione tra vita laica e consacrata, si deve alla ventata innovativa.\nIl profondo rinnovamento del clero, e in particolare della cerchia pi\u00f9 alta, si rivel\u00f2 una delle maggiori conquiste della riforma e coinvolse sia i loro costumi sia l'azione pastorale e amministrativa. Infatti, dalla fine dell'XI secolo in avanti i vescovi appaiono sempre pi\u00f9 istruiti, almeno per quanto riguarda la grammatica, la conoscenza della Bibbia e i fondamenti del diritto canonico, conformandosi maggiormente al modello ideale delineato da Bernardo di Chiaravalle. Tra di loro, figuravano anche tenaci difensori delle libert\u00e0 della Chiesa; la resistenza intrapresa da Tommaso Becket e il suo successivo martirio ne \u00e8 l'esempio pi\u00f9 illustre. Tutto ci\u00f2 si riflett\u00e9 anche sull\"'entourage\" dei vescovi: i canonici appartenenti ai capitoli delle cattedrali tornarono a una vita in comune, una pratica frequentemente abbandonata al termine dell'et\u00e0 carolingia. Questi capitoli svilupparono sempre di pi\u00f9 attivit\u00e0 culturali, mantenendo una biblioteca e curando in generale una scuola sotto la direzione di un \"magister\" (maestro). Questo fu uno degli elementi alla base di quello che il medievista Charles Homer Haskins chiamer\u00e0 \"rinascimento del XII secolo\".\nLa lotta contro la simonia port\u00f2 ad una effettiva separazione tra temporale e spirituale, permettendo una graduale secolarizzazione del potere imperiale che and\u00f2 verso un progressivo indebolimento. In effetti, scomuniche e deposizioni avevano iniziato a minare le strutture della societ\u00e0 feudale. I prelati non furono pi\u00f9 considerati come gli ufficiali del sovrano temporale, ma vassalli, alla pari di principi laici. Nel contempo la figura dell'imperatore aveva perso quasi totalmente quella connotazione di sacralit\u00e0 che l'aveva contraddistinta fin dall'epoca ottoniana, mentre si era rafforzato il primato papale, considerato vicario di Cristo e unica e suprema guida del mondo cattolico. La riforma ebbe sostanziale ripercussioni anche nel campo del diritto, contribuendo alla crisi del feudalesimo e del sistema giuridico basato sulle consuetudini. \u00c8 stato sottolineato come gli effetti delle riforma contribuirono alla trasformazione del potere temporale del tempo, dando origine a nuove forme politiche, al rafforzamento delle monarchie nazionali e alla nascita dei comuni medievali in Italia settentrionale. Tuttavia, il successo cos\u00ec profondo e duraturo della riforma dell'XI secolo fu dovuto non soltanto a imperatori, energici papi e dotti teologi, ma soprattutto al \u00absostegno che in pi\u00f9 occasione i fedeli diedero con la spinta verso una profonda rigenerazione religiosa e spirituale\u00bb.\nSviluppi della storiografia recente: messa in discussione del concetto di \"riforma gregoriana\".\nLa categoria storiografica di \"riforma gregoriana\" fu proposta all'inizio del Novecento (sostenuta soprattutto dallo storico del cristianesimo Augustin Fliche). In questa prospettiva, che trov\u00f2 rapidamente un consenso quasi unanime tra gli studiosi cattolici, la riforma gregoriana si presentava come un vasto movimento unitario che part\u00ec dal papato e raggiunse il suo culmine nell'opera di Gregorio VII, vero ispiratore dei papi suoi successori, ma anche migliore realizzatore degli intenti dei suoi diretti predecessori, di alcuni dei quali era stato anche collaboratore e consigliere. Quando si parlava di riforma gregoriana, dunque, il punto di vista si focalizzava notevolmente sul papato: sintetizzando molto, si pu\u00f2 dire che la riforma della Chiesa veniva presentata come \"opera del papa\", mentre il \"nemico\" che bloccava questa spinta propulsiva e minacciava di corrompere l'organizzazione ecclesiastica era l'imperatore.\nQuesta categoria, tuttavia, cominci\u00f2 a essere posta in discussione poco dopo la seconda guerra mondiale:\nIl culmine di questa revisione si ebbe, in Italia, con un famoso articolo di Ovidio Capitani del 1965 in cui scriveva: \nCi si rese sempre pi\u00f9 conto, in definitiva, che l'aggettivo \"gregoriana\" in qualche modo semplificava eccessivamente la complessit\u00e0 della riforma dell'XI secolo, rimuovendo, o per lo meno mettendo in ombra, quanto voluto proprio dagli imperatori romano-germanici, dalle correnti monastiche e laicali, o dai vescovi di parte imperiale (si pensi all'antipapa Clemente III o al primo Rainaldo di Como) che furono sicuramente dei riformatori, sebbene apertamente schierati contro Gregorio VII."}
{"id": "563024", "revid": "110157", "url": "https://it.wikipedia.org/wiki?curid=563024", "title": "Bad Godesberg", "text": "Bad Godesberg \u00e8 un distretto urbano (\"Stadtbezirk\") di Bonn, fino al 1969 citt\u00e0 indipendente. Dal 1949 al 1990, quando Bonn era la capitale della Germania ovest, la gran parte delle ambasciate estere in Germania si trovavano a Bad Godesberg. Alcuni edifici sono ancora utilizzati come sede distaccata delle ambasciate o come consolato.\nGeografia antropica.\nSuddivisioni amministrative.\nIl distretto di Bad Godesberg \u00e8 diviso in 13 quartieri (Ortsteil):"}
{"id": "563033", "revid": "729019", "url": "https://it.wikipedia.org/wiki?curid=563033", "title": "Corteccia cerebrale", "text": "La corteccia cerebrale \u00e8 uno strato laminare continuo che rappresenta la parte pi\u00f9 esterna del telencefalo negli esseri vertebrati. Formata dai neuroni, dalla glia e da fibre nervose senza mielina con uno spessore di circa 2\u20134\u00a0mm, la corteccia cerebrale umana gioca un ruolo centrale in meccanismi o funzioni mentali cognitive complesse come pensiero, consapevolezza, memoria, attenzione, linguaggio. Nei cervelli non vivi conservati assume un colore grigio, che d\u00e0 il nome di sostanza grigia. In pratica \u00e8 la parte rugosa del cervello.\nCaratteristiche.\nNei mammiferi maggiori, come gli esseri umani, la superficie della corteccia cerebrale presenta una grande quantit\u00e0 di scanalature, chiamate 'solchi'. La parte filogeneticamente pi\u00f9 antica della corteccia cerebrale, l'ippocampo, si differenzia in tre strati (allocorteccia), mentre la pi\u00f9 recente neocorteccia (o isocorteccia) in sei. Relative variazioni nella voluminosit\u00e0 (maggiore nella neocorteccia) o nel tipo di cellule (nell'allocorteccia sono presenti solo cellule di Purkinje, mentre nella isocorteccia appare lo strato occupato dalle cellule stellate) ci permettono di distinguere tra differenti campi 'architettonici' della corteccia.\nUna tipologia intermedia, la mesocorteccia, si configura nella zona di passaggio tra le due tipologie, presentando spessore intermedio e composizione disgranulare (le cellule stellate non hanno ancora assunto la caratteristica localizzazione).\nLa geometria di questi campi sembra essere legata all'anatomia delle piegature della corteccia e, per esempio, gli strati nella parte superiore delle scanalature della corteccia (chiamati 'giri') sono pi\u00f9 chiaramente differenziati di quelli nella sottostante (chiamati 'fondi').\nConnessioni della corteccia cerebrale.\nI neuroni che formano la corteccia cerebrale possono avere connessioni cortico-corticali con neuroni di altre aree della corteccia stessa, o connessioni cortico-sottocorticali con strutture pi\u00f9 interne dell'encefalo, come il talamo, il cervelletto o i nuclei della base. Molte delle stimolazioni sensoriali raggiungono la corteccia cerebrale indirettamente attraverso differenti gruppi del talamo. Questo \u00e8 il caso del tatto, della vista e dell'udito ma non dell'olfatto, che arriva direttamente alla \"corteccia olfattiva\". La maggior parte delle connessioni (75%) non arrivano alla corteccia cerebrale grazie a strutture subcorticali, bens\u00ec dalla corteccia stessa.\nFormazione e modificazione della corteccia.\nLa corteccia si forma dal processo di gastrulazione, che trasforma poche cellule embrionali in una copia miniaturizzata dell'organismo in formazione. Quindi si forma la placca neurale, ossia un abbozzo del sistema nervoso, che gradualmente si espande, dando luogo a diverse regioni nelle quali comincia la differenziazione cellulare. Tre vescicole si distinguono e sono il prosencefalo, il mesencefalo e il romboencefalo; dopo circa quattro settimane il prosencefalo crea due regioni diverse: la prima diviene una struttura stratificata che former\u00e0 la corteccia cerebrale, mentre la seconda forma un vasto agglomerato di gruppi di cellule nervose separati da sostanza bianca, i gangli della base. Per un certo periodo le cellule si riproducono al ritmo di 250\u00a0000 nuove al minuto.\nQuando viene raggiunta una certa soglia, le cellule cominciano a differenziarsi per giungere alla maturazione. Altre migrano per formare quella che poi diverr\u00e0 la materia grigia della corteccia.\nAll'inizio della formazione della corteccia esiste la zona ventricolare, che con il passare del tempo viene sostituita dalla placca corticale. Una volta che si formano sei strati di cellule la placca corticale si trasforma in corteccia. I neuroni incominciano a caratterizzarsi formando l'assone e i dendriti. Comincia quindi il fenomeno di arborizzazione della corteccia che proseguir\u00e0 ben oltre la nascita.\nLo spessore della corteccia non rimane inalterato durante la vita della persona: in relazione all'et\u00e0 e allo sviluppo, si hanno modificazioni, responsabili, tra l'altro, di periodi di particolare \"verve\" emotiva e di conseguenti variazioni dell'umore.\nIl neonato ha una corteccia cerebrale con un numero di connessioni tra neuroni pari a quella di un cervello adulto; a 2-3 anni si verifica un progressivo ispessimento, con una moltiplicazione esponenziale delle connessioni sinaptiche e un consistente aumento di volume della corteccia (si possono avere un numero di connessioni anche del 50% superiori a quelle del cervello adulto). \u00c8 in questo periodo che il cervello umano \u00e8 paragonabile a una \"spugna\", pronto ad assorbire quantit\u00e0 considerevoli di nozioni.\nQuesto numero impressionante di connessioni sinaptiche, con il relativo spessore corticale di circa 6\u00a0mm di sostanza grigia, rimane tale pi\u00f9 o meno sino a 12-13 anni, et\u00e0 in cui il tono dell'umore degli adolescenti \u00e8 molto labile, passano facilmente dall'esaltazione e buon umore, a fasi di depressione e forte insicurezza, a causa degli sbalzi ormonali e del fatto che determinate zone della corteccia non sono ancora stabilizzate.\nA 16-17 anni si verifica un progressivo ridimensionamento della corteccia, con eliminazione di un determinato numero di connessioni sinaptiche: \u00e8 il periodo in cui il cervello comincia la cosiddetta specializzazione delle aree, ovvero ogni individuo comincer\u00e0 a capire pi\u00f9 precisamente quali siano le proprie attitudini, predisposizioni e preferenze nei vari campi della vita; durante questa fase possono essere eliminate sino al 50% delle connessioni sinaptiche instauratesi durante l'infanzia.\nQueste scoperte sulle modificazioni della corteccia hanno fatto luce sulle dinamiche dello sviluppo di particolari patologie psichiatriche come la schizofrenia e la psicosi in genere: sembra infatti che gli individui che sviluppano tali patologie abbiano subito, durante l'adolescenza, a causa probabilmente di qualche errore nel patrimonio genetico, una eccessiva eliminazione di connessioni sinaptiche e una eccessiva riduzione delle capacit\u00e0 della corteccia cerebrale (in essa trova sede il \"senso della responsabilit\u00e0\", \"il senso del giusto - sbagliato\", aree del controllo degli impulsi primari, ecc.)."}
{"id": "563041", "revid": "100533243", "url": "https://it.wikipedia.org/wiki?curid=563041", "title": "Valore vero", "text": "Il valore vero \u00e8 il valore che caratterizza una grandezza perfettamente definita, a delle specifiche condizioni di contorno.\nSpecificare le condizioni di contorno \u00e8 necessario in quanto, al loro variare (esempio le condizioni ambientali) si pu\u00f2 alterare l'oggetto della misura, e di conseguenza il valore della grandezza in esame.\nVa comunque sottolineato che il valore vero di una grandezza \u00e8 un concetto ideale e non pu\u00f2 essere noto con esattezza. Gi\u00e0 teoricamente, per gli effetti del principio di indeterminazione di Heisenberg, si preclude l'esistenza di un valore vero perfettamente definito. A questo si aggiunge che, nella pratica, \u00e8 impossibile il perfetto controllo di tutte le possibili condizioni di contorno ed \u00e8 impossibile avere strumenti di misura infinitamente accurati.\nCiononostante ancora oggi, per la sua praticit\u00e0, si usa il concetto di valore vero nella sua forma rielaborata di valore convenzionalmente vero.\nValore convenzionalmente vero.\nIl valore convenzionalmente vero \u00e8 il valore di una grandezza che, in particolari casi, pu\u00f2 essere considerato valore vero. In generale, per un determinato scopo, si ritiene che il valore convenzionalmente vero sia abbastanza vicino al valore vero, da poter considerare la differenza come trascurabile.\nQuando il concetto di valore convenzionalmente vero \u00e8 applicato ad una grandezza che caratterizza un oggetto, e questa pu\u00f2 essere considerata stabile, il valore vero viene definito \"valore nominale\" dell'oggetto. Un esempio pu\u00f2 essere il valore nominale di un peso campione o di un blocchetto pianparallelo.\nValore vero in metrologia.\nSebbene negli usi pi\u00f9 comuni un valore vero pu\u00f2 essere considerato come caratterizzato dal solo valore, dal punto di vista strettamente metrologico, ad esso \u00e8 comunque sempre assegnata una certa incertezza di misura.\nLe fonti di questa incertezza sono molte; ad esempio:\nAd esempio, persino il chilogrammo campione del SI (che di fatto costituisce il campione materiale di massa) ha associata un'incertezza, che deriva dalle attuali capacit\u00e0 metodologiche e strumentali di fare confronti tra masse.\nPertanto, ad un valore convenzionalmente vero di una grandezza viene comunque attribuita un'incertezza di misura, valutata come somma di tutti i contributi d'incertezza che possono aver influito sull'esatta determinazione del suo valore.\nVa detto che oggi, in ambienti particolarmente rigorosi, si spinge per l'accantonamento dello stesso concetto di valore vero, sollevando peraltro le proteste in chi ancora ne vede un'utilit\u00e0 pratica."}
{"id": "563042", "revid": "287204", "url": "https://it.wikipedia.org/wiki?curid=563042", "title": "Mike Nazaruk", "text": "Tra il 1950 e il 1960 la 500 Miglia faceva parte del Campionato mondiale di Formula 1, per questo motivo Nazaruk ha all'attivo anche 3 Gran Premi ed un secondo posto in F1.\nNazaruk rimase vittima di un incidente durante una corsa sul Langhorne Speedway, il 1\u00ba maggio 1955. Ricevette sepoltura presso il cimitero nazionale di Long Island ad East Farmingdale, New York. "}
{"id": "563043", "revid": "122993920", "url": "https://it.wikipedia.org/wiki?curid=563043", "title": "Piero Bigongiari", "text": "Laureatosi nel 1936 presso l'Universit\u00e0 di Firenze con una tesi su Leopardi discussa con il professor Attilio Momigliano, ha poi insegnato storia della letteratura italiana moderna e contemporanea nella stessa Universit\u00e0 dal 1965 al 1989.\n\u00c8 considerato uno degli autori che furono alla base dell'\"avanguardia non codificata\", come lui stesso definiva l'ermetismo. Con i poeti Luzi e Parronchi costitu\u00ec quella che Carlo Bo defin\u00ec la \"triade dei poeti ermetici toscani\".\nCome esponente austero e rigoroso dell'ermetismo purista, ne accentu\u00f2 la tendenza metafisica con una trattazione predominante del \"tema dell'assenza\", accompagnata da un forte anelito religioso. In un secondo tempo, indicativamente dai primi anni settanta, la sua poesia raggiunse maggiore consapevolezza ed equilibrio tra il richiamo della realt\u00e0 e la sua trasfigurazione simbolica.\nBiografia.\nLa giovinezza.\nPiero Bigongiari nacque il 15 ottobre 1914 a Navacchio, in provincia di Pisa, dove la sua famiglia si era trasferita nel 1911 da Livorno. Era il quarto dei cinque figli di Alfredo Bigongiari, ferroviere, e di Elvira Noccioli.\nNegli anni successivi, a causa del lavoro del padre, i Bigongiari si trasferirono prima a Pescia e poi, nel 1925, a Pistoia, dove abitarono prima nella centrale Via del Vento e successivamente (dal 1932) in una palazzina adiacente allo scalo merci della stazione ferroviaria.\nA Pistoia, Piero frequent\u00f2 il Liceo Classico presso l'Istituto \"Niccol\u00f2 Forteguerri\" dove, tra i suoi insegnanti, ebbe Vieri Nannetti. Dopo aver conseguito il diploma, si iscrisse alla Facolt\u00e0 di Lettere presso l'Universit\u00e0 di Firenze, dove fece amicizia con altri studenti che daranno poi vita, insieme a lui, alla cosiddetta \"generazione dell'ermetismo\" : Leone Traverso, Mario Luzi, Carlo Bo, Oreste Macr\u00ec, Alessandro Parronchi, Romano Bilenchi, Vasco Pratolini e Alfonso Gatto.\nA Pistoia conobbe Roberto Carifi: vivevano a pochi metri di distanza ed ebbero importanti momenti di scambio intellettuale.\nNel 1936 si laure\u00f2 con il professor Attilio Momigliano, discutendo una tesi su Leopardi, \"L'elaborazione della lirica leopardiana\", pubblicata pochi mesi dopo dall'editore Le Monnier.\nL'inizio della carriera letteraria.\nTra il 1937 e il 1938, conobbe e divenne grande amico di alcuni dei maggiori esponenti della cultura italiana dell'epoca, tra i quali Eugenio Montale, Carlo Emilio Gadda, Elio Vittorini e Tommaso Landolfi. Negli stessi anni inizi\u00f2 a collaborare ad alcune delle pi\u00f9 significative riviste letterarie italiane del XX secolo, \"Il Frontespizio\", \" Letteratura\", che era l'ideale continuazione dell'esperienza di \"Solaria\", e \"Campo di Marte\", quasi un organo ufficiale dell'ermetismo fiorentino nel suo periodo di massima fioritura.\nNel 1941 Bigongiari spos\u00f2 Donatella Carena, figlia del pittore Felice Carena, e si trasfer\u00ec a Firenze, in Piazza dei Cavalleggeri 2, zona Santa Croce, dove vivr\u00e0 fino alla morte. Ebbero un figlio, Lorenzo, ma il matrimonio naufrag\u00f2 quasi subito e si arriv\u00f2 addirittura alla dichiarazione di nullit\u00e0.\nNel 1942 pubblic\u00f2 il suo primo volume di poesie, \"La figlia di Babilonia\". Nello stesso anno ebbe inizio la sua amicizia con Giuseppe Ungaretti, solitamente considerato l'ispiratore e il primo vero poeta dell'ermetismo.\nNel 1947 conobbe e ospit\u00f2 nella sua casa in Piazza dei Cavalleggeri il poeta gallese Dylan Thomas, di cui tradusse anche alcune poesie.\nNel 1948 conobbe Elena Ajazzi Mancini, la donna che diventer\u00e0 la sua seconda moglie e dalla quale avr\u00e0 un secondo figlio, Luca, nato nel 1952. Con Elena il poeta condivise, fino agli ultimi giorni, l'esistenza, le amicizie e le passioni, soprattutto quelle per l'arte (in particolare per il \"Seicento fiorentino\", di cui furono grandi collezionisti e di cui Bigongiari fu anche esperto critico) e per la cultura francese.\nNegli anni cinquanta inizi\u00f2 la collaborazione ai programmi radiofonici della RAI \"L'Approdo\" e \"L'Approdo letterario\" e, su invito dell'amico Romano Bilenchi, inizi\u00f2 a fornire il suo contributo ai quotidiani \"Il Nuovo Corriere\" e, in un secondo momento, \"La Nazione\". Nel 1951 inizi\u00f2 la traduzione e la cura dell'opera completa di Joseph Conrad (che completer\u00e0 nel 1966, in ventiquattro volumi) e divent\u00f2 redattore della rivista \"Paragone\", appena fondata dallo storico dell'arte Roberto Longhi (incarico che manterr\u00e0 per circa dieci anni e che abbandoner\u00e0 nel 1960 in polemica con Giorgio Bassani).\nBench\u00e9 si definisse \u00abun sedentario che si sposta\u00bb, Bigongiari, soprattutto nei primi anni cinquanta, comp\u00ec una serie di viaggi in Francia e in Medio Oriente, e lunghi soggiorni in Grecia e in Egitto con l'amico Giovanni Battista Angioletti, e con il giornalista Sergio Zavoli, traendone suggestivi reportage, poi pubblicati con i titoli \"Testimone in Grecia\" (1954) e \"Testimone in Egitto\" (1958).\nNel 1952 usc\u00ec il suo secondo libro di versi \"Rogo\", seguito tre anni dopo da \"Il corvo bianco\" (1955) e, dopo altri tre anni, da \"Le mura di Pistoia\" (1958). Sulla rivista \"La Palatina\" comparve il suo primo importante saggio d'arte contemporanea, su Jackson Pollock.\nLa maturit\u00e0 e l'ultimo periodo.\nNel 1965 vinse il concorso per la cattedra universitaria in \"Letteratura italiana moderna e contemporanea\" e cominci\u00f2 a insegnare alla Facolt\u00e0 di Magistero dell'Universit\u00e0 di Firenze, incarico che mantenne fino al 1989. Nel 1977 dette vita alla rivista di \"studi e testi\" \"Paradigma\", pubblicata internamente alla Facolt\u00e0 di Magistero, chiamando a collaborarvi i suoi assistenti e allievi dell'Istituto di Letteratura italiana moderna e contemporanea.\nDal punto di vista dell'attivit\u00e0 letteraria, il periodo che va dai primi anni sessanta fino alla sua morte, vide Bigongiari impegnato in un'incessante ed eterogenea produzione, che mette in luce la molteplicit\u00e0 dei suoi interessi e la sua versatilit\u00e0.\nTra le principali opere poetiche di questo periodo si segnalano le raccolte \"La torre di Arnolfo\" (1964), \"Antimateria\" (1972), \"Moses\" (1979), \"Col dito in terra\" (1986), \"Diario americano\" (1987), \"Nel delta del poema\" (1989), \"La legge e la leggenda\" (1992). Nel 1985 pubblic\u00f2 anche la selezione antologica \"Autoritratto poetico\". Nel 1994, a cura di Paolo Fabrizio Iacuzzi fu pubblicato il primo volume (poesie del 1933-1963) della raccolta antologica \" 'Tutte le poesie' \", ed insieme la raccolta inedita degli anni 1933-1942, con il titolo \"L'arca\". Come ultime opere poetiche di Bigongiari sono da considerare le due raccolte \"Dove finiscono le tracce\" e \"Nel giardino di Armida\" (entrambe uscite nel 1996).\nL'attivit\u00e0 poetica fu sempre affiancata da quella di traduttore, che riguard\u00f2 testi di Rainer Maria Rilke, dei francesi Ren\u00e9 Char e Francis Ponge (\"Poesia francese del Novecento\", 1968), oltre ai gi\u00e0 citati Joseph Conrad e Dylan Thomas. Fu anche autore di importanti studi critici, tra i quali \"Poesia italiana del Novecento\" (1960), \"Leopardi\" (1962), in cui riun\u00ec tutti i suoi saggi scritti fino a quel momento sul poeta di Recanati, \"La poesia come funzione simbolica del linguaggio\" (1972), \"Visibile invisibile\" (1985) e \"L'evento immobile\" (1987).\nCollezionista e studioso di pittura, nel 1975 pubblic\u00f2 il testo d'arte \"Il Seicento fiorentino\". I suoi numerosi saggi brevi su temi artistici furono riuniti nel 1980 in \"Dal Barocco all'Informale\", che \u00e8 la testimonianza del suo costante interesse per la pittura contemporanea (da Paul Klee a Giorgio Morandi, da Max Ernst a Ennio Morlotti, da Jackson Pollock a Balthus).\nPiero Bigongiari, colpito da un male incurabile, mor\u00ec all'ospedale di Careggi, a Firenze, il 7 ottobre 1997, all'et\u00e0 di 83 anni.\nLa vedova Elena Ajazzi Mancini don\u00f2, con lascito testamentario alla sua morte, la biblioteca (oltre 6.000 volumi) alla Biblioteca San Giorgio di Pistoia, dove la maggior parte dei volumi sono conservati in una saletta intitolata al poeta.\nSempre a Pistoia, presso i Musei dell'Antico Palazzo dei Vescovi, \u00e8 conservata la collezione dei quadri del Seicento Fiorentino, messa insieme negli anni dai coniugi Bigongiari e acquisita dalla Cassa di Risparmio di Pistoia e della Lucchesia alla morte della signora Ajazzi Mancini.\nArchivio.\nIl fondo \"Piero Bigongiari\" \u00e8 stato donato nel 2007 alla Biblioteca San Giorgio di Pistoia in base alle disposizioni testamentarie di Elena Ajazzi Mancini, vedova di Piero Bigongiari. Il versamento \u00e8 stato curato da Paolo Fabrizio Iacuzzi, curatore delle opere di Bigongiari, che si \u00e8 occupato anche dell'ordinamento del fondo e ha redatto un \"Inventario topografico\". L'archivio contiene materiale relativo a Bigongiari poeta, traduttore e narratore, traduttore e scrittore: autografi, dattiloscritti, minute, materiali preparatori, bozze manoscritte e dattiloscritte, fogli volanti, pubblicazioni in riviste ed opuscoli, suddivisi a seconda dei libri pubblicati e in cartolari cronologici di inediti dal 1972 al 1997.\nRiconoscimenti.\nNel 1986 lo scrittore ha vinto il Premio Dess\u00ec per la poesia."}
{"id": "563044", "revid": "122745566", "url": "https://it.wikipedia.org/wiki?curid=563044", "title": "La Goletta", "text": "La Goletta (; in francese: \"La Goulette\") \u00e8 una cittadina costiera della Tunisia situata a 10\u00a0km dalla capitale Tunisi, di cui costituisce l'avamporto.\nLa citt\u00e0, che ha 28.407 abitanti (2004), ospitava un tempo una cospicua comunit\u00e0 italiana - che ha annoverato fra i suoi esponenti di spicco anche l'attrice Claudia Cardinale - che ha dato origine al quartiere ancor oggi denominato \"Piccola Sicilia\".\nEtimologia.\nContrariamente a quanto si potrebbe immaginare, il nome della citt\u00e0 - che pure \u00e8 quello di una localit\u00e0 marittima - non ha nulla a che vedere con l'omonima imbarcazione, ma deriva dal toponimo arabo \"Halq al-W\u0101d\u012b\" (\"gola del fiume\"), che designa la strozzatura (un canale largo 28 metri) per mezzo della quale la laguna di Tunisi comunica col mare aperto ed ai cui lati \u00e8 sorta la citt\u00e0.\nStoria.\nLa Goletta si svilupp\u00f2 a partire dalla met\u00e0 dell'Ottocento come nuovo quartiere della capitale a seguito dell'arrivo, dapprima modesto numericamente, di immigrati maltesi e siciliani (in particolare dalle province di Palermo, Trapani ed Agrigento), attirati dalle prospettive di lavoro legate a specifiche attivit\u00e0 marinare e portuali.\nA partire dal 1868, anno in cui il Trattato della Goletta incoraggi\u00f2 l'immigrazione in Tunisia, l'arrivo degli italiani si fece sempre pi\u00f9 massiccio, fino ad assumere la portata di autentiche ondate immigratorie che cambiarono la fisionomia della citt\u00e0. In quegli anni l'America era ancora una meta troppo difficile da raggiungere per i siciliani e i maltesi in cerca di fortuna, cosicch\u00e9 il flusso emigratorio si rivers\u00f2 sulla vicina Tunisia. La stragrande maggioranza di questi coloni - che erano braccianti, manovali, minatori e pescatori - giunse alla Goletta in condizioni di sostanziale miseria.\nNel giro di pochi decenni gli italiani si riscattarono dall'indigenza e divennero l'elemento maggioritario in citt\u00e0, dando vita al quartiere della Piccola Sicilia. Nel contempo vennero fondati una camera di commercio (1884), la filiale della Banca Siciliana, il quotidiano \"L'Unione\" ed altri enti culturali ed assistenziali dedicati agli italiani (teatri, cinema, scuole, ospedale). I nuovi venuti vissero comunque pacificamente a lato della popolazione autoctona; anzi le due comunit\u00e0 si amalgamarono parzialmente attraverso matrimoni misti. In questo scenario di vivace cosmopolitismo furono frequenti le interazioni culturali a livello di abbigliamento, tradizioni e addirittura solennit\u00e0 religiose.\nSe gli italiani in Tunisia erano gi\u00e0 circa 25.000 nel 1870, in occasione del censimento del 1926 vennero contati in 89.216, di cui migliaia residenti alla Goletta.\nNel 1964, quando il presidente Habib Bourguiba ordin\u00f2 il sequestro dei beni degli stranieri, questi ultimi presero la via dell'esilio. Gli italiani della Goletta, non avendo che documenti francesi, non ebbero altra scelta che cercare di rifarsi una vita in Francia, dove andarono ad aggiungersi ai \"pieds-noirs\" provenienti dall'Algeria.\nLe poche vestigia del passato europeo della Goletta sono la chiesa cattolica, alcune case con fregi \"liberty\" ed alcune frasi in lingua siciliana rimaste nella memoria dei tunisini pi\u00f9 anziani. A mantenere un legame con la terra natia di molti esuli \u00e8 il Corriere di Tunisi, un periodico quindicinale nato nel 1956 e diffuso oltremare dopo la diaspora della Goletta.\nLa pi\u00f9 celebre figlia della Goletta \u00e8 l'attrice Claudia Cardinale, che prese la strada del successo dopo essere stata eletta nel 1957 la pi\u00f9 bella italiana di Tunisi."}
{"id": "563045", "revid": "6066", "url": "https://it.wikipedia.org/wiki?curid=563045", "title": "Sandro Mazzinghi", "text": ""}
{"id": "563046", "revid": "13833", "url": "https://it.wikipedia.org/wiki?curid=563046", "title": "La Goulette", "text": ""}
{"id": "563048", "revid": "4327", "url": "https://it.wikipedia.org/wiki?curid=563048", "title": "Museo delle musiche dei popoli", "text": ""}
{"id": "563049", "revid": "767487", "url": "https://it.wikipedia.org/wiki?curid=563049", "title": "Nicola Santoni", "text": "Carriera.\nGiocatore.\nClub.\nDopo la militanza nel la sua carriera prosegue con la stagione 2000-2001 quando conquista nel Chieti la promozione in Serie C1, \nDopo il campionato in neroverde viene acquistato dal Palermo. Per tutta la stagione 2004-2005 \u00e8 il secondo di Matteo Guardalben, esordendo in Serie A il 29 maggio 2005 nel 3-3 casalingo contro la valido per la 38\u00aa e ultima giornata. Rimane in rosanero fino al doppio cambio di casacca del 2006, anno in cui passa prima al Brescia e poi allo Spezia. Coi rosanero ha giocato in Serie A ed in Coppa UEFA.\nDurante l'esperienza spezzina si \u00e8 mostra decisivo nella partita di ritorno dei play-out di Serie B contro l'Hellas Verona.\nNella stagione 2007-2008, nella partita casalinga contro il Brescia, durante un intervento si rompe i legamenti crociati del ginocchio ed \u00e8 costretto a lasciare il posto al debuttante Ivan Dazzi. La stagione 2007-2008 \u00e8 da considerarsi per lui finita.\nIl 2 luglio 2008 viene acquistato dal come vice di Jean Fran\u00e7ois Gillet collezionando nella stagione solo 2 presenze.\nIl 10 luglio 2009 il Bari lo cede in prestito al ma al Policlinico Gemelli di Torino scopre di avere un'anomalia cardiaca che gli impedisce di superare le visite mediche: per questa ragione il suo tesseramento viene sospeso. Di fronte alla scelta tra restare fermo per un anno fino alle nuove visite o interrompere la carriera, il 5 agosto 2009 decide di ritirarsi a trent'anni.\nNazionale.\nNell'ottobre del 2005 \u00e8 stato convocato in Nazionale da Marcello Lippi come terzo portiere nella gara contro la Slovenia. In quella gara, infortunato Buffon, i portieri convocati erano Peruzzi, De Sanctis e Roma, ma dopo l'infortunio di quest'ultimo, visto che la gara si disputava a Palermo, fu convocato d'urgenza Santoni, all'epoca portiere dei rosanero. Gi\u00e0 per\u00f2 partito per la propria casa fruendo di due giorni di riposo dati alla squadra dall'allora tecnico Delneri, dovette declinare e al suo posto furono convocati Marco Storari prima e Vincenzo Sicignano poi.\nAllenatore.\nIl 9 luglio 2010 diviene il nuovo preparatore dei portieri del , la squadra con la quale aveva raggiunto un accordo economico un anno prima per giocare ma, a causa del ritiro forzato, ripieg\u00f2 sul ruolo di coordinatore dell'attivit\u00e0 dei preparatori dei portieri del settore giovanile.\nCalcioscommesse.\nIl 1\u00ba giugno 2011 viene iscritto nel registro degli indagati nell'ambito dello scandalo calcio-scommesse riguardante anche il , precisamente la partita Ravenna-Spezia (0-1) del 27 marzo 2011. Dopo che il procuratore federale Stefano Palazzi aveva chiesto per lui cinque anni di squalifica pi\u00f9 preclusione, il 9 agosto in primo grado e il 19 agosto in secondo grado, viene squalificato per quattro anni.\nUna seconda tranche dell'indagine della procura di Cremona porta, il 19 dicembre 2011, all'arresto di Nicola Santoni e di altre sedici persone.\nL'8 maggio 2012 viene deferito dalla Procura federale della FIGC e il 1\u00ba giugno il procuratore federale Stefano Palazzi richiede per lui cinque anni di squalifica pi\u00f9 preclusione. Il 18 giugno in primo grado e il 6 luglio in secondo grado gli viene confermata la squalifica.\nAd agosto viene iscritto, insieme ad altri suoi ex compagni del , nel registro degli indagati dalla Procura di Bari per frode sportiva in riguardo ad alcune partite del Bari truccate in passato ove il 4 luglio 2013, nell'inchiesta Bari-bis sul calcioscommesse, patteggia una pena di 9 mesi in continuazione che, sommati ai 9 anni complessivi dei precedenti filoni, fanno un totale di 9 anni e 9 mesi di squalifica.\nIl 9 febbraio 2015 la procura di Cremona termina le indagini e formula per lui e altri indagati le accuse di associazione a delinquere e frode sportiva.\nIl 22 dicembre 2016 Santoni, Cristiano Doni, Gianfranco Parlato e l'Atalanta vengono assolti dalla Sezione Disciplinare del Tribunale Nazionale Federale per mancanza di prove in relazione a Crotone-Atalanta del 22 aprile 2011."}
{"id": "563050", "revid": "466539", "url": "https://it.wikipedia.org/wiki?curid=563050", "title": "Pumitrozzole", "text": "Le Pumitrozzole \u00e8 stato un collettivo canoro \"en travesti\" italiano formatosi nel 1979 dalle file del preesistente K.T.T.M.C. &amp; C. (Kollettivo Teatrale Trousses Merletti Cappuccini &amp; Cappelliere), storico gruppo teatrale gay distinstosi sulle scene \"underground\" dei tardi anni settanta.\nStoria.\nGli albori.\nUn gruppo di amici gay fonda nel maggio 1976 i C.O.P. (Collettivi Omosessuali Padani) e iniziano subito a organizzare delle performance.\nSi tratta di: \"La Silvia\" (Silvio Malacarne di Brescello), \"L'Azzotti\" (Attimo Azzoni di Porcellasco), \"La Gulli\" (Guglielmo Aschieri di Sesto ed Uniti), \"La Fabi\" (Fabio Saccani di Cremona), \"Il Kiwi\" (Mario Zanardi di Orio al Serio), \"La Giusi\" (Giuseppe Bovo di Mogliano Veneto).\nIl gruppo diventa ospite fisso a Radio Popolare (del Movimento Studentesco di Parma), con interventi sarcastici e di provocazione sull'ortodossia voluta dai \"compagni\". La radio privata viene per\u00f2 oscurata, e alla riassegnazione delle frequenze i C.O.P. non rientreranno pi\u00f9 nel palinsesto. Ci\u00f2 sar\u00e0 motivo, il 3 aprile 1977, perch\u00e9 i C.O.P. si trasformino in \"K.T.M.C. &amp; C.\" che debutta in teatro con il primo spettacolo \"Pissi Pissi Bao Bao\", un cabaret politico-surreale, sorta di collage finto-ideologico audace, ironico e trasgressivo, in cui tutto il gruppo partecipa rigorosamente \"en travesti\". La sua struttura aperta permette la partecipazione estemporanea di altri amici.\nIl K.T.T.M.C.C..\nIl K.T.T.M.C.C. prendeva in giro usi e costumi della societ\u00e0 italiana di allora con acuto umorismo cinico e grottesco. Lo spettacolo, come gli altri che seguirono, era di spiccato gusto camp. L'impegno politico dissacrante era sempre forte e spesso in contrasto con quello di altri gruppi gay, che gi\u00e0 aspiravano a riconoscimenti pi\u00f9 istituzionali. Il campo d'azione era prevalentemente quello del linguaggio.\nArrivano le Romane.\nNel giugno 1977 il K.T.M.C. &amp; C. viene invitato a Roma al cineclub \"L'occhio, l'orecchio e la bocca\" da Gianni Romoli nella rassegna \"L'orribile verit\u00e0\" a cura del F.F.A.G. (Frocie Folli Audiovisive Gotiche). Con quest'occasione entrano nel gruppo: \"La Faga\" (Flavio Merkel del gruppo F.F.A.G. - Roma), \"La Queebah\" (Paolo Belluso del gruppo CARO - Roma), \"La Ufa\" (Claudio Valentini del gruppo CARO - Roma).\nInsieme debuttano al teatro La Ribalta di Bologna. Dapprima va in scena \"Crisco o la difficolt\u00e0 di essere omosessuali in Siberia - Molto liberamente tratto da una pi\u00e8ce di Copi\" con la regia di Massimo Iacoboni detto La Voguette. Poi \u00e8 la volta di \"Sentiere Selvagge in Panavision\", che con un defil\u00e9 di abiti improbabili e iperrealisti (come il modello \"torno-da-mia-madre\" o il modello \"trasloco\" o \"lo chemisier-da-metalmeccanico\") riusciva a raccontare, in un blog ante litteram, sia la fine della lotta operaia che l'ascesa del disimpegno giovanile. Esce poi \"Una signora di lusso\" di Giuseppe Bovo, ironico atto unico sui salotti letterari e artistici.\nOltre a replicare il proprio repertorio, il K.T.M.C. &amp; C. organizza rassegne teatrali, cui partecipano tutti i nomi di spicco del mondo LGBT dell'epoca: Mario Mieli, Ivan Cattaneo, Alfredo Cohen, Erio Masina, Ciro Cascina. Nell'ottobre del 1978 il gruppo decide di mettere in scena la \"Salom\u00e8\" di Oscar Wilde, riveduta e corretta in chiave musical, ma il progetto, troppo ambizioso, fallisce per mancanza di fondi e finanziamenti. Il mancato arrivo delle sovvenzioni statali costringe il gruppo a esibirsi in performance basate sullo spettacolo \"Sentiere Selvagge in Panavision\".\nNascono le Pumitrozzole.\nNel 1979 a presentare i modelli e i playback delle performance viene chiamato un amico di \"La Fabi\", Mauro Coruzzi di Parma, detto \"La Cicciona\", che poi nel tempo prender\u00e0 sempre di pi\u00f9 il ruolo di manager del gruppo. Fu durante una loro esibizione a una festa organizzata a Trastevere al \"Mago di Oz\", storica creperia di Giovanna Ducrot, che Fabio Saccani inventa la cr\u00eape Pu.mi.tro.zzo.la, \"PUttana, MIgnotta, TROia, ZOccola, LAdra\" (che al plurale Pu.mi.tro.zzo.le \u00e8 per\u00f2 \"PUttane, MIgnotte, TROie, ZOccole, LEsbiche\"). Maurizio Millenotti, costumista, tra il pubblico, resta incantato da questo gruppo meravigliosamente squinternato e decide disinteressatamente di collaborare a tempo perso per i costumi, che diventeranno sempre pi\u00f9 fantasiosi e curati.\nIl gruppo delle Pumitrozzole diventa popolare nel giro delle discoteche e rassegne gay e non solo. Nel 1983 nel gruppo ci sono nuove entrate stabili: \"La Paleo\" (Eddy Palescandolo di Salerno), \"La Nana\" (Claudio Grimaldi di Napoli), \"La Raffa\" (Raffaello Mitti di Bassano del Grappa). Partecipano ai cori dell'album \"Giuni\" (1986), della cantautrice palermitana Giuni Russo. Le Pumitrozzole si esibiranno con successo fino al loro scioglimento intorno al 1986. \"La Cicciona\" continuer\u00e0 come Platinette in televisione e in radio, la Paleo continuer\u00e0 separatamente il suo percorso \"en travesti\".\nDiscografia.\n1986 - Giuni Russo \"Giuni\""}
{"id": "563053", "revid": "110157", "url": "https://it.wikipedia.org/wiki?curid=563053", "title": "Museo naturalistico del Roero", "text": "Il museo naturalistico del Roero \u00e8 il pi\u00f9 importante del settore nella zona. \u00c8 situato a Vezza d'Alba, in provincia di Cuneo.\nBreve storia.\nIl museo \u00e8 nato all'inizio degli anni ottanta, nella scuola elementare di Vezza d'Alba per una chiara scelta di metodo di alcuni insegnanti: accostare i bambini allo studio dell'ambiente mediante l'osservazione della realt\u00e0 del mondo che ci circonda, abituandoli a raccogliere, studiare e conservare gli elementi pi\u00f9 significativi. Cos\u00ec, un reperto dopo l'altro, si \u00e8 naturalmente formata una prima collezione di fossili e di piccoli animali che si \u00e8 via via arricchita di nuovi reperti.\nAlla fine dell'anno 1999 la scuola ha concordato con l'amministrazione comunale la trasformazione da Museo scolastico a Museo civico, continuando a curarne la gestione con il Gruppo cultura-turismo.\nSistemazione.\nIl museo \u00e8 composto dalla sala geologica e dalla sala naturalistica\nSala geologica.\nPredisposta dal professor Oreste Cavallo, presenta la stratigrafia del suolo del Roero e le ere geologiche di formazione.\nI fossili, rinvenuti in territorio vezzese, sono esposti in due vetrine\nIl Museo arti e mestieri di Cisterna d'Asti ha contribuito ad arricchire la collezione di fossili donando importanti reperti: una concrezione di conchiglie fossili ed un prezioso esemplare di legno fossilizzato.\nLa formazione gessoso-solfifera tipica del Roero \u00e8 presentata su un pannello indicante l'utilizzo del gesso nella passata vita locale.\nSala naturalistica.\nPresenta sette vetrine che riproducono, con l'allestimento di diorami, gli ambienti significativi del Roero.\nIl bosco umido.\nPresente lungo i corsi d'acqua del fondovalle, accoglie, fra salici, pioppi, farnie e ontani, la gazza, il succiacapre, la beccaccia, il porciglione, il fringuello, il codibugnolo, la cutrettola, la cincia bigia e la cinciarella\nIl bosco secco.\nCaratterizza la sommit\u00e0 dei bricchi. Fra pini silvestri, roverelle e acacie, nidificano l'allocco, la ghiandaia, il rigogolo, il frosone, i picchi, la cinciallegra e vi si nascondono lo scoiattolo, il ghiro e il moscardino.\nLe rocche.\nMisteriose e inaccessibili, ospitano l'astore, la cesena, i tordi, la pernice, il regolo, il riccio, la donnola, la lepre, il tasso e il cinghiale\nLe peschiere.\nZone umide inserite in un ambiente siccitoso, permettono la sopravvivenza della carpa, della tinca, dell'airone, della gallinella d'acqua, della beccaccia, del nibbio e del biacco.\nIl Tanaro.\nDivide il Roero dalle Langhe, con canneti e gore offre un rifugio sicuro a gabbiani, germani, folaghe, martin pescatore e falchi di palude\nI ruderali.\nDi questa classe fanno parte il barbagianni, la civetta, lo sparviero, il rondone, il passero, lo scricciolo, il merlo e la rondine. Si nascondono fra gli anfratti e le rovine di torri e case abbandonate, invase da arbusti e rampicanti\nI coltivi.\nEstesi sui versanti soleggiati nelle valli fra vigneti, frutteti e campi di cereali, si possono incontrare la cornacchia, il cardellino, il pettirosso, la tortora, il fagiano, la ballerina bianca, la volpe e la poiana\nI nidi.\nSono inoltre presenti i nidi dei principali uccelli nidificanti nel Roero, distribuiti in due spaziose vetrine. Vicino ad ogni nido \u00e8 collocato l'esemplare individuale e in coppia.\nInsetti.\n\u00c8 in fase di allestimento la raccolta entomologica"}
{"id": "563057", "revid": "599013", "url": "https://it.wikipedia.org/wiki?curid=563057", "title": "Marco Zamboni", "text": "Carriera.\nClub.\nHa debuttato nella prima squadra del ChievoVerona nella stagione 1995-1996, in Serie B. Riserva il primo anno, conquista il posto da titolare nel secondo anno, nel quale segna anche la sua prima rete nell'incontro Reggina-ChievoVerona (1-1) del 22 dicembre 1996. Le sue due uniche marcature in Serie A le sigla quando milita nella Reggina. Al termine della stagione 1996-1997 viene notato dalla che lo acquista per 3 miliardi di lire. Con la squadra bianconera esordisce in Serie A il 5 ottobre 1997 in occasione di Juventus-Fiorentina (2-1); tuttavia viene presto ceduto al Napoli, dove gioca 4 partite. A fine anno la squadra bianconera vincer\u00e0 il campionato.\nA gennaio ritorna al ChievoVerona, mentre il Napoli termina il campionato all'ultimo posto (14 punti) retrocedendo in Serie B. Nella stagione 1998-1999 venne ingaggiato dal Lecce, sempre in seconda serie, con cui gioca 36 partite e segna una rete all'ultima giornata, in casa del ChievoVerona (1-2), partita decisiva per la promozione in Serie A del club salentino. Venne ingaggiato poi dall', squadra militante in Serie A; riserva il primo anno, divenne titolare nel secondo (27 presenze). Nel 2001-2002 invece non gioca neanche una partita.\nNel 2002-2003 viene acquistato dal Modena, un'altra squadra militante in Serie A, con la quale gioca 5 partite prima di venire ceduto a gennaio alla squadra cadetta dell'Hellas Verona. Nel 2003-2004 torn\u00f2 al Napoli, con il quale disput\u00f2 il campionato di Serie B da titolare realizzando 3 reti (record personale); in seguito al fallimento della societ\u00e0 partenopea e al suo svincolo, venne ingaggiato dalla in A con la quale gioc\u00f2 da titolare contribuendo alla salvezza della squadra calabrese.\nIl 6 novembre 2004, nella partita che la Reggina gioc\u00f2 contro la Juventus, segn\u00f2 un gol decisivo per la squadra amaranto, con una punizione dalla lunga distanza. Nel 2005-2006 viene ingaggiato dalla , in Serie A: non riusce a trovare spazio nei blucerchiati, giocando solo una partita. Dopodich\u00e9 gioca in numerose squadre italiane di Serie B e Serie C (Spezia, Crotone, SPAL). Nel 2011, squalificato in Coppa Italia, viene comunque schierato e quindi il Trapani, avversario di turno, vince a tavolino per 3-0 (anche se i siciliani avevano vinto sul campo con il punteggio di 2-3).\nCoinvolto nello scandalo calcioscommesse per il , il 10 dicembre 2012 il PM Stefano Palazzi chiede per lui 1 anno e 7 mesi di squalifica (art. 1, comma 1, e art. 6 CGS) poi confermati mentre per la SPAL chiede un'ammenda di 5.000 euro. Il 30 maggio era gi\u00e0 stato archiviato in relazione al procedimento ordinario penale. Dopo che la Corte di Giustizia Federale ha respinto il reclamo contro la squalifica, in data 17 maggio 2013, previa istanza d'arbitrato, ha ottenuto l'audizione del teste Michele Cossato, suo compagno al Verona.\nIl 2 settembre 2012 viene ingaggiato dalla societ\u00e0 del Trento.\nNelle stagioni successive scende tra i dilettanti, Benaco, Ambrosiana, Sona e Garda nel veronese. Per la stagione 2019-2020 viene ingaggiato dal Castelbaldo militante nel campionato di Eccellenza Veneto.\nNazionale.\nVanta alcune presenze nella Nazionale Under-21 e con l'Under-23; con quest'ultima prese parte al vittorioso torneo dei Giochi del Mediterraneo nel 1997.\nStatistiche.\nPresenze e reti nei club.\n\"Statistiche aggiornate ad agosto 2010.\""}
{"id": "563060", "revid": "298229", "url": "https://it.wikipedia.org/wiki?curid=563060", "title": "New Japan Pro Wrestling", "text": ""}
{"id": "563062", "revid": "298229", "url": "https://it.wikipedia.org/wiki?curid=563062", "title": "NJPW", "text": ""}
{"id": "563066", "revid": "124900549", "url": "https://it.wikipedia.org/wiki?curid=563066", "title": "Gennaro Scarlato", "text": "Caratteristiche tecniche.\nIn giovent\u00f9 \u00e8 stato impiegato prevalentemente come centrocampista esterno, con spiccate attitudini offensive; Renzo Ulivieri lo ha utilizzato anche come centravanti. A partire dalla stagione 2000-2001, giocata con la maglia del , viene schierato stabilmente al centro della difesa, pur essendo considerato lento per il ruolo.\nCarriera.\nGiocatore.\nClub.\nCresciuto nelle giovanili del (con cui vince la Coppa Italia Primavera 1996-1997), viene considerato uno dei giovani pi\u00f9 promettenti da Vujadin Bo\u0161kov; prima di firmare un contratto professionistico con i partenopei viene cercato dal Chelsea, ma non trova l'accordo con la formazione inglese e rimane al Napoli. Con gli azzurri esordisce nel campionato di Serie A 1996-1997, frenato da una doppia frattura alla tibia che ne ritarda il debutto: scende in campo per la prima volta con la prima squadra il 4 maggio 1997, sul campo del Verona.\nRimane in forza al Napoli fino al gennaio 1999, quando viene ceduto in prestito al in cambio di Davide Mezzanotti; impiegato come rincalzo in attacco, totalizza 11 presenze senza evitare la retrocessione dei berici. Nella stagione successiva rientra al Napoli, venendo nuovamente ceduto in Serie A nella sessione invernale del calciomercato: si trasferisce al in compropriet\u00e0, come contropartita per la cessione di Antonino Asta, e subisce una nuova retrocessione tra i cadetti.\nNell'estate 2000, dopo il rinnovo della compartecipazione, passa in prestito al , dove Giorgio Rumignani lo imposta per la prima volta come difensore centrale: disputa 21 partite e colleziona la quarta retrocessione consecutiva. A fine stagione l' rileva la quota di compropriet\u00e0 del Napoli, e con i friulani torna a giocare in Serie A, trasformato definitivamente in difensore da Gian Piero Ventura. Al termine del campionato torna al Torino dopo l'apertura delle buste; viene convocato in un'unica occasione, per la partita di Coppa Intertoto contro il Villarreal. Prima dell'inizio del campionato viene ceduto definitivamente alla , dove disputa due stagioni di Serie B.\nNel 2004 fa ritorno in prestito al Napoli, ridenominato Napoli Soccer e militante in Serie C1, e ne viene nominato capitano. La stagione si conclude con la sconfitta nella finale play-off contro l', e Scarlato non viene riconfermato per il campionato successivo, anche a causa dei cattivi rapporti con l'allenatore Reja. Rientrato alla Ternana, si trasferisce per una stagione nel e per una nello Spezia, ottenendo due salvezze in Serie B; nell'estate 2007 firma un contratto triennale con il Frosinone, sempre tra i cadetti. Dopo due stagioni da titolare, nel dicembre 2010 \u00e8 stato messo fuori rosa insieme ad altri compagni per ragioni di mercato, e nel gennaio successivo si trasferisce a titolo definitivo al . Con i silani disputa un'unica partita, il 27 marzo 2011, nella gara interna vinta contro il Gela (2-0), a causa di problemi al menisco.\nIl 14 settembre 2011 viene ingaggiato dall'Ischia Isolaverde, partecipante al campionato di Serie D. Dopo una sola stagione si trasferisce al Citt\u00e0 di Marino, sempre in Serie D, dove svolge il doppio ruolo di allenatore e giocatore; vi rimane fino al marzo 2013, quando passa al Vico Equense, nel campionato di Eccellenza campana. Disputa 6 partite di campionato, e al termine della stagione interrompe l'attivit\u00e0 agonistica, iscrivendosi al corso per allenatori.\nNazionale.\nViene convocato nelle nazionali Under 18 e Under 21, quest'ultima sotto la guida di Marco Tardelli. Con gli \"Azzurrini\" disputa 6 partite con un gol, il 31 marzo 1999 contro la Bielorussia; \u00e8 stato tuttavia escluso dalla rosa che partecipa ai campionati europei del 2000. Viene inoltre convocato in qualit\u00e0 di riserva nella Nazionale Olimpica impegnata nei Giochi Olimpici di Sydney.\nAllenatore.\nNella stagione 2013-2014 ha allenato il Formia, nel campionato di Eccellenza laziale.\u00c9 il tecnico della formazione Primavera del Benevento"}
{"id": "563069", "revid": "729019", "url": "https://it.wikipedia.org/wiki?curid=563069", "title": "Stazione di Berlino Lehrte", "text": "La stazione di Berlino Lehrte (in tedesco \"Berlin Lehrter Bahnhof\") era una stazione ferroviaria di Berlino. Si trovava nel quartiere di Moabit, nell'area dell'attuale stazione centrale.\nQuesto articolo tratta delle due stazioni che sorgevano al posto dell'odierna stazione centrale:\nStazione Lehrte (1868\u20131951).\nLa stazione Lehrte venne inaugurata nel 1871. Essa costituiva il capolinea della tratta ferroviaria che congiungeva Berlino a Lehrte, nei pressi di Hannover. Era situata in posizione centrale fra il porto fluviale detto \"Humboldthafen\" e il fiume Sprea a breve distanza dal \"Reichstag\".\nTra il 1868 e il 1871 la \"Magdeburg-Halberst\u00e4dter Eisenbahn-Actiengesellschaft\" realizz\u00f2 la linea ferroviaria da Lehrte, nei pressi di Hannover, a Berlino, per una lunghezza di 239 km. All'estremit\u00e0 della linea fu costruita, su progetto degli architetti Alfred Lent, Bertold Scholz e Gottlieb Henri Lapierre, una nuova stazione di testa, di fianco alla \"Hamburger Bahnhof\" sul Friedrich-Carl-Ufer lungo la Sprea direttamente sul porto fluviale chiamato \"Humboldthafen\". \nDiversamente dalle altre stazioni suburbane che avevano facciate in laterizio, la stazione avrebbe dovuto avere carattere di rappresentanza, in uno stile ispirato al Neorinascimento francese. Per ragioni di economia si rinunci\u00f2 tuttavia al progetto iniziale che prevedeva murature in blocchi di pietra naturale, ripiegando su blocchi di laterizio intonacati. Per l'imponenza della sua architettura la stazione veniva paragonata ad un castello.\nLa tettoia del piano binari, lunga 188 m e larga 8 m, era a campata unica con copertura a botte su capriate ad arco; su entrambi i lati (ovest ed est) la tettoia era fiancheggiata da ali secondarie. Come usava a quei tempi, la stazione era suddivisa dal punto di vista funzionale in un'area arrivi ad ovest ed in una zona partenze ad est. In origine i binari erano cinque, quattro dei quali facevano capo ai marciapiedi laterali e a quello centrale, mentre il quinto, privo di marciapiede, era utilizzato per la manovra delle locomotive. Alla fine dell'ottocento venne eliminato un binario per permettere l'allargamento del marciapiede centrale.\nLa facciata dell'edificio, riccamente decorata, non aveva significato pratico in quanto sul lato orientale (lato partenze) era situata la corsia per le carrozze e l'ingresso pedonale.\nCon l'apertura, nel 1882, della \"Stadtbahn\" (\"ferrovia urbana\"), destinata a congiungere le varie stazioni urbani e a servire la periferia, direttamente a nord della \"Lehrter Bahnhof\" fu aperta una stazione distinta, utilizzata per il traffico locale. Per meglio distinguere le due stazioni, quella dei treni a lunga distanza venne spesso indicata col termine \"Lehrter Hauptbahnhof\", mentre quella nuova, destinata alla \"Stadtbahn\", veniva chiamata \"Lehrter Stadtbahnhof\" (vedi sotto).\nLa \"Lehrter Bahnhof\" (o \"Lehrter Hauptbahnhof\") gest\u00ec dal 15 ottobre 1884 i treni per Amburgo, la Germania del nord e la Scandinavia.\nNel 1886 la ferrovia Berlino-Lehrte, e con essa la \"Lehrter Bahnhof\", venne nazionalizzata passando sotto la gestione delle ferrovie prussiane.\nFin dai primi anni la \"Lehrter Bahnhof\" divenne nota per i treni veloci che vi facevano capo; gi\u00e0 nel 1872 i treni espresso viaggiavano alla velocit\u00e0 di 90\u00a0km/h. Il 19 dicembre 1932 il celebre convoglio diesel denominato \"Fliegender Hamburger\"(Amburghese Volante) effettu\u00f2 il suo primo viaggio dalla Lehrter Bahnhof ad Amburgo raggiungendo la velocit\u00e0 di 160\u00a0km/h. \nDurante la seconda guerra mondiale la stazione venne gravemente danneggiata. Dopo la guerra le rovine annerite dagli incendi furono riattate, in mancanza di alternative, in modo da garantire il traffico minimo indispensabile. Ma l'ultimo treno per Wustermark e Nauen lasci\u00f2 la stazione il 28 agosto 1951. Il 9 luglio 1957 cominciarono i lavori di demolizione; il 22 aprile 1958 il portale principale venne demolito ed utilizzato per la produzione di laterizio frantumato da destinare alla ricostruzione. La demolizione fu resa difficile dalla necessit\u00e0 di non danneggiare la \"Lehrter Stadtbahnhof\" ed il viadotto della \"Stadtbahn\", adiacenti alla tettoia della stazione.\nSolo dopo la riunificazione, il progetto di una nuova stazione di transito sul sito di quella vecchia assunse il nome di \"Lehrter Bahnhof\". Nel 1995 iniziarono i lavori, ultimati come previsto nel maggio 2006. Il nome ufficiale della nuova stazione doveva essere \"Berlin Hauptbahnhof \u2013 Lehrter Bahnhof\" (Berlino centrale - Lehrter Bahnhof) ma \u00e8 stato poi modificato in \"Berlin Hauptbahnhof\".\n\"Lehrter Stadtbahnhof\" (1882\u20132002).\nIl 15 maggio 1882 fu aperta la \"Stadtbahn\" (\"ferrovia urbana\"), destinata con i suoi quattro binari che attraversavano la citt\u00e0 in direzione est-ovest a collegare i quartieri periferici e gli scali merci. La ferrovia urbana serviva di collegamento fra Charlottenburg, la \"Lehrter Bahnhof\", la Schlesischer Bahnhof e il centro cittadino.\nDirettamente all'estremit\u00e0 nord della tettoia della Lehrter Bahnhof e perpendicolarmente ai suoi binari sorse, disposta su viadotto, la \"Lehrter Stadtbahnhof\", che costituiva la fermata della \"Stadtbahn\".\nPoich\u00e9 il traffico diretto alla \"Lehrter Bahnhof\" continuava ad aumentare, e la \"Lehrter Stadtbahnhof\" era stata costruita su viadotto a quasi diretto contatto con l'ingresso alla tettoia di questa, si dovette intervenire nel 1912 e nel 1929 modificando la disposizione dei binari in corrispondenza del passaggio sotto la Stadtbahnhof stessa.\nIl 1\u00ba dicembre 1930 i treni locali, convertiti a trazione elettrica, assunsero la denominazione ufficiale di \"S-Bahn\". Anche dopo la guerra (e chiusura della \"Lehrter Bahnhof\") la \"Stadtbahnhof\" rimase in servizio, sempre come semplice fermata \"S-Bahn\"; la sua importanza tuttavia divenne pressoch\u00e9 nulla, essendo venuta a mancare la funzione d'interscambio con la \"Lehrter Bahnhof\".\nLa stazione era divenuta l'ultima fermata della \"S-Bahn\" nella parte ovest di Berlino; la fermata successiva di Friedrichstra\u00dfe si trovava gi\u00e0 nel settore sovietico.\nDopo la costruzione del Muro di Berlino nel 1961 si venne a trovare nelle immediate vicinanze del Muro perdendo di conseguenza il carattere di punto nevralgico dei trasporti urbani.\nSoltanto in occasione dei 750 anni dalla fondazione di Berlino (1987) la stazione venne in parte ripristinata ed avendo conservato in larga parte le sue caratteristiche originarie fu posta sotto tutela monumentale (\"Denkmalschutz\") dopo un complesso restauro costato circa 10 milioni di marchi.\nNell'estate 2002, nonostante il vincolo artistico, la \"Lehrter Stadtbahnhof\" venne demolita. I treni della \"S-Bahn\" sostano adesso nella nuova Berlin Hauptbahnhof."}
{"id": "563071", "revid": "599013", "url": "https://it.wikipedia.org/wiki?curid=563071", "title": "Alessandro Frara", "text": "Carriera.\nFiglio dell'ex calciatore ed ex allenatore Gianni Frara, \u00e8 cresciuto nella Juventus ed esord\u00ec in maglia bianconera nel 2001-2002 in Coppa Italia contro l'Atalanta e in Champions League al Celtic Park il 23 ottobre 2001. La stagione successiva fu ceduto in prestito al Bologna e in rossoblu esord\u00ec in Serie A il 14 settembre 2002 nella vittoria contro la Roma.\nPass\u00f2 poi, sempre in prestito, alla in serie B, dove rimase fino al 2006, dopo essere stato acquistato a titolo definitivo. Nel 2006 fu ceduto in prestito allo Spezia. Al termine della stagione fu esercitato il diritto di riscatto della met\u00e0 del cartellino e quindi rimase in Liguria con la formula della compropriet\u00e0.\nNella sessione invernale del calciomercato della stagione 2007-2008, fu ceduto a titolo definitivo al . A causa di un infortunio non scese mai in campo con la squadra romagnola nella stagione 2007-2008, ed il 7 maggio fu sottoposto ad un'operazione per la pulizia della caviglia destra.\nIl 6 aprile 2009 ha messo a segno la sua prima rete da professionista, nella partita persa 2-3 dal Rimini contro l' dopo oltre 130 partite disputate fra serie A e Serie B. Alla fine stagione 2009-2010, in cui la squadra romagnola ha disputato il campionato di Prima Divisione, rimane svincolato a causa del fallimento del Rimini, firmando poi un contratto annuale con il Varese, neopromossa in Serie B, dopo un periodo di prova.\nIl 26 agosto 2011 si svincola dai varesini e firma un biennale con il Frosinone, squadra nella quale, nell'arco di due stagioni, eredita la fascia di capitano da Vincenzo Santoruvo. Durante la stagione 2013-2014, estende ulteriormente il proprio contratto con i frusinati fino al giugno 2017.\nIl 31 maggio 2015, in seguito alla prima storica promozione in Serie A del club frusinate, diventa cittadino onorario di Frosinone insieme al resto della squadra.\nMette a segno il primo gol in Serie A il 1\u00ba novembre 2015 in -Frosinone 4-1. Il 17 aprile 2016, invece, realizza al novantesimo il gol-vittoria nello scontro salvezza con l'Hellas Verona, fissando il risultato sul 2-1 per i frusinati.\nStatistiche.\nPresenze e reti nei club.\n\"Statistiche aggiornate al 16 giugno 2018.\""}
{"id": "563073", "revid": "287204", "url": "https://it.wikipedia.org/wiki?curid=563073", "title": "Ordinando", "text": "Ordinando \u00e8 il nome dato nella Liturgia cattolica alle persone che devono essere ordinate o che stanno per essere ordinate diaconi, sacerdoti o vescovi, e cio\u00e8 insignite dell'ordine sacro. Il concetto viene spesso usato sia nei \"praenotanda\" dei libri liturgici sia nel rito stesso.\nUna volta avvenuta l'ordinazione, e cio\u00e8 dopo l'imposizione delle mani da parte del vescovo, il candidato cambia il nome da ordinando a ordinato."}
{"id": "563075", "revid": "118985300", "url": "https://it.wikipedia.org/wiki?curid=563075", "title": "Potere disperdente delle punte", "text": "In fisica, in particolare in elettromagnetismo, il potere disperdente delle punte o potere dispersivo delle punte \u00e8 un fenomeno che si osserva nei conduttori carichi elettricamente, e consiste nella formazione di un campo elettrico pi\u00f9 intenso in prossimit\u00e0 delle zone in cui la superficie del conduttore presenta un raggio di curvatura minore (ovvero una maggiore curvatura, cosa che accade ad esempio se l'oggetto \u00e8 molto appuntito).\nIl fenomeno spiega, ad esempio, i fuochi di Sant'Elmo e il fatto che i fulmini colpiscano pi\u00f9 facilmente guglie, alberi o parafulmini: l'aria infatti si ionizza massimamente dove il campo \u00e8 pi\u00f9 intenso e l\u00ec si ha la maggiore probabilit\u00e0 che si formi una scarica elettrica.\nSul potere disperdente delle punte si basavano i raddrizzatori usati in elettronica prima dell'invenzione dei diodi, come ad esempio quelli a cristallo di galena: se un cristallo appuntito o una punta metallica \u00e8 a contatto con la faccia piana di un altro cristallo gli elettroni possono essere espulsi dal forte campo che si genera nel primo e passare nel secondo, ma non pu\u00f2 accadere il contrario.\nDescrizione.\nPer mostrare ci\u00f2 che accade in prossimit\u00e0 di una convessit\u00e0, si calcola il potenziale elettrico formula_1 e formula_2 di due sfere di grandezza diversa, una di raggio formula_3 e l'altra di raggio formula_4:\ncon formula_6. Se le due sfere fanno parte di uno stesso conduttore, allora si troveranno allo stesso potenziale (le si pu\u00f2 pensare unite da un filo conduttore su cui si assume che non si dispongano cariche). Ponendo formula_7 si ha quindi:\nil che evidenzia come il rapporto tra la carica formula_9 e il raggio formula_10 sia costante, a parit\u00e0 di potenziale. Sulla superficie a maggior curvatura (la sfera pi\u00f9 piccola) si dispone quindi una carica minore rispetto alla superficie a minor curvatura, tuttavia diverso \u00e8 invece il discorso per la densit\u00e0 di carica. Calcolando infatti le densit\u00e0 di carica superficiali formula_11 e formula_12 delle singole sfere si ha:\ned essendo stato trovato che formula_14, indicando con formula_15 questo valore si pu\u00f2 scrivere:\nLa densit\u00e0 superficiale di carica \u00e8 dunque minore sulla seconda sfera. Tenendo presente il teorema di Coulomb (cio\u00e8 il fatto che l'intensit\u00e0 del campo elettrico in prossimit\u00e0 della superficie di un conduttore \u00e8 proporzionale alla densit\u00e0 superficiale di carica formula_17) si ha che il campo elettrico \u00e8 pi\u00f9 intenso nelle vicinanze della sfera pi\u00f9 piccola, che ha una densit\u00e0 di carica maggiore.\nConsiderando inoltre il rapporto formula_18:\nper la proporzionalit\u00e0 del campo elettrico alla densit\u00e0 di carica superficiale segue che:\nda cui si deduce che il campo elettrico \u00e8 inversamente proporzionale al raggio delle sfere."}
{"id": "563076", "revid": "599013", "url": "https://it.wikipedia.org/wiki?curid=563076", "title": "Hbk", "text": ""}
{"id": "563077", "revid": "1776051", "url": "https://it.wikipedia.org/wiki?curid=563077", "title": "Avully", "text": "Avully (toponimo francese) \u00e8 un comune svizzero di 1\u00a0763 abitanti del Canton Ginevra.\nStoria.\nIl comune di Avully \u00e8 stato istituito nel 1800.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "563078", "revid": "27559", "url": "https://it.wikipedia.org/wiki?curid=563078", "title": "Rudalza", "text": ""}
{"id": "563080", "revid": "30753", "url": "https://it.wikipedia.org/wiki?curid=563080", "title": "Leg Drop", "text": ""}
{"id": "563081", "revid": "122326596", "url": "https://it.wikipedia.org/wiki?curid=563081", "title": "Flavio Merkel", "text": "\u00c8 stato inoltre un collaboratore di programmi Rai e militante storico del movimento gay italiano. Attivista del Fuori ai suoi esordi, e poi del FFAG (frocie folli audiovisive gotiche), ha fatto parte negli anni '70 del gruppo teatrale KTTMCC. Genovese di nascita, romano d'adozione, amerindo nel cuore, si \u00e8 sempre dedicato ad approfondire con fervore e precisione da studioso, le proprie passioni: il cinema, gli Indiani d'America, Mina, il gay camp, la musica rock. Con metodo da alchimista, ne ha sempre estratto essenze che, permeando le sue scelte fondamentali, hanno stilizzato la sua vita.\nBiografia.\nAppena arrivato a Roma, Flavio Merkel inizia a lavorare nel cinema come segretario di produzione per pochi mesi, incrociando, tra i tanti, Gianni Romoli e Maurizio Millenotti. Deluso dallo stile \u201ccinematografaro\u201d romano, smette col cinema e inizia a lavorare attivamente nel movimento di liberazione omosessuale degli anni settanta. Il 1\u00ba maggio 1972 \u00e8 a Campo de' Fiori con le femministe per il primo volantinaggio \"Usciamo F.U.O.R.I.!\". Nel 1973 organizza, con il Collettivo Cinema del Fuori!, la prima rassegna in Italia di cinema omosessuale al cineclub Filmstudio di Roma. Nel 1977 entra a far parte del KTTMCC vivendone le esperienze fino a diventare lui stesso una \"Pumitrozzola\".\nNell'aprile del 1980 a Parma con un gruppo di amici composto da Marco Piancastelli, Paolo Belluso, Patrizia Galli, Mauro Coruzzi e Fabio Saccani, fonda il Mina Fan Club ufficialmente poi riconosciuto come \u201clegittimo\u201d dalla cantante.\nSeguono anni, in cui, oltre a moltiplicare le collaborazioni a rassegne, mostre, eventi, rotocalchi, riviste e fanzines, sempre tra cinema e movimento gay, Flavio scrive vari libri, il primo in collaborazione con Gianni Romoli, Mille quiz sul cinema (1981), tre in collaborazione con Paolo Belluso: \"The Rocky Horror Picture Show\" (1983), \"Unicamente Mina\" (1983), \"Rock-Film: trent'anni di Cinema e Rock\" (1984))\nNel 1987, inizia a lavorare in televisione con Claudio Masenza e Francesco Bortolini (quest'ultimo presente solo nelle prime 3 edizioni) a \"Cinema!\", rotocalco cinematografico in onda su Rai 1, che proseguir\u00e0 per varie edizioni. In seguito con Masenza, realizzer\u00e0 altre trasmissioni sul cinema, per diverse reti televisive, pubbliche e private.\n\u00c8, invece, del 1995, \"Il grande gioco del cinema\", di cui \u00e8 autore insieme a Masenza e Serena Dandini. Con quest'ultima lavorer\u00e0 nel 1997 per la trasmissione \"Pippo Chennedy Show\" su Rai 2. Dal 2001 al 2003, sempre in coppia con Masenza, ha collaborato al Festival del Cinema di Venezia. Il 22 agosto 2004 Flavio Merkel muore a 61 anni.\nA lui \u00e8 dedicato il film \"Saturno contro\" del regista Ferzan \u00d6zpetek, uscito nel 2007."}
{"id": "563083", "revid": "287204", "url": "https://it.wikipedia.org/wiki?curid=563083", "title": "Andr\u00e9 Lur\u00e7at", "text": "Pianificatore del Movimento Moderno. \u00c8 stato un membro fondatore dei CIAM e attivo nella ricostruzione francese dopo la seconda guerra mondiale anche con piani su vasta scala (piano di ricostruzione della citt\u00e0 di Maubeuge 1945-50).\nLur\u00e7at ha studiato all'Ecole des Beaux-Arts a Nancy, ha iniziato a costruire una serie di case negli anni venti. Fra le due guerre mondiali ha studiato e indirizzato i principi dell'edilizia residenziale popolare in Francia, spinto anche dal suo impegno politico."}
{"id": "563085", "revid": "114332772", "url": "https://it.wikipedia.org/wiki?curid=563085", "title": "Terabit per secondo", "text": "Il terabit per secondo (simbolo Tbit/s o talvolta Tb/s o Tbps) \u00e8 un'unit\u00e0 di misura che indica la capacit\u00e0 (quindi velocit\u00e0) di trasmissione dei dati su una rete informatica.\nUn terabit corrisponde a:&lt;br&gt;\n gigabit = megabit = kilobit = bit. L'unit\u00e0 secondo il prefisso binario \u00e8 invece il tebibit per secondo (Tib/s) ed \u00e8 equivalente a bit per secondo.\nUnit\u00e0 di misura simili sono il kilobit per secondo (kbit/s), il megabit per secondo (Mbit/s), il gigabit per secondo (Gbit/s)."}
{"id": "563093", "revid": "1776051", "url": "https://it.wikipedia.org/wiki?curid=563093", "title": "Avusy", "text": "Avusy (toponimo francese) \u00e8 un comune svizzero di 1\u00a0434 abitanti del Canton Ginevra.\nStoria.\nIl comune di Avusy \u00e8 stato istituito nel 1847 con la soppressione del comune di Avusy-Laconnex-Soral e la sua divisione nei nuovi comuni di Avusy e Laconnex-Soral.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Avusy sono:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "563094", "revid": "13648", "url": "https://it.wikipedia.org/wiki?curid=563094", "title": "Prima proiezione ortogonale", "text": ""}
{"id": "563098", "revid": "3732", "url": "https://it.wikipedia.org/wiki?curid=563098", "title": "Dictatus papae", "text": "Il Dictatus Papae (\"Affermazioni di principio del Papa\") \u00e8 una raccolta di 27 affermazioni, ciascuna delle quali enuncia uno specifico potere del pontefice romano. Vi sono elencati i principii della Riforma gregoriana avviata nella seconda met\u00e0 dell'XI secolo. Redatto al tempo di Gregorio VII o poco dopo, negli Archivi Vaticani il documento \u00e8 inserito fra due lettere datate marzo 1075. Il \"Dictatus Papae\" non fu formalmente pubblicato, e non circol\u00f2 al di fuori della Curia romana.\nContenuto.\nGli assiomi del \"Dictatus Papae\" fissano i fondamenti del primato papale. L'assioma \"Al Papa \u00e8 permesso deporre gli imperatori\" fa cadere la nozione alto-medievale di bilanciamento fra potere religioso e potere civile, espressa dal simbolo delle \"due spade\", quella spirituale e quella temporale. L'equilibrio fra \"potestas\" (o \"imperium\", l'Impero) e \"auctoritas\" (la Chiesa) aveva retto l'Occidente sin dai tempi dei Merovingi.\n\"Dictatus Papae\", propriamente, \u00e8 il titolo della raccolta di lettere personali della sezione che contiene il documento. L'inserzione degli assiomi sotto questa intestazione vuol dunque dire che il Papa compose il testo personalmente, se si accetta l'autenticit\u00e0 della datazione.\nI 27 assiomi.\nIl Papa stabilisce:"}
{"id": "563100", "revid": "1573940", "url": "https://it.wikipedia.org/wiki?curid=563100", "title": "Otiorhynchus", "text": "Otiorhynchus , \u00e8 un genere di coleotteri curculionidi comprendente oltre 1500 specie, note con il nome comune di oziorrinchi, diffuse soprattutto nella regione Paleartica. Sia le larve che gli adulti sono fitofagi.\nDescrizione.\nL'adulto ha un capo allungato a forma di rostro, un torace di forma sferica o emisferica, e un addome di forma ovale o emisferica, appuntito o mucronato all'apice. La superficie del corpo, di solito nera o bruna opaca, pu\u00f2 essere punteggiata o rugosa, ricoperta di pubescenza o di piccole squame chiare, che talvolta presentano riflessi metallici verdi o cuprei. La lunghezza varia da 5 a 18 mm, ma la maggior parte delle specie sono lunghe circa 1 cm.\nLe larve, lunghe all'incirca come i rispettivi adulti, presentano una tipica forma a \"C\", sono bianche, carnose, prive di zampe e con un capo sclerificato di colore rosso pallido.\nBiologia.\nSono animali generalmente notturni. Gli adulti escono al crepuscolo dal loro rifugio sotterraneo e si arrampicano sul fusto della pianta da loro attaccata per raggiungere le foglie pi\u00f9 giovani e cibarsene. Tornano poi sottoterra all'alba. Le larve vivono invece sottoterra e si nutrono delle radici, risultando dannose a un gran numero di piante. Le femmine della maggior parte delle specie si riproducono per partenogenesi.\nLa maggior parte delle specie non ha importanza economica, ma alcune possono essere dannose alla piante coltivate dall'uomo.\nGli oziorinchi compaiono prevalentemente nel periodo estivo e pre-autunnale specialmente da maggio a ottobre.\nTassonomia.\nSono note oltre 1.500 specie tra cui:\nDanni.\nGli adulti provocano erosioni a forma di mezzaluna sui margini delle foglie, limitando la superficie che la pianta ha a disposizione per la fotosintesi e per la crescita, in quanto compromettono la chioma.\nLe larve sono dannose ai tuberi, alle radici e alla base dei fusti delle piante, che scavano in profondit\u00e0, talvolta provocandone la morte."}
{"id": "563101", "revid": "1776051", "url": "https://it.wikipedia.org/wiki?curid=563101", "title": "Laconnex", "text": "Laconnex (toponimo francese) \u00e8 un comune svizzero di 682 abitanti del Canton Ginevra.\nStoria.\nIl comune di Laconnex \u00e8 stato istituito nel 1850 con la soppressione del comune di Laconnex-Soral e la sua divisione nei nuovi comuni di Laconnex e Soral.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "563103", "revid": "436907", "url": "https://it.wikipedia.org/wiki?curid=563103", "title": "Black and Blue (The Rolling Stones)", "text": "Black and Blue \u00e8 un album discografico del gruppo rock britannico The Rolling Stones, pubblicato nel 1976.\nIl disco fu il primo registrato dopo la fuoriuscita dal gruppo del chitarrista Mick Taylor nel dicembre 1974. In attesa di un sostituto, fu Keith Richards a sobbarcarsi la maggior parte del lavoro alle chitarre, anche se le sedute di registrazione dell'album svolsero anche la funzione di audizioni per il rimpiazzo di Taylor. Lo stesso Richards disse che l'album era stato utilizzato come una sorta di \"banco di prova per vari chitarristi\".\nNumerosi chitarristi si presentarono alle \"audizioni\"; quelli che apparvero nell'album sono Wayne Perkins, Harvey Mandel, e Ronnie Wood. Wood aveva precedentemente contribuito alla title track dell'album \"It's Only Rock 'n Roll\", e sarebbe diventato un membro fisso dei Rolling Stones a partire dal 1976. Il bassista Bill Wyman e il batterista Charlie Watts sono presenti in quasi tutte le tracce, e frequenti collaboratori del gruppo come Nicky Hopkins e Billy Preston si occupano di suonare le tastiere, con il percussionista Ollie E. Brown che suon\u00f2 in gran parte dell'album in qualit\u00e0 di turnista. L'album fu il secondo a essere prodotto dalla sigla \"The Glimmer Twins\", pseudonimo utilizzato da Jagger &amp; Richards come produttori discografici.\n\"Black and Blue\" mostra la band fondere il proprio tradizionale stile rock and roll con pesanti influenze di musica reggae e funk. Solo il primo singolo estratto dal disco, \"Fool to Cry\", ebbe significativo successo, e le critiche all'album furono miste. L'opera venne accolta tiepidamente dalla critica musicale dell'epoca, e molti recensori ritennero \"Black and Blue\" un album \"trascurabile\", giudicandolo molto inferiore rispetto ai precedenti lavori degli Stones. Le recensioni retrospettive tendono a rivalutarlo parzialmente.\nDescrizione.\nLe otto tracce sono il risultato delle registrazioni dei due anni precedenti per lo pi\u00f9 avvenute in Giamaica. L'atmosfera dell'album \u00e8 infatti molto esotica e pregnante del tipico sound reggae che da qualche tempo sta affascinando il gruppo. Non a caso \u00e8 presente il brano \"Cherry Oh Baby\", cover dell'artista reggae Eric Donaldson che di fatto risulta l'unico pezzo propriamente reggae dell'album. \"Black And Blue\" \u00e8 pure il primo lavoro degli Stones senza la partecipazione di Mick Taylor, ormai dedito alla carriera solista. A sostituirlo sono chitarristi quali Harvey Mandel, Wayne Perkins e Ronnie Wood, che venne poi scelto come nuovo membro della band partecipando alla seduta fotografica per la copertina dell'album.\nOrigine e storia.\nNel dicembre 1974, i Rolling Stones tornarono a Monaco di Baviera, Germania, dove avevano registrato il loro precedente album \"It's Only Rock 'n' Roll\", per cominciare la lavorazione di un nuovo album presso i Musicland Studios, con Mick Jagger e Keith Richards (i Glimmer Twins) in veste di produttori. Volendo pubblicare l'album in tempo per l'estate 1975 quando avrebbe avuto luogo il loro tour negli Stati Uniti, la band torn\u00f2 in studio subito dopo le vacanze di Natale, e in gennaio si ritrov\u00f2 in sala di registrazione a Rotterdam, Paesi Bassi, per continuare a lavorare al disco e fare audizioni per un nuovo chitarrista solista che doveva sostituire Mick Taylor, che aveva lasciato il gruppo da poco. Tra i nomi presi in considerazione c'erano Steve Marriott, Harvey Mandel, Wayne Perkins, Peter Frampton, e Ronnie Wood. Rory Gallagher e Jeff Beck si unirono a una jam session con la band \"solo per vedere come andava\" ma entrambi declinarono l'offerta di entrare a far parte degli Stones, soddisfatti delle rispettive carriere soliste. In ritardo sulla tabella di marcia, il gruppo decise di posticipare l'uscita del nuovo album all'anno prossimo e di far uscire al suo posto la compilation \"Made in the Shade\". \"Cherry Oh Baby\" (reinterpretazione di un pezzo reggae di Eric Donaldson del 1971) sarebbe stata l'unica canzone ad essere saltuariamente eseguita durante il tour statunitense del 1975.\nDopo la conclusione del tour, in ottobre la band and\u00f2 a Montreux, Svizzera, per effettuare delle sovraincisioni, facendo poi ritorno ai Musicland Studios di Monaco in dicembre. Dopo ulteriori ritocchi finali, \"Black and Blue\" fu completato a New York nel febbraio 1976. Quello stesso mese gli Stones volarono in Florida, per essere fotografati dal fotografo di moda Hiro per la copertina dell'album.\nStilisticamente, \"Black and Blue\" include brani blues rock come \"Hand of Fate\" e \"Crazy Mama\"; disco funk come \"Hot Stuff\"; reggae con la cover di \"Cherry Oh Baby\"; disco-reggae con \"Hey Negrita\", due ballad come \"Fool to Cry\" e la lunga e sofisticata \"Memory Motel\", che rappresenta un riassunto delle influenze nell'album in chiave rock blues, e un blues vecchio stile in 12/8 con \"Melody\", che vede la presenza di Billy Preston.\nAnche se tutte le tracce sull'album, tranne \"Cherry Oh Baby\", sono accreditate ufficialmente al binomio artistico Jagger/Richards, i crediti di \"Hey Negrita\" specificano \"Ispirazione fornita da Ron Wood\" e \"Melody\" indica \"Ispirazione fornita da Billy Preston\". Bill Wyman avrebbe in seguito pubblicato una versione di \"Melody\" con la sua band Rhythm Kings, accreditando Preston come autore.\nDue tracce extra incise durante le sessioni a Rotterdam, e scartate dall'album in uscita, furono recuperate per \"Tattoo You\" del 1981: \"Slave\" e \"Worried About You\".\nPubblicazione e accoglienza.\nPubblicato nell'aprile 1976 \u2014 con \"Fool to Cry\", successo internazionale da top 10, come singolo apripista \u2014 \"Black and Blue\" raggiunse la seconda posizione in classifica nel Regno Unito e la prima negli Stati Uniti d'America (dove rimase al primo posto per quattro settimane consecutive), venendo certificato disco di platino.\nLa promozione dell'album avvenne tramite una controversa pubblicit\u00e0 che mostrava la modella Anita Russell, legata con delle corde da Mick Jagger, con sotto la scritta: \"I'm \"Black and Blue\" from the Rolling Stones \u2013 and I love it!\" (\"Sono \"Nera e Blu\" [i colori dei lividi] grazie ai Rolling Stones - e mi piace!\"). Il manifesto pubblicitario venne rimosso a causa delle proteste di varie femministe e associazioni contro la violenza alle donne.\nLa critica si trov\u00f2 divisa circa il giudizio all'opera. Lester Bangs scrisse sulla rivista \"Creem\": \"Il calore si \u00e8 spento, perch\u00e9 \u00e8 tutto finito, davvero [i Rolling Stones] non contano pi\u00f9 o rappresentano nulla [...] Questo \u00e8 il primo disco dei Rolling Stones a non avere senso... e grazie a Dio!\". Tuttavia, Robert Christgau assegn\u00f2 all'album una A-, lodando la band per essersi \"presa dei rischi\". Christgau elogi\u00f2 in particolare le canzoni \"Hot Stuff\" e \"Fool to Cry\".\nNel 2000 l'album \u00e8 stato votato alla posizione numero 536 nella lista \"All Time Top 1000 Albums\" di Colin Larkin."}
{"id": "563109", "revid": "125733625", "url": "https://it.wikipedia.org/wiki?curid=563109", "title": "Vianini Lavori", "text": "Vianini Lavori S.p.A. \u00e8 una societ\u00e0 del gruppo Caltagirone che opera dal 1890 nei settori pi\u00f9 avanzati dell'ingegneria civile e nell'industria dei manufatti in cemento. La Vianini Lavori annovera tra i principali clienti anche la Enel e FS.\nDal 1986 al 2015 le azioni della Vianini Lavori sono state quotate alla Borsa valori di Milano.\nItinera ha fondato il Consorzio Eteria, polo delle costruzioni con Itinera del Gruppo Gavio e Icop.\nPartecipazioni.\nVianini Lavori S.p.A. controlla:\nFonte:\nAzionariato.\nVianini Lavori S.p.A. \u00e8 posseduta interamente dalla Caltagirone S.p.A..\nGovernance.\nPresidente: Alessandro Caltagirone\nVice Presidente:Mario Delfini\nAmministratore Delegato: Vincenzo Onorato\nConsiglieri: \nDirettore Generale: Maurizio Urso"}
{"id": "563113", "revid": "6923", "url": "https://it.wikipedia.org/wiki?curid=563113", "title": "Helichrysum italicum", "text": "Lelicriso italiano (Helichrysum italicum ) \u00e8 una pianta della famiglia delle Asteraceae.\nEtimologia.\nHelichrysum deriva dal greco helios (sole) e chrysos (oro), per il colore giallo lucente dei capolini.\nIl nome volgare, Perpetuini, deriva proprio dai capolini di queste piante, che hanno una parte delle squame involucrali secche e scariose che persistono a lungo inalterate.\nDescrizione.\n\u00c8 una pianta perenne con portamento cespuglioso, alta 30\u201340\u00a0cm, di colore grigio-biancastro, tomentosa.\nLe foglie sono alterne, lineari, lunghe 20\u201340\u00a0mm e larghe 1\u00a0mm, ricoperte da fine peluria biancastra; sono molli e hanno i margini piegati verso il basso (convolute).\nL'infiorescenza \u00e8 un corimbo composto da numerosi capolini conici (ognuno avente 12-15 fiori, raggruppati a 20-30), dalle squame giallo-brunastre, posti all'apice del fusto, con fiori tubulosi, ermafroditi, di colore giallo-oro, che emanano un odore intenso, aromatico gradevole, agrodolce, inconfondibile.\nIl frutto \u00e8 un achenio oblungo, dotato di un pappo.\nDistribuzione e habitat.\n\u00c8 diffuso in gran parte dell'Europa meridionale mediterranea. In Italia \u00e8 comune al centro, al sud e nelle isole.\nVegeta nelle garighe costiere, in luoghi rocciosi e suoli poco evoluti, fino a 800\u00a0m di altitudine (1400m secondo Galetti).\nPianta molto comune, fiorisce da luglio ad agosto.\nTassonomia.\nSono state descritte le seguenti sottospecie:\nUsi.\nLa pianta intera veniva utilizzata per bruciare le setole dei maiali macellati, per l'aroma particolare che conferiva al lardo. \nLe parti fiorite, che mantengono il loro vivido colore anche essiccate, vengono utilizzate per profumare la biancheria e gli ambienti.\nIn cosmetica l'elicriso \u00e8 impiegato come fissante nei profumi.\nFitoterapia.\nL'elicriso come pianta officinale era gi\u00e0 conosciuta e apprezzata in epoca greco-romana e nel medioevo. In epoca recente non solo sono state confermate le virt\u00f9 gi\u00e0 note ma se ne sono scoperte altre, per merito inizialmente di un medico condotto toscano, Leonardo Santini.\nLa droga \u00e8 costituita dalla pianta fiorita, che ha odore caratteristico molto aromatico. Essa contiene un olio essenziale, acido caffeico, acido ursolico, resine, mucillagini e sostanze coloranti che nell'insieme prendono il nome di elicrisina. I diversi preparati a base di elicriso (estratto fluido, sciroppo, areosol, tisane) possono trovare impiego nelle malattie dell'apparato respiratorio, nelle malattie reumatiche e allergiche, nelle malattie epatiche, nelle flebiti, nelle cefalee e perfino nelle ustioni e per curare i geloni.\nGiardinaggio.\nPianta rustica, tollera una temperatura minima di -5/-10\u00a0\u00b0C, sole e terreno ben drenato. Si moltiplica per talea basale o delle parti semilegnose in estate o da seme in primavera."}
{"id": "563115", "revid": "327773", "url": "https://it.wikipedia.org/wiki?curid=563115", "title": "Balsfjord", "text": " \nBalsfjord \u00e8 un comune della contea di Troms og Finnmark, in Norvegia. \nIl comune \u00e8 stato costituito nel 1860, il capoluogo \u00e8 il centro abitato di Storsteinnes (1077 abitanti), altri centri abitati sono Nordkjosbotn e Laksvatn.\nGeografia.\nIl territorio del comune comprende due fiordi, Malangen e Balsfjorden che si trovano sui due lati della penisola di Malang, anch'essa quasi completamente compresa nel comune e si estende nell'entroterra in direzione sud-est dove comprende diverse valli.\nDiversi sono i rilievi, sulla penisola di Malang la massima altitudine corrisponde al monte Klemmartindan (1147 m s.l.m.) mentre nella parte meridionale del comune il monte Rostafjellet, situato al confine col comune di M\u00e5lselv raggiunge i 1590 m s.l.m.\nStoria.\nGli abitanti originare di queste terre erano i Sami, ma intorno al 1800 cominciarono a stabilirsi a Balsfjord anche molti abitanti della Finlandia e del sud della Norvegia, tanto che oggi sono poche le tracce della cultura Sami ancora presenti nella regione.\nSimboli.\nLo stemma del comune rappresenta un aratro, che simboleggia l'importanza dell'agricoltura.\nMonumenti e luoghi di interesse.\nA parte il panorama, le attrazioni turistiche includono i graffiti risalenti a 6000 anni fa presenti a Tennes (vicino alla chiesa), il vecchio mercato di Nordby, e la segheria del diciottesimo secolo di Aursfjord.\nEconomia.\nL'economia locale \u00e8 prevalentemente agricola, ma sono presenti anche alcune industrie. La centrale del latte di Storsteinnes \u00e8 uno dei maggiori produttori del paese di \"geitost\", un formaggio tipico norvegese. Caratteristico del posto \u00e8 anche il Balsfjord, formaggio di latte di capra che prende il nome dal comune stesso. \nLe strade E6 ed E8 si incrociano a Nordkjosbotn, facendo del villaggio un importante snodo logistico."}
{"id": "563116", "revid": "2373", "url": "https://it.wikipedia.org/wiki?curid=563116", "title": "Corpo astrale", "text": "Il corpo astrale, secondo diverse dottrine religiose, filosofiche ed esoteriche, \u00e8 il terzo degli involucri sottili di cui sono composti gli esseri umani, che ricopre non solo il corpo fisico ma anche quello eterico. Veicolo dell'anima e della coscienza, viene denominato \"astrale\" perch\u00e9 la sua lucentezza \u00e8 associata a quella delle stelle.\nStoria del concetto.\nSebbene la presenza di un corpo astrale nell'uomo sia accettata soprattutto nelle dottrine della teosofia, dell'antroposofia e dell'esoterismo moderni, un analogo concetto \u00e8 rinvenibile nel platonismo antico, in particolare nel \"Timeo\", dove Platone parla di un \u00abveicolo\u00bb astrale () \u00abnel quale il Demiurgo ha collocato l'anima\u00bb. \nQuesta sorta di \u00ababito\u00bb animico di natura \u00abstellare\u00bb ha la funzione secondo Platone di connettere la parte immortale dell'uomo (\"pneuma\") con quella materiale. Anche nelle \"Leggi\" Platone accenna al fatto che l'anima di una stella possa assumere un corpo d'aria o di fuoco.\nAristotele assegnava invece all'essere umano un'anima \"vegetativa\", che lo accomuna alle piante, una \"razionale\" sua propria, ed una intermedia detta \"sensitiva\", in comune con gli animali.\nI neoplatonici operarono una sintesi tra quest'anima \u00abirrazionale\u00bb e la concezione platonica del corpo astrale come veicolo \u00absimile a una stella\u00bb: per Plotino, Porfirio e gli \"Oracoli Caldaici\" si tratta di un sostrato transitorio a cui l'anima immortale si associa prima di nascere in un corpo fisico, per perderlo poi dopo la morte in attesa di reincarnarsi, mentre per Giamblico, Ierocle e Tolomeo costituisce un involucro permanente, in un certo senso imperituro.\nProclo assunse una posizione equidistante, ritenendo che l\"ochema\" sia costituito da una parte superiore incorruttibile ed una inferiore.\nUn termine latino storicamente accostato a quello greco \u00e8 \"umbra\", ripreso da Dante Alighieri nella \"Divina Commedia\" per spiegare il fatto che gli spiriti dei defunti gli appaiano in forma visibile: le loro anime infatti, sebbene ormai separate dal corpo, irradiano ancora le loro specifiche qualit\u00e0, sicch\u00e9 tale irradiazione si manifesta come \"ombra\":\nI corpi astrali dei penitenti gli si mostrano tanto pi\u00f9 oscuri e gravosi quanto pi\u00f9 impure sono le loro rispettive anime.\nPer il resto nel Medioevo era in genere diffusa l'idea, basata sulla tripartizione neoplatonica, che gli angeli abbiano solo l'anima immortale, i demoni anche quella astrale, e gli umani in aggiunta il corpo carnale.\nFu col Rinascimento che il \u00abveicolo dell'anima\u00bb tramandato dalla letteratura antica venne anche chiamato da Paracelso \u00abcorpo siderale\u00bb o \u00abstellare\u00bb, da cui nacque l'espressione \u00abcorpo astrale\u00bb. Ficino, Agrippa, e altri esponenti di correnti ermetiche, occultiste e rosacrociane ripresero la concezione platonica di una carrozza dell'anima, fatta di sostanza delle stelle, che collega l'anima razionale al corpo materiale.\nTra i platonici di Cambridge, Ralph Cudworth opponendosi al dualismo cartesiano di spirito e materia sostenne la necessit\u00e0 di un elemento mediatore tra queste due sostanze, ruolo svolto appunto dal corpo astrale. Di nuovo in epoca romantica il concetto di un veicolo astrale fu accolta da Goethe, Schelling, Hugo von Hofmannsthal.\nIl riferimento al \u00abcorpo astrale\u00bb entr\u00f2 quindi a far parte integrante della terminologia adottata dalla teosofa Helena Petrovna Blavatsky nel suo testo fondamentale intitolato \"La dottrina segreta\" del 1888. Inserendosi nel solco tracciato da Paracelso e dalla nuova teosofia, anche Rudolf Steiner adott\u00f2 quest'espressione nel 1904, quando non si era ancora scisso dalla Societ\u00e0 Teosofica.\nDescrizioni.\nA differenza del corpo eterico, che aderisce strettamente a quello fisico conferendogli vitalit\u00e0, il corpo astrale viene descritto come pi\u00f9 distanziato rispetto a quest'ultimo, e principalmente come la sede o il motore dei sentimenti, dei desideri, dello stato emotivo dell'individuo.\nPoich\u00e9 ogni passione assume una specifica tonalit\u00e0 animica, i colori del corpo astrale si riverberano sul complesso generale dell'aura. Helena Blavatsky lo scompone in sette livelli, corrispondenti ai sottopiani gerarchici di quel piano astrale da cui esso riceve linfa e nutrimento, e del quale le orbite e le posizioni planetarie studiate dall'astrologia sono emanazione: a seconda della sua maggiore o minore elevazione, il corpo astrale assumer\u00e0 lo stesso tipo di vibrazione dei rispettivi gradi celesti superiori o inferiori. In tale misura, esso predomina soprattutto nel mondo dei sogni, ed \u00e8 equiparato dai teosofi al principio induista del \"Kama-R\u016bpa\", o del \"Linga-Sharira\".\nPer Rudolf Steiner il corpo astrale risulta dalla sovrapposizione del cosiddetto \u00abcorpo senziente\u00bb, che \u00e8 un semplice veicolo di sensazioni e di percezioni oggettive, entro l'\u00abanima senziente\u00bb, contenente invece giudizi soggettivi, derivanti da personali simpatie o antipatie, su quelle percezioni. Egli lo chiama anche \u00abcorpo psichico\u00bb, \u00abcorpo di coscienza\u00bb, e a volte \u00abcorpo dei desideri\u00bb. Il corpo astrale non segue i lineamenti fisici o eterici, ma possiede forma ovoidale ed \u00e8 percorso da correnti di forze psichiche che si manifestano in maniera luminosa, colorata o trasparente. \u00c8 strettamente collegato con le ghiandole endocrine, ed \u00e8 a partire da questo livello che avrebbero origine il 90% delle malattie fisiche.\nDal sonno alla veglia.\nSecondo Steiner, il corpo astrale rende possibile lo stato di veglia a cui ci ridestiamo dopo il sonno. Lo stato di incoscienza del sonno, infatti, \u00e8 dovuto alla temporanea separazione del corpo astrale da quello eterico: mentre questo rimane all'interno del fisico, il primo deve esplicare la sua azione in un ambiente extra-corporeo dove poter reintegrare quelle forme e quei modelli, logoratesi nella vita diurna, da veicolare al corpo eterico, funzionali a loro volta alla conservazione del fisico.\nCome l'elemento eterico \u00e8 associato da Steiner alla vitalit\u00e0 dell'acqua, ed il fisico alla terra, il corpo astrale risulta piuttosto governato dall'archetipo dell'aria, mentre l'Io superiore al fuoco. Trattandosi di un terzo strato, il corpo astrale non ha, di per s\u00e9, influenza diretta sul corpo fisico; la sua azione sulla materia passa sempre per il sostrato eterico, fungente da guaina di protezione.\nLavoro sul corpo astrale.\nNobilitando e perfezionando i propri sentimenti e desideri, si pu\u00f2 lentamente sviluppare quello che Steiner chiama il \"S\u00e9 spirituale\", un organo interiore plasmato grazie al lavoro compiuto appunto dall'Io sul corpo astrale, che ne risulta via via dominato e trasformato.\nPresso la sapienza orientale la formazione di quest'ulteriore elemento sottile \u00e8 denominato \u00abmanas\u00bb.\nDestino ultraterreno.\nMentre il corpo eterico vive nel tempo, percepibile alla chiaroveggenza solo cogliendone con una visione d'insieme il suo perenne movimento, il corpo astrale andrebbe pensato per Steiner non come una materia eterica pi\u00f9 raffinata, bens\u00ec come il negativo del tempo, o come un flusso che scorra a ritroso rispetto a quest'ultimo. Tale \u00e8 l'esperienza che si proverebbe quando, varcata la soglia della morte, una volta privi dei consueti sensi fisici si ripercorrono all'inverso le impressioni della vita appena conclusa fissatesi sull'eterico.\nDopo aver tratto un insegnamento da questa visione retrospettiva, lo spirito dell'Io si libera progressivamente dell'involucro eterico, passando nel \"kamaloka\" in cui abbandonare anche i desideri inappagabili del corpo astrale, vissuti come ombre terrificanti, finch\u00e9 dopo aver soggiornato nel Devachan per un periodo indefinito si predispone per una nuova incarnazione, ricevendo un diverso corpo astrale, eterico, e infine materiale."}
{"id": "563117", "revid": "14480", "url": "https://it.wikipedia.org/wiki?curid=563117", "title": "CB (radio)", "text": ""}
{"id": "563119", "revid": "14480", "url": "https://it.wikipedia.org/wiki?curid=563119", "title": "Citizen band", "text": ""}
{"id": "563120", "revid": "1719883", "url": "https://it.wikipedia.org/wiki?curid=563120", "title": "Io (antroposofia)", "text": ""}
{"id": "563132", "revid": "1573940", "url": "https://it.wikipedia.org/wiki?curid=563132", "title": "Limacidae", "text": "I Limacidi (Limacidae ) sono una famiglia di molluschi gasteropodi terrestri privi di conchiglia, appartenente all'ordine Stylommatophora.\nComunemente chiamati \"lumache\", \"limacce\" o \"lumaconi\", non vanno confusi con le chiocciole.\nBiologia.\nI limacidi solitamente si nutrono di erbe e piante, e per questo sono molto osteggiate negli orti. Escono all'aperto soprattutto di notte o, incoraggiate dall'umidit\u00e0, dopo una pioggia consistente. Amano deporre le uova e anche ripararsi dal giorno in luoghi umidi e scuri in generale ma soprattutto nei cumuli di erbacce, stoppie, cannucciati mal conservati.\nLe uova sono di dimensioni considerevoli (circa 5\u00a0mm), semitrasparenti e contengono un liquido acquoso dove talvolta \u00e8 visibile l'embrione.\nTassonomia.\nLa famiglia comprende dodici generi in due sottofamiglie:\nTra le specie pi\u00f9 comuni in Italia ci sono \"Limax flavus\" e \"Limax maximus\".\nAlcuni autori collocano in questa famiglia anche il genere \"Deroceras\" , dai pi\u00f9 attribuito alla famiglia Agriolimacidae ."}
{"id": "563137", "revid": "767487", "url": "https://it.wikipedia.org/wiki?curid=563137", "title": "Speed Metal Symphony", "text": "Speed Metal Symphony, uscito nel 1987, \u00e8 il primo album del gruppo Cacophony, formato da Marty Friedman e Jason Becker nel 1986."}
{"id": "563138", "revid": "65386", "url": "https://it.wikipedia.org/wiki?curid=563138", "title": "Maria la Sanguinaria", "text": ""}
{"id": "563139", "revid": "125645642", "url": "https://it.wikipedia.org/wiki?curid=563139", "title": "Jacques Doriot", "text": "Il nome di Doriot resta legato al socialismo radicale, al fascismo francese e al collaborazionismo.\nOperaio metallurgico, fu segretario generale della Jeunesse communiste (Movimento Giovani comunisti di Francia). Condannato per le sue posizioni contro la guerra del Rif, Doriot usc\u00ec di prigione grazie all'elezione alla carica di deputato a Saint-Denis nel 1924, citt\u00e0 di cui egli sarebbe diventato sindaco nel 1930. Fu espulso dal Partito Comunista Francese (PCF) nel 1934 per aver voluto, con due anni d'anticipo, creare il Fronte Popolare (ci\u00f2 che Mosca respingeva all'epoca). Si oppose alla politica di Maurice Thorez e del Comintern che rifiutavano qualsiasi ipotesi di fronte unico con i socialisti, e si orient\u00f2 verso una certa forma di fascismo.\nFond\u00f2 il Partito Popolare Francese (PPF) e il giornale \"La Libert\u00e9\" nel 1936, prendendo stavolta posizione contro il Fronte Popolare. Sostenitore del collaborazionismo, contribu\u00ec alla creazione della Legione dei Volontari Francesi contro il Bolscevismo (LVF) e combatt\u00e9 al fianco dei tedeschi sul fronte russo. Si rifugi\u00f2 in Germania nel 1944, e tent\u00f2 di fondare un Comitato di liberazione francese. Fu ucciso nel mitragliamento della sua automobile da parte di due aerei, forse di nazionalit\u00e0 tedesca. Secondo alcuni, Doriot sarebbe stato vittima di divergenze all'interno del Partito Nazista.\nGli anni comunisti.\nL'inizio della sua carriera politica.\nJacques Doriot, nato il 26 settembre 1898 a Bresles nell'Oise, proveniva da una famiglia operaia: suo padre era fabbro e sua madre sarta. Doriot inizi\u00f2 a lavorare in una fabbrica a 15 anni e in seguito trov\u00f2 lavoro in una vicina latteria. Nel 1915, all'et\u00e0 di 17 anni, si trasfer\u00ec a Saint-Denis e lavor\u00f2 come operaio metallurgico in diverse fabbriche. Nel 1916 Doriot si iscrisse alla sezione locale dei Giovani socialisti che condividevano le idee pacifiste della SFIO. Visse in un ambiente operaio fino alla guerra.\nNell'aprile 1917 fu arruolato e nel 1918 la sua unit\u00e0 fu decimata allo Chemin des Dames. Doriot fu decorato con la croce di guerra per aver soccorso un compagno ferito, ma fu anche condannato a un mese di prigione per indisciplina, fatto questo che rivela il suo carattere al tempo stesso ribelle e solidale. Congedato nel 1920, ritorn\u00f2 a Saint-Denis e si un\u00ec alla corrente favorevole alla Terza internazionale in seno alla SFIO. In ottobre i Giovani socialisti entrarono a far parte dell'Internazionale comunista dei giovani, cambiando nome in Giovani comunisti, e Doriot fu eletto al comitato nazionale.\nSegnato dalla guerra, senza legami familiari, Doriot divent\u00f2 un esperto rivoluzionario professionista. Dal 1921 al 1923 rappresent\u00f2 i Giovani comunisti francesi a Mosca nell'Internazionale comunista dei giovani. Durante il suo soggiorno in Unione Sovietica, inizi\u00f2 il suo tirocinio all'attivit\u00e0 rivoluzionaria e redasse testi di propaganda. Viaggi\u00f2 moltissimo, intervenne in numerose riunioni politiche, e conobbe Lenin per il quale nutriva grande ammirazione. Al suo ritorno in Francia nel 1922, fu posto a capo della Giovent\u00f9 comunista. Sotto la sua direzione, queste diventarono uno strumento di bolscevizzazione del Partito Comunista Francese (PCF) che continuava a essere fortemente marcato dal modello socialista. Nel 1923 Doriot, che aveva allora 25 anni, fu condannato ad un anno di prigione per aver scritto una serie di articoli invitando i soldati a disobbedire. Nel 1925 il numero degli effettivi della Giovent\u00f9 comunista crebbe fino a raggiungere il culmine negli anni 1920.\nDoriot godette in quegli anni di una grande popolarit\u00e0 nel partito, appariva come un elemento promettente. La sua carriera politica spicc\u00f2 il volo a quell'epoca. Molto ambizioso, mirava al raggiungimento di posti direttivi, ma l\u2019Internazionale non gli confer\u00ec la posizione ambita. Ripieg\u00f2 quindi sul partito francese sul quale aveva molta influenza e dove era molto apprezzato, e inizi\u00f2 il suo distacco dalla direzione dell\u2019Internazionale. Da militante bolscevico che era, si trasform\u00f2 progressivamente in un politico abile e calcolatore. Le sue relazioni con il gruppo dirigente erano tese, e dovette fronteggiare come rivale Maurice Thorez. Nel 1931 Doriot venne eletto sindaco di Saint-Denis, che divent\u00f2 un baluardo del PCF ma anche la sua piazzaforte personale. Dei dirigenti comunisti francesi, egli era uno dei pi\u00f9 competenti riguardo alle questioni internazionali: portaparola del partito, denunci\u00f2 il trattato di Versailles e l'imperialismo francese, proclam\u00f2 il diritto dei popoli all'autodeterminazione, includendovi l'Alsazia-Lorena.\nA partire dagli anni trenta, il nazismo e il comunismo crebbero d'importanza. Doriot ebbe occasione di recarsi in Germania per portare al Partito Comunista di Germania il sostegno del PCF, e osserv\u00f2 oltre Reno il folgorante successo del partito nazista. Negli anni 1932-1934, la forza e l'influenza del partito comunista francese diminuirono. Alle elezioni legislative del 1932, mentre il partito subiva un importante arretramento, Doriot ottenne una schiacciante vittoria, ma fu il solo eletto comunista al primo turno. Approfitt\u00f2 di questo successo per recarsi a Mosca e tracci\u00f2 un severo bilancio della situazione del partito. Mise allora in valore la sua riuscita personale per ottenere la direzione di tutta la regione parigina, che rappresentava un terzo degli effettivi del PCF, ma il Comintern non gli diede soddisfazione. In effetti, le ambizioni di Doriot, la sua ricerca d'interessi personali trasparivano dai suoi discorsi, tanto da renderlo poco affidabile agli occhi dei dirigenti diffidenti. Doriot decise di restare nel movimento comunista, anche se in una posizione scomoda. A questo si aggiunse l'instaurazione della dittatura hitleriana e l'annientamento del Partito comunista di Germania, che rappresentava per l\u2019Internazionale la pi\u00f9 grande sconfitta della sua storia.\nDivergenze con il Comintern.\nNel 1933 si intavolarono trattative tra socialisti della SFIO e comunisti in vista dell'organizzazione di dibattiti pubblici sul tema dell'unit\u00e0 operaia, ma queste trattative vennero rotte, con la delusione di Doriot che voleva creare un fronte comune. Infatti Doriot desiderava sfruttare l'indebolimento della SFIO, che aveva espulso la sua ala destra neo socialista e la sua ala d'estrema sinistra, l'Action socialiste. Il suo scopo era di ravvicinare i due partiti, per far s\u00ec che il comunismo recuperasse la sua influenza. L'Internazionale respinse la sua proposta, che venne giudicata opportunista. Doriot insistette nella sua tesi di cambiare tattica dimostrando i vantaggi che potevano derivarne: le proposte del fronte unico che si trattava d'inviare alla direzione socialista avrebbero permesso di allargare la scissione della destra e di far aderire al partito comunista anche il gruppo dell'Action socialiste. E soprattutto, l'avvicinamento con il partito socialista avrebbero potuto permettere al partito comunista di mettersi alla testa di un movimento di massa antifascista. Ma l'Internazionale continu\u00f2 a respingere questa proposta e Thorez ramment\u00f2 che il partito socialista era un nemico. Effettivamente i socialisti, collaborando con la borghesia, erano percepiti come nocivi alla lotta delle classi.\nDoriot era esasperato dalla rigidit\u00e0 del Comintern. Nel 1934 denunci\u00f2 la minaccia fascista che si era manifestata in occasione dei moti del 6 febbraio. Rimise nuovamente in questione la direzione del partito e domand\u00f2 la formazione di una coalizione con i socialisti per combattere questa minaccia. Avvertiva, come numerosi uomini della sinistra, che la divisione tra i socialisti e i comunisti in Germania aveva giocato in favore di Hitler e voleva evitare di vedere il medesimo errore prodursi in Francia. Ma questo appello volto a cambiare linea di condotta venne considerato come una trasgressione alla disciplina del partito da Thorez e dal Comintern. Thorez si valse allora del giornale \"L'Humanit\u00e9\" per appannare la reputazione di Doriot e modificare la sua posizione. Doriot reag\u00ec: l'8 febbraio 1934, approfitt\u00f2 della reazione della sinistra nei confronti dei moti del 6 febbraio per negoziare con i responsabili della SFIO a Saint-Denis, senza tener conto degli ordini del PCF. Partecip\u00f2 alla creazione del Comitato di vigilanza antifascista di Saint-Denis costituito da comunisti e da rappresentanti locali della SFIO e dalla CGT.\nPer reazione, Thorez organizz\u00f2 una riunione dei responsabili comunisti di Parigi per far rientrare Doriot nei ranghi. Fu l'occasione per una votazione sulla rimessa in causa della politica del partito, dove una maggioranza di delegati si pronunci\u00f2 in favore della linea di condotta ufficiale. Come protesta davanti a questo insuccesso, Doriot decise di rinunciare alla sua funzione di deputato e di sindaco di Saint-Denis. L'11 aprile, redasse una lettera indirizzata al Comintern per esporre nuovamente la sua volont\u00e0 di unire socialisti e comunisti contro il fascismo. And\u00f2 anche pi\u00f9 lontano presentando un progetto alternativo coerente, che metteva da parte la rivoluzione del proletariato e mirava a raggiungere il potere grazie ad una politica fondata sulla collaborazione delle classi. L\u2019Internazionale convoc\u00f2 Doriot a Mosca, ma egli rifiut\u00f2 di recarvisi. Poco pi\u00f9 tardi, in giugno, l\u2019Internazionale adott\u00f2 una politica d'alleanza con la sinistra, che pure era considerata prima come eretica. Ma il rifiuto di Doriot di andare a Mosca, le sue disubbidienze e le sue ambizioni nei confronti del PCF non vennero tollerati. Al congresso annuale di giugno, Thorez propose di espellere Doriot dal partito e la mozione venne votata all'unanimit\u00e0.\nDoriot temette di essere escluso dai giochi politici a causa della collaborazione che era stata avviata ufficialmente tra i due grandi partiti operai. Come reazione, Doriot decise di rilanciare l'unit\u00e0 operaia; il 5 luglio 1934 lanci\u00f2 la parola d'ordine \u00abuna sola classe, una sola CGT, un solo partito\u00bb. Per far conoscere il suo punto di vista, si avvalse dell\"'\u00c9mancipation nationale\", giornale che egli dirigeva. Tent\u00f2 di costituire un partito di sintesi, ma rifiut\u00f2 ogni legame con un partito esistente. Per lui, la divisione dei movimenti operai era la principale ragione della sconfitta di fronte al fascismo, e cerc\u00f2 la soluzione in qualche cosa di nuovo, con lui come dirigente. Ma Doriot non riusc\u00ec ad aprirsi il varco che sperava, e rimase un elemento isolato in seno all'estrema sinistra francese. La sua politica di lotta contro il comunismo divent\u00f2 sempre pi\u00f9 chiara e si accompagn\u00f2 a una lotta per la pace che pass\u00f2 al primo posto della sua propaganda. Egli afferm\u00f2 una volont\u00e0 d'intesa con la Germania nazista.\nQuesta campagna di pace segn\u00f2 una svolta nella vita politica di Doriot. Abbandon\u00f2 la lotta a profitto della conciliazione e annunci\u00f2 una battaglia aperta contro il partito comunista. Questa politica determin\u00f2 pure il fallimento dell'unit\u00e0 operaia che egli cercava. Nel 1935 poteva sempre essere considerato un uomo politico di sinistra. Le elezioni del 1936 confermarono la situazione precaria di Doriot e la sua perdita d'influenza. Poco dopo queste elezioni, Gabriel Leroy-Ladurie, presidente della banca Worms, prese contatto con lui. Egli rappresentava le grandi imprese che volevano distruggere la base del Fronte Popolare, e chiese a Doriot di formare un partito politico per aiutarlo in questa manovra.\nIl Partito Popolare Francese.\nLa creazione del partito e la sua crescita.\nGli storici sono d'accordo nel dire che il Partito Popolare Francese (PPF) rappresent\u00f2 la forma pi\u00f9 vicina al modello fascista che sia esistita in Francia, tuttavia certi storici vanno oltre e ritengono che lo si possa qualificare come vero partito fascista. All'origine, n\u00e9 nella concezione del suo fondatore, n\u00e9 nella realt\u00e0, il PPF non fu un partito fascista. La fondazione di questo partito avvenne nel giugno 1936, subito dopo l'ondata di scioperi del movimento operaio. Il 27 e 28 giugno Doriot present\u00f2 il PPF a qualche centinaia di persone. Questo partito si definiva come un movimento di raggruppamento nazionale che cercava di riunire tutti i francesi, tranne i dirigenti comunisti, per assicurare al paese la pace e l'indipendenza. In questa logica, Doriot non si considerava contrario al Fronte Popolare.\nIl programma del nuovo partito era molto vago, particolarmente sul piano delle istituzioni. Il movimento sociale di giugno provoc\u00f2 turbamento nella destra, e ci\u00f2 and\u00f2 a beneficio del PPF che ricevette allora l'appoggio di certi giornali di destra e l'adesione di uomini dell'estrema destra, e il sostegno materiale di una parte degli imprenditori. Doriot, per continuare a beneficiare di questi appoggi, diede la priorit\u00e0 alla lotta contro il comunismo nel suo programma politico e fece passare in secondo piano la lotta contro il conservatorismo e il grande capitalismo. Tuttavia, mir\u00f2 innanzitutto a un raggruppamento nazionale e, per questo, non lasci\u00f2 che il suo partito scivolasse indefinitamente a destra.\nCos\u00ec, durante il primo anno dell'esistenza del PPF, adott\u00f2 una linea abbastanza morbida e moderata che privilegiava l'isolamento del partito comunista e l'avvicinamento al potere. Quanto alle relazioni con i socialisti, rimasero equilibrate. Nel luglio 1936, Doriot deline\u00f2 chiaramente il suo obiettivo: desiderava accedere al potere per procedere ad una rivoluzione nazionale. Il partito venne presentato come una nuova forma, al tempo stesso popolare, nazionale e sociale.\nRiguardo alla questione del fascismo, ci si pu\u00f2 chiedere quali sono gli elementi di natura fascista nell'organizzazione del PPF. Bisogna per prima cosa notare che il partito rifiutava di dotarsi di una organizzazione paramilitare, ma era senza dubbio per non inquietare l'opinione pubblica imitando le associazioni o i partiti fascisti. C'erano ugualmente degli elementi cerimoniali che si rifacevano fortemente ai movimenti fascisti: si pu\u00f2 citare il saluto quasi simile al saluto romano, il grido \u00ab\"en avant, Jacques Doriot\"\u00bb (\u00abavanti, Jacques Doriot\u00bb), l'esistenza di un distintivo, di una bandiera, di un inno e soprattutto di un giuramento di fedelt\u00e0. Il primo congresso del PPF si tenne nel novembre 1936 e illustrava quello che il partito pretendeva d'essere: un partito di raggruppamento nazionale e un partito popolare.\nIl comitato centrale era diviso in uguale misura tra gli uomini venuti dalla sinistra, la maggior parte comunisti, e gli uomini di destra, dei Volontari Nazionali ma anche della Giovent\u00f9 patriota e degli uomini dell'Action fran\u00e7aise. Nei confronti della politica estera, il pacifismo rest\u00f2 fin dall'inizio uno dei punti principali della politica del PPF: nei suoi discorsi, Doriot ricordava il suo passato di vecchio combattente e gli orrori della guerra. Il partito appoggi\u00f2 dunque i desideri di pace dei Francesi e design\u00f2 il Partito Comunista come un partito bellicista. Doriot sosteneva nella sua propaganda che la pace era la sola cosa che poteva far ritrovare alla Francia \u00abil suo dinamismo, la sua forza, il suo prestigio\u00bb. Metteva pure in evidenza che la riuscita del PPF era l'unica soluzione di pace che restava alla Francia. Ma alla svolta del 1937, Doriot adott\u00f2 una nuova tattica, che fece nettamente scivolare il partito verso la destra.\nLa deriva fascista.\nDoriot si pose come difensore delle libert\u00e0 minacciate dai comunisti, che sarebbero stati aiutati dai socialisti: li accusava di ostacolare l'esercizio dei diritti d'espressione e di riunione. Lanci\u00f2 la formula del Front de la libert\u00e9 (Fronte della libert\u00e0), un tentativo di avvicinamento di tutti i gruppi e partiti politici che si situavano tra l'estrema destra e i socialisti. Dopo le elezioni cantonali del 1937, dove la diffidenza tra i vari partecipanti aument\u00f2 a causa di risentimenti reciproci, inizi\u00f2 la decadenza del Front de la libert\u00e9.\nA questo declino si aggiunse, nel maggio 1937, la revoca di Doriot da sindaco di Saint-Denis, che segn\u00f2 una svolta nella storia del partito. Fu un'inchiesta amministrativa, condotta dal ministro dell'Interno Marx Dormoy, che mise in luce delle irregolarit\u00e0 e port\u00f2 alla revoca. Doriot rassegn\u00f2 allora le dimissioni dal consiglio municipale, si adoper\u00f2 per organizzare nuove elezioni, ma sub\u00ec una sconfitta. Questo insuccesso \u00e8 simbolico, visto che significava un ritorno di Saint-Denis nelle mani dei comunisti e che mostrava chiaramente il fallimento di Doriot a radunare intorno a lui la classe operaia.\nDoriot reag\u00ec allora rinunciando al suo mandato di deputato, rompendo cos\u00ec l'ultimo legame che lo univa alle istituzioni. A partire da quel momento, la fascistizzazione del partito si accentu\u00f2. I responsabili del PPF, come Pierre Drieu La Rochelle, Victor Arrighi, Bertrand de Jouvenel, si aspettavano dal partito che diventasse l'equivalente francese del nazismo. I doriotisti vedevano come una necessit\u00e0 la creazione in Francia di una nuova \u00e9lite, come lo erano in Germania e in URSS il partito nazista e il partito sovietico.\nCos\u00ec, davanti al fallimento del raggruppamento nazionale, il PPF si trasform\u00f2: si alline\u00f2 ai modelli fascisti e vide un aumento degli atteggiamenti estremisti. Il partito si avvicin\u00f2 moltissimo all'estrema destra, arrivando fino all'Action Fran\u00e7aise: Doriot, riguardo alla monarchia, dichiar\u00f2 che non aveva niente da obiettare a questa soluzione ma che non era ancora abbastanza \"matura\". Un progetto di totalitarismo fascista si afferm\u00f2 sempre pi\u00f9, come dimostr\u00f2 il discorso di Doriot al 2\u00ba congresso del PPF nel marzo 1938: voleva veder rinascere una classe contadina forte, deplorava la proletarizzazione della Francia, e presentava la famiglia come la cellula fondamentale della nazione.\nPresent\u00f2 anche il nazionalismo come la dottrina primordiale del partito e ambiva pure a formare un nuovo uomo. Questi doveva avere \u00abil gusto del rischio, la fiducia in s\u00e9 stesso, il senso del gruppo, il gusto degli slanci collettivi\u00bb. Doriot elabor\u00f2 una carta del lavoro ispirata al modello mussoliniano. Le tematiche e i metodi fascisti misero dunque radici nel partito e altri indizi dimostrarono pure in modo evidente la fascistizzazione: quando Doriot arriv\u00f2 in aereo e sorvol\u00f2 lo stadio in occasione dell'anniversario della creazione del partito nel giugno 1938, fu una imitazione della discesa di Hitler su Norimberga. Anche sul piano della xenofobia, del razzismo e dell'antisemitismo si produssero cambiamenti. Cos\u00ec durante il congresso di marzo 1938, si discusse della \u00abquestione ebraica\u00bb in Africa del Nord.\nLa stampa doriotista espresse infine apertamente la sua ammirazione per i regimi fascisti, i viaggi in Germania e in Italia dei doriotisti si moltiplicarono, e la propaganda divenne pi\u00f9 virulenta. In politica estera, il PPF contava di giocare sullo stesso piano con i regimi fascisti italiani e tedeschi, ma davanti alla loro forza questa politica volse in una cooperazione passiva e subordinata. In effetti va ricordato che, fin dalla sua creazione, la politica del partito fu caratterizzata dal pacifismo, e nella primavera del 1938 Doriot organizz\u00f2 una serie di manifestazioni contro la guerra, raccomandando un'unione per il mantenimento della pace\nMa, nel 1938, la perdita di fiducia nel PPF era generalizzata: il partito, che non proponeva una politica conquistatrice, mancava di dinamismo. Per risvegliare l'interesse al partito, Doriot affront\u00f2 il nuovo tema di una missione esterna, l'esortazione a conquistare qualche cosa nel mondo. Ma questa proposta, che corrispondeva di fatto alla dimensione fondamentale del fascismo, apparve inconsistente e stramba e arrivava molto tardi. L'anno 1938 mise in luce la crisi sempre pi\u00f9 evidente del PPF, particolarmente a seguito delle dimissioni di diversi suoi dirigenti (Arrighi e Marion).\nNel 1939 il partito assunse una dimensione di tradizione nazionalista. Doriot, nei suoi discorsi, deplorava la denatalit\u00e0, causata a suo parere dal capitalismo liberale e dal marxismo. Biasimava anche i giovani per la mancanza di rispetto verso la fede, l'autorit\u00e0, la famiglia, la nazione e la patria. Questo ripiegamento verso una linea tradizionale si pu\u00f2 spiegare con la delusione di Doriot, davanti al fallimento del suo movimento. Il 3 settembre 1939 la Francia entr\u00f2 in guerra al fianco della Gran Bretagna e Doriot venne richiamato. Affermava che lo scopo degli Alleati era sopprimere la potenza tedesca, ma aggiungeva che Stalin ed Hitler erano da considerare altrettanto nemici. Sperava che il dopo guerra portasse l'ordine nuovo che sognava, con una carta d'Europa ridisegnata a scapito della Germania e dell'URSS.\nDopo la sconfitta della Francia e la firma dell'armistizio nel giugno del 1940, Doriot cerc\u00f2 di ottenere un posto nel regime di Vichy, ma venne tenuto a distanza. Si avvicin\u00f2 a Marcel D\u00e9at (1894-1955) con il quale elabor\u00f2 un progetto di partito unico, ma che non port\u00f2 a nulla. Ritorn\u00f2 a Parigi nel 1940 e si impegn\u00f2 nel rilancio del PPF disgregato dalla sconfitta. A met\u00e0 ottobre lanci\u00f2 \"Le cri du Peuple\", giornale che avrebbe dovuto servire ad attirare la classe operaia approfittando dell'assenza de \"L'Humanit\u00e9\". I suoi sforzi di raggruppamento furono inefficaci, il PPF non decoll\u00f2, anche a causa della diffidenza della popolazione francese verso le autorit\u00e0 tedesche d'occupazione.\nGradatamente, Doriot entr\u00f2 in contatto con i tedeschi, che gli fornirono l'appoggio e le risorse necessarie per restare in sella. Il PPF accentu\u00f2 cos\u00ec la sua posizione come collaborazionista, e pose la sua fiducia nella vittoria della Germania. Doriot divenne sempre di pi\u00f9 razzista, senza dubbio per compiacere i suoi contatti delle SS, e l'aggressione della Germania contro l'URSS il 22 giugno 1941 lo spinse definitivamente in campo tedesco. Doriot appoggi\u00f2 la creazione l'8 luglio 1941 della Legione dei Volontari Francesi che combattevano sotto l'uniforme tedesca. Si arruol\u00f2 lui stesso e effettu\u00f2 lunghe permanenze sul fronte dell'est, soprattutto nel 1943-1944.\nEsilio e morte.\nDopo lo sbarco alleato, fugg\u00ec in Germania. Arrivato a Sigmaringen con tutta la galassia collaborazionista, Jacques Doriot era allora ottimista, perch\u00e9 la sua partenza per la Germania rivestiva per lui un aspetto tattico. In effetti, a suo parere, le forze francesi si erano esiliate in Germania per rigenerarsi davanti all'imminenza di un attacco dei comunisti che avevano, sempre secondo Doriot, appena iniziato la scalata al potere in Francia. L'obiettivo di Doriot era quindi la creazione di uno \u00abStato popolare francese\u00bb, dove avrebbe avuto evidentemente un ruolo eminente, e privo dei vizi di Vichy. Per Doriot, dal risultato di questa impresa dipendeva il ritorno della Francia alla sua condizione di potenza europea in grado di discutere da pari a pari con la Germania hitleriana. Doriot, D\u00e9at, Bucard e Brinon incontrarono il F\u00fchrer nel dicembre 1944 con lo scopo di portare a buon fine questa visione.\nEppure tutto questo mancava d'energia per un Doriot pi\u00f9 attivista che mai, malgrado la fuga dei dirigenti collaborazionisti. Pertanto annunci\u00f2 la creazione, il 6 gennaio 1945, di un \u00abComitato di liberazione francese\u00bb, replica collaborazionista dell'impresa gollista in Inghilterra. Questo Comitato doveva riunire il piccolo mondo degli esiliati di Sigmaringen e dunque, infine, assicurare il potere al capo del PPF. Tuttavia, due dei dirigenti collaboratori si mostrarono ancora reticenti: D\u00e9at, l'eterno rivale, e Bucard, sempre in scontro con Doriot da quando il PPF era diventato nel 1937 il beneficiario ufficiale dell'aiuto finanziario accordato da Mussolini, prima finanziatore dell'organizzazione di Bucard, il Partito Francista. Cos\u00ec, un appuntamento fu fissato con D\u00e9at per il 22 febbraio 1945. La riconciliazione tra i due uomini appariva imminente.\nQuel 22 febbraio, Doriot, il suo autista e una segretaria del Comitato salirono sull'automobile del consigliere d'ambasciata Struve, essendo in panne l'autoveicolo personale di Doriot. A qualche centinaia di metri da Mengen, la vettura fu attaccata in picchiata da due aerei sconosciuti. Doriot, gi\u00e0 colpito dalla prima raffica, tent\u00f2 di lasciare l'auto, ma non cos\u00ec rapidamente tanto che una seconda raffica lo colp\u00ec, questa volta, mortalmente. Avvisati dalla segretaria miracolosamente indenne, D\u00e9at e il fedele tenente di Doriot, Marcel Marshall, arrivarono sul luogo e non poterono che constatare il decesso.\nMalgrado numerose teorie, l'appartenenza degli aerei (forze alleate o elementi della Gestapo risoluti a sbarazzarsi di un attivista giudicato pericoloso) \u00e8 oggigiorno ancora sconosciuta. Doriot fu inumato al cimitero di Mengen dove riposa tuttora. Nel 1961 soldati d'occupazione scoprirono la sua tomba, la calpestarono e la insudiciarono. Poco dopo, l'ordinanza della armata francese che proibiva la manutenzione cadde nell'oblio. Fino ad una data abbastanza recente, Victor Berth\u00e9l\u00e9my e Marcel Marshall hanno organizzato ogni 22 febbraio una cerimonia in memoria di colui che fu il loro capo."}
{"id": "563140", "revid": "287204", "url": "https://it.wikipedia.org/wiki?curid=563140", "title": "Marcel D\u00e9at", "text": " \nBiografia.\nProveniva da un ambiente modesto, repubblicano e patriota. Fece studi brillanti ed entr\u00f2 nel 1914 alla \u00c9cole Normale Sup\u00e9rieure dopo essere stato allievo di \u00c9mile Chartier, un professore attivo negli ambienti dei radicali. Nello stesso anno ader\u00ec alla SFIO, pi\u00f9 per \"idealismo filosofico che per materialismo\".\nFu mobilitato al fronte durante la Prima guerra mondiale, che termin\u00f2 aggiudicandosi sette decorazioni, fra cui la Legion d'onore, e il grado di capitano. Sotto lo pseudonimo di \"Ta\u00ebd\", pubblic\u00f2 \"Cadavres et maximes. Philosophie d'un revenant\" (\"Cadaveri e massime. Filosofia di un reduce\"), dove esprimeva il proprio orrore per la guerra e le trincee, il quale spiega un pacifismo viscerale che sarebbe stato determinante per le sue scelte nella carriera politica. Fu anche affascinato dalla disciplina collettiva e dal cameratismo presenti al fronte. \nNel 1918 riprese i propri studi e pass\u00f2 il concorso a professore \"agr\u00e9g\u00e9\" di filosofia, prima di orientarsi verso la sociologia sotto la tutela di C\u00e9lestin Bougl\u00e9, sociologo radicale e amico di Chartier. Bougl\u00e9 colloc\u00f2 D\u00e9at presso il segretariato del centro di documentazione della rue d'Ulm. Alla scissione socialista di Tours si colloc\u00f2 a destra della SFIO nel gruppo della \"Vita socialista\", a fianco di Pierre Renaudel.\nProfessore di liceo, in un primo tempo insegn\u00f2 a Reims, dove ebbe fra le sue allieve la sua futura moglie, per essere successivamente trasferito a Parigi al Lyc\u00e9e Louis-le-Grand. Nel 1925 venne eletto consigliere municipale di Reims. In occasione di una elezione parziale, nel 1926 fu eletto all'Assemblea Nazionale, ma sar\u00e0 battuto nelle successive elezioni del 1928. In quel periodo L\u00e9on Blum cercava di favorire alcuni giovani, poich\u00e9 salire nella gerarchia del partito era difficile: nomin\u00f2 D\u00e9at, considerato il suo delfino, segretario del gruppo parlamentare della SFIO. Fond\u00f2 un centro documentario per il proprio gruppo parlamentare.\nNel 1931 D\u00e9at pubblic\u00f2 \"Perspectives socialistes\" (\"Prospettive socialiste\"), un'opera teorica di riflessione sulla dottrina socialista, nella quale riteneva necessario adattarsi all'evoluzione della societ\u00e0 capitalistica, che non sembrava affatto auto-distruggersi, contrariamente alle affermazioni marxiste. Pensava inoltre che lo Stato dovesse avere un ruolo privilegiato nella gestione della propriet\u00e0, che doveva tuttavia restare individuale. Era contro la collettivizzazione e contro la rivoluzione, in quanto considerava che il caos fosse il terreno preferito dei fascisti e in questo si opponeva accanitamente ai marxisti, avvicinandosi invece ai \"planistes\", D\u00e9at pensava che fosse necessario passare attraverso un regime intermedio, e non al contrario aspettare il vuoto politico, per ottenere che si instaurasse il socialismo.\nNel 1932 fu eletto deputato del Ventesimo arrondissement di Parigi, battendo Jacques Duclos, il quale a sua volta aveva battuto L\u00e9on Blum nel 1928. Nel 1933 ader\u00ec al gruppo dei \"neo-socialisti\" (che comprendeva, tra gli altri, Adrien Marquet e Pierre Renaudel) i quali insieme ad altri 33 parlamentari nel novembre di quell'anno furono espulsi dalla SFIO. Il loro motto era \"ordre, autorit\u00e9, nation\" (\"ordine, autorit\u00e0, nazione\"). Da questa espulsione nacque il \"\"Parti socialiste de France-Union Jean-Jaur\u00e8s\" (PSDF, \"Partito Socialista di Francia-Unione Jean Jaur\u00e8s\"). D\u00e9at ne fu eletto segretario generale. Nel 1934 Il PSDF si fuse con il Partito Socialista Francese (PSF), per dare luogo all'Unione Socialista Repubblicana (USR). Il movimento, che si proponeva di \"rafforzare lo Stato contro la crisi economica\", si apr\u00ec alle classi medie e partecip\u00f2 saltuariamente ai governi di coalizione (D\u00e9at fu per sei mesi ministro dell'Aviazione nel 1936, nel gabinetto guidato da Albert Sarraut). Inoltre, si proponeva di difendere la nazione ad ogni costo evitando la guerra. Nonostante le reticenze di D\u00e9at, nel 1936 l'USR ader\u00ec al Fronte Popolare.\nAlle elezioni politiche della primavera del 1936, D\u00e9at fu battuto. Torn\u00f2 cos\u00ec all'insegnamento, stavolta al Liceo F\u00e9nelon, dove ebbe in carico le classi preparatorie all'\u00c9cole normale sup\u00e9rieure. Tuttavia, non abbandon\u00f2 l'impegno politico e l'intensa attivit\u00e0 pubblicistica. Nel 1939 in occasione di un'elezione parziale fu eletto deputato a Angoul\u00eame, per il \"Rassemblement anticommuniste\" (\"Unione anticomunista\"), dopo aver perso una precedente elezione giacch\u00e9 battuto dal candidato comunista. In quell'anno ploclam\u00f2 la propria posizione a favore degli accordi di Monaco e il suo pacifismo in \"Mourir pour Dantzig ?\" (\"Morire per Danzica?\"), un articolo apparso il 4 maggio su \"l'\u0152uvre\", giornale di notevole diffusione cui prese la direzione dopo il 10 luglio 1940. \nDal socialismo al nazionalsocialismo.\nIn occasione della riunione del \"congr\u00e8s\" (il parlamento in seduta comune) che si tenne a Vichy il 10 luglio 1940, D\u00e9at vot\u00f2 a favore della concessione dei pieni poteri al maresciallo P\u00e9tain. Il suo ormai annoso impegno ultrapacifista e le sue prese di posizione a favore dell'armistizio gli avevano fatto guadagnare una posizione di primo piano in seno al nascente regime collaborazionista. Tuttavia, n\u00e9 la sua speranza di entrare del nuovo governo n\u00e9 il suo auspicio di veder nascere un partito unico, ovviamente votato alla collaborazione con l'occupante tedesco, furono coronati da successo. Malvisto da alcune personalit\u00e0 vicine a P\u00e9tain, D\u00e9at affront\u00f2 un nuovo periodo di eclissi politica, nel corso del quale sub\u00ec anche un arresto di qualche ora.\nNel febbraio 1941, con il sostegno economico dell'ambasciata tedesca, fond\u00f2 il Rassemblement National Populaire (RNP), partito che si definiva \"socialista ed europeo\", destinato a \"proteggere la razza\" e a collaborare con la Germania nazista. Ad esso aderirono alcuni ex sindacalisti della CGT e alcune personalit\u00e0 politiche di secondo piano provenienti dalla SFIO e dall'ex USR- Inizialmente, D\u00e9at dovette prestarsi a un'alleanza poco gradita con il Mouvement Social-r\u00e9volutionnaire (MSR), formazione oltranzista guidata dal fondatore della Cagoule, Eug\u00e8ne Deloncle. Nonostante l'attivismo del segretario Georges Albertini e la protezione dell'ambasciatore nazista Otto Abetz, il movimento non riusc\u00ec a superare i diecimila iscritti. Il 27 agosto del 1941, mentre passavano in rivista le truppe della L\u00e9gion des Volontaires Fran\u00e7ais (LVF) D\u00e9at e il capo del governo Pierre Laval furono ambedue vittime di un attentato organizzato da un membro della Resistenza, Paul Collette.\nSospettando, a torto, l'esistenza di collusioni con i \"cagoulard\", D\u00e9at ruppe definitivamente con Deloncle e i suoi accoliti, che lasceranno l'RNP. Nel marzo 1944 entr\u00f2 a far parte del governo di Vichy in qualit\u00e0 di ministro del Lavoro e della solidariet\u00e0 nazionale, e in tale veste assecond\u00f2 le rivendicazioni dei nazisti reclutando migliaia di giovani da destinare ai lavori forzati in Germania e nella politica antisemita, nella quale distingueva tra ebrei radicati in Francia ed ebrei arrivati dai Paesi dell'Europa Orientale, da lui ritenuti pi\u00f9 pericolosi.\nFuga in Germania e latitanza in Italia.\nCon l'ingresso degli Alleati a Parigi, D\u00e9at fugg\u00ec, assieme alla giovane moglie H\u00e9l\u00e8ne, in Germania insieme ad altri alti dignitari dell'ormai defunto regime di Vichy e fece parte della \"Commissione governativa\" a Sigmaringen. Qui conobbe, tra gli altri, lo scrittore C\u00e9line. Nell'aprile del 1945, insieme alla moglie H\u00e9l\u00e8ne, lasci\u00f2 la Germania giungendo rocambolescamente in Alto Adige. Si spost\u00f2 a Milano, Roma, Genova. Nonostante la richiesta di estradizione delle autorit\u00e0 francesi, la coppia trov\u00f2 riparo a Torino dal 1947. D\u00e9at si installer\u00e0 presso un istituto di religiose, il collegio delle suore della Divina Provvidenza nella centrale via Pomba sotto falso nome a causa della condanna a morte inflittagli in contumacia alla Liberazione dalla Haute Cour de Justice di Parigi. Non rivedr\u00e0 pi\u00f9 la Francia: afflitto da problemi polmonari, morir\u00e0 in una clinica sulle colline torinesi, dopo che, ateo da sempre, si riavvicin\u00f2 alla religione cattolica."}
{"id": "563141", "revid": "599013", "url": "https://it.wikipedia.org/wiki?curid=563141", "title": "Cng", "text": ""}
{"id": "563143", "revid": "1429175", "url": "https://it.wikipedia.org/wiki?curid=563143", "title": "Raggruppamento Nazional Popolare", "text": "Il Raggruppamento Nazional Popolare (\"Rassemblement national populaire\", RNP) fu un partito collaborazionista francese, fondato dall'ex ministro dell'aviazione Marcel D\u00e9at (ex dirigente della SFIO) nel gennaio/febbraio 1941. D'ispirazione socialista ed europeista, ebbe per\u00f2 per obiettivo la \"salvaguardia della razza\" e collabor\u00f2 con la Germania nazionalsocialista.\nFu uno dei tre principali partiti collaborazionisti, insieme al Partito Popolare Francese (PPF) di Jacques Doriot e al Partito Francista di Marcel Bucard del regime di Vichy.\nFu costituito attorno a un piccolo nucleo di:\nI tedeschi occupanti imposero la fusione tra il RNP cos\u00ec costituito, che attirava soprattutto militanti di sinistra, con il Mouvement social r\u00e9volutionnaire, un partito di ispirazione fascista fondato nel 1940 da Eug\u00e8ne Deloncle, gi\u00e0 fondatore della Cagoule; nel MSR erano confluiti altri ex appartenenti alla \"Cagoule\". Nonostante l'attivismo del segretario Georges Albertini, e la protezione dell'ambasciatore nazista Otto Abetz, il movimento non riusc\u00ec a superare i diecimila iscritti.\nIl MSR non si integr\u00f2 bene con il RNP fin dal principio, tra i rispettivi leader vi era notevole diffidenza, tanto pi\u00f9 che Deloncle era noto per le trame ordite. Nell'agosto 1941 un membro della Resistenza Paul Collette comp\u00ec un attentato contro Pierre Laval e Marcel D\u00e9at. D\u00e9at accus\u00f2 Deloncle di aver commissionato questo attentato e il MSR fu quindi espulso dal partito nell'ottobre del 1941. Roland Gaucher fu responsabile dell'organizzazione giovanile della RNP.\nCon il leader D\u00e9at entr\u00f2 nel marzo 1944 nel governo di Vichy come ministro del Lavoro e da allora questi si concentr\u00f2 pi\u00f9 sui compiti di governo che sull'organizzazione del RNP, fino all'ottobre 1944, quando si trasfer\u00ec nella Germania nazista."}
{"id": "563145", "revid": "196390", "url": "https://it.wikipedia.org/wiki?curid=563145", "title": "SFIO", "text": ""}
{"id": "563147", "revid": "834", "url": "https://it.wikipedia.org/wiki?curid=563147", "title": "Internazionale operaia", "text": ""}
{"id": "563148", "revid": "767487", "url": "https://it.wikipedia.org/wiki?curid=563148", "title": "Philippe Henriot", "text": "Biografia.\nMembro di organizzazioni d'estrema destra. Si form\u00f2 nella destra cattolica; insegn\u00f2 in una scuola cattolica della Gironda e suo padre fu, a Saint-Cyr, un condiscepolo del futuro maresciallo P\u00e9tain. Deputato (1932, Gironde; 1936), anticomunista, antisemita, contro i Francs Ma\u00e7ons e anti-parlamentare. Fu violentemente anti-hitleriano, prima di difendere vigorosamente, nel 1938, gli accordi di Monaco. Nel 1940, si schiera con il maresciallo P\u00e9tain e sostiene la politica della \"R\u00e9volution Nationale\" nei settimanali come \"Gringoire\" e \"Je suis partout\". Diviene un acceso pro-tedesco nel giugno 1941, quando cominci\u00f2 l'invasione tedesca della Russia. Il suo anti-comunismo fu molto pi\u00f9 acceso e intenso del suo anti-germanismo.\nAttivo collaborazionista si arruola nella Milice fran\u00e7aise. Durante l'occupazione, parla tutti i giorni a Radio Parigi per difendere il collaborazionismo, attaccare la France libre e i Francesi liberi del generale De Gaulle. Partecipa ad una guerra di \"onde\" che si svolge tra le radio della France libre (Radio Londres ecc.) e le radio della Francia occupata (Radio Parigi ecc.). Si batte particolarmente contro Pierre Dac e Maurice Schumann. Viene soprannominato il Goebbels francese. Una sua fedele radioascoltatrice sarebbe stata la moglie del maresciallo P\u00e9tain. L'invasione della Zona Libera nel novembre 1942 non gli impedisce di continuare la sua propaganda.\nAveva la reputazione di potere presentare gli argomenti pi\u00f9 complessi in modo chiaro e diretto; era dotato di forte personalit\u00e0 e la sua voce armoniosa non era mai teatrale. Rivolgendosi alla massa timorosa e apatica, dava l'impressione di essere la voce della ragione, capace di correggere le false informazioni che gli venivano trasmesse dall'estero; riusciva anche a difendere il collaborazionismo meglio di P\u00e9tain, troppo intellettuale e tradizionalista, o Laval, troppo invischiato nei suoi intrighi. Per convincere, non esit\u00f2 a recarsi nell'Alta Savoia per intervistare dei partigiani catturati e presentarli come stupidi, malvagi e colmi d'odio. A sentire il prefetto di Vaucluse, questa propaganda avrebbe avuto effetto: se dieci mesi prima le persone fossero state quasi totalmente dalla parte della Resistenza, Henriot sarebbe riuscito a far cambiare il loro parere.\nSotto la pressione delle truppe d'occupazione tedesche, Henriot diventa, il 6 gennaio 1944, segretario di Stato dell'Informazione e della propaganda del Governo di Vichy e nello stesso tempo Joseph Darnand viene nominato ministro incaricato del mantenimento dell'ordine. Laval \u00e8 solo a firmare il loro atto di nomina, avendo P\u00e9tain rifiutato di farlo. Il 10 maggio 1944, dalle onde di Radio Parigi se la prende con l'umorista Pierre Dac, emigrato in Inghilterra, del quale sottolinea le origini ebraiche e ne mette in dubbio l'amore per la Francia. Il commediografo gli risponde il giorno dopo da Radio Londres con il breve discorso \u00abBagatella sopra una tomba\u00bb, nel quale dichiara che suo fratello Marcel, caduto al fronte durante la Prima Guerra mondiale, ha sulla sua tomba l'iscrizione \u00abMorto per la Francia\u00bb, mentre su quella di Philippe Henriot sar\u00e0 scritto \u00abMorto per Hitler, fucilato dai Francesi\u00bb.\nPochi giorni dopo il COMAC (Comitato d'azione militare) riceve l'ordine di rapire o di uccidere Henriot. Charles Gonnard, detto Morlot \u00e8 incaricato della missione. Accompagnato da un gruppo di resistenza, uccide Philippe Henriot il 28 giugno 1944 alle ore 5:30 al Ministero dell'Informazione, 10 rue de Solferino. Niente viene fatto alla moglie di Henriot, che si trovava nella stanza. Suo figlio, membro del NSKK (\"Nationalsozialistische Kraftfahrkorps\") era ripartito la vigilia per il fronte. Per rappresaglia, tre membri della \"Milice\" uccidono Georges Mandel. Altri atti di violenza hanno luogo in tutta la Francia, particolarmente a Rillieux-la-Pape, nei pressi di Lione, dove il miliziano Paul Touvier fa uccidere sette ebrei per vendicare la morte di Henriot."}
{"id": "563149", "revid": "116436214", "url": "https://it.wikipedia.org/wiki?curid=563149", "title": "Radio Parigi", "text": "Radio Paris, citata in Italia come Radio Parigi, fu un'emittente radiofonica francese attiva dal 1924 al 1944. \nNel 1922 Emile Girardeau, fond\u00f2 Radiola, la prima stazione radio privata a trasmettere in Francia; divent\u00f2 Radio Paris il 29 marzo 1924.\nLo stato acquis\u00ec Radio Paris nel 1933. I vecchi proprietari reinvestirono nel settore parte dell'indennizzo ottenuto, dando successivamente vita alla RTL.\nRadio Parigi resta celebre nella storia per l'importante ruolo di propaganda a sostegno dell'occupazione nazista durante la seconda guerra mondiale dal luglio 1940. Gli oppositori al regime di Vichy ascoltavano invece Radio Londres (Radio Londra) trasmessa dalla B.B.C.. Questa collaborazione fece cantare a Pierre Dac il ritornello: \u00ab\"Radio Paris ment, Radio Paris ment, Radio Paris est allemand\"\u00bb (traduzione: \"Radio Parigi mente, Radio Parigi mente, Radio Parigi \u00e8 tedesca\") sull'aria de \"la Cucaracha\" (canto rivoluzionario dell'America latina).\nI locali della stazione furono liberati la sera del 15 agosto 1944 da un commando di poliziotti del movimento \u00ab\"R\u00e9sistance Police\"\u00bb e da impiegati della stessa stazione."}
{"id": "563150", "revid": "116436164", "url": "https://it.wikipedia.org/wiki?curid=563150", "title": "Emile Girardeau", "text": "Studi\u00f2 all'\u00c9cole polytechnique tra il 1902 e il 1908, fu quindi sottotenente e tenente del Genio e professore all'\u00c9cole Nationale des Ponts et Chauss\u00e9es. Nel 1910 inizi\u00f2 a collaborare con Joseph B\u00e9thenod (futuro membro dell'Accademia delle Scienze). Insieme realizzarono il primo collegamento radiotelegrafico in paesi tropicali (collegamento Brazzaville-Loango). Sempre nel 1910 fond\u00f2 la Soci\u00e9t\u00e9 Fran\u00e7aise Radio-\u00e9lectrique (S.F.R.), prima azienda francese nel campo radioelettrico. Il successo della tecnica utilizzata dalla prima radiocomunicazione in Congo permise a S.F.R. di assicurarsi una presenza internazionale gi\u00e0 prima dello scoppio della guerra.\nNel 1919, \u00e8 stato nominato Cavaliere della Legion d'onore per servizi in guerra. In seguito, nel 1922, propose un servizio pubblico di trasmissioni radio con informazioni e musica, contribuendo anche alla nascita della prima radio privata francese (Radiola, in seguito Radio Paris).\nNel 1934, Girardeau \u00e8 stato a capo del progetto che svilupp\u00f2 il primo sistema radar francese.\nOnorificenze.\nSebbene sia un personaggio fittizio della letteratura, Sherlock Holmes, in alcuni racconti, viene indicato come insignito della Legion d'Onore."}
{"id": "563152", "revid": "1318658", "url": "https://it.wikipedia.org/wiki?curid=563152", "title": "Pierre Dac", "text": "Biografia.\nAndr\u00e9 Isaac, detto Pierre Dac, nato il 15 agosto 1893 a Ch\u00e2lons-sur-Marne e morto il 9 febbraio 1975 a Parigi, \u00e8 un umorista e attore francese. Di origine ebraica, da parte paterna come materna, il padre Salomon Isaac era un macellaio, mentre la madre, Berthe Kahn, era casalinga. Durante la Seconda Guerra mondiale \u00e8 stato una figura della resistenza contre l'occupazione nazista della Francia con le sue trasmissioni su \"Radio Londres\".\nCarriera.\nCantante famoso degli anni 1930, fond\u00f2 \"L'Os \u00e0 moelle\" , pubblicazione irregolare e umoristica (ispirata al nome di Rabelais). In questo organo del partito strambo (sic), negli annunci trattavano della vendita di una pasta per annerire i tunnel, ma la societ\u00e0 dell'epoca non era in sintonia con tali stramberie, per cui il giornale cess\u00f2 le pubblicazioni nel 1938. Riapparve, per la passione del maestro, verso il 1965, con dei nuovi talenti quali Ren\u00e9 Goscinny (\"Les aventures du facteur Rh\u00e9sus\") e Jean Yanne (\"Les romanciers savent plus causer fran\u00e7ais en \u00e9crivant\").\nDivenendo l'umorista delle trasmissioni in francese di Radio Londres a partire dal 1943, canta parodie di canzoni alla moda per schernire il governo di Vichy. A lui si deve il celebre slogan: \u00ab Radio Parigi mente, Radio-Parigi mente, Radio-Parigi \u00e8 tedesca\u00bb sul motivetto de \"la Cucaracha\" (nota canzone rivoluzionaria dell'Am\u00e9rica latina). Tuttavia risponde seriamente quando Radio-Parigi se la prende con gli Ebrei francesi rifugiati a Londra, per i quali la Francia non conterebbe: sulla tomba del fratello, in Francia, c'\u00e8 l'iscrizione \u00abmorto per la Francia\u00bb, mentre su quella di Philippe Henriot cronista di Radio-Paris si scriverebbe \u00abmorto per il nemico\u00bb dopo averlo fucilato...\nDopo la liberazione ritorna a Parigi, dove \u00e8 iniziato in Massoneria nella Loggia \u00abLes Compagnons ardents\u00bb della Gran Loggia di Francia il 18 marzo 1946. Ne sar\u00e0 membro fino al 1952 e scriver\u00e0 una parodia del rituale massonico diventata celebre nella massoneria francese, \"Grande Loge des Voyous, Rituel du Premier Degr\u00e9 Symbolique\". Torna al cabaret ma anche al teatro (l'ABC music-hall, Le Trois Baudets, l'Olympia, l'Alhambra, le Th\u00e9\u00e2tre de Paris, le Th\u00e9\u00e2tre \u00c9douard VII, ecc.).\nNel dopoguerra forma con Francis Blanche un duo particolarmente divertente al quale si devono numerosi sketches (tra cui il divertentissimo \"Le Sar Rabindranath Duval\" e un feuilleton radiofonico, diffuso dal 1956 al 1960 su \"Europe 1\", \"Firmato Furax.\" Il suo testo \"Le biglotron\" fu spesso citato, come pure una delle sue invenzioni maggiori: lo Schmilblick: \u00abne sert absolument \u00e0 rien et peut donc servir \u00e0 tout. Il est rigoureusement int\u00e9gral! \u00bb\nNel 1965, si candida per le presidenziali del 1965, sostenuto dal MOU (\"Mouvement ondulatoire unifi\u00e9\"). Compagnon de la Lib\u00e9ration, ma abbandona la sua campagna politica in seguito ad una richiesta da parte del Palazzo dell'Eliseo (\"Palais de l'\u00c9lys\u00e9e\"). Fu soprannominato \u00abRoi des Loufoques\u00bb (&lt;Re dei folli&gt;), per la sua predisposizione a creare ed inventare l'assurdo patendo dalla realt\u00e0 che lo circondava. (Cf. \"Al ristorante il piatto del giorno va bene a condizione di sapere in che giorno \u00e8 stato preparato\").\nPierre Dac muore a Parigi il 9 febbraio 1975 a causa di un cancro ai polmoni: fumava dall'et\u00e0 di 18 anni. Cremato, le sue ceneri sono deposte nel colombario del cimitero di P\u00e8re-Lachaise.\nCitazioni.\nQualcuna delle sue citazioni:\net pour conclure:"}
{"id": "563154", "revid": "1652635", "url": "https://it.wikipedia.org/wiki?curid=563154", "title": "Francis Blanche", "text": "Biografia.\nCre\u00f2 assieme a Pierre Dac lo sketch \"Le Sar Rabindranath Duval\", cos\u00ec come la serie radiofonica \"Sign\u00e9 Furax\".\nFu anche l'autore di farse telefoniche che vennero regolarmente trasmesse alla radio negli anni 1960. Scrisse inoltre qualche poesia e i testi di alcune canzoni.\nPur essendo di Parigi, Francis Blanche fu spesso utilizzato dal cinema francese ed anche da quello italiano per interpretare in vari film la parodia del turista tedesco in Francia, o quella del sottufficiale tedesco in Italia; in quel caso portava i baffetti a spazzola alla Hitler.\nDoppiatori italiani.\nSi doppi\u00f2 da s\u00e9 in \"Le olimpiadi dei mariti\""}
{"id": "563156", "revid": "767487", "url": "https://it.wikipedia.org/wiki?curid=563156", "title": "Mauri Rose", "text": "Biografia.\nNel 1941 ottiene la pole position della 500 Miglia di Indianapolis alla guida di una Maserati conquistando anche la vittoria insieme a Floyd Davis. Fa sua la \"500\" anche nel 1947 e 1948, su una vettura Deidt con motore Offenhauser.\nTra il 1950 e il 1960 la 500 Miglia faceva parte del Campionato mondiale di Formula 1 e per questo motivo Rose ha all'attivo anche 2 Gran Premi ed un terzo posto in F1.\nNonostante la sua carriera automobilistica sia stata ricca di successi, Rose considerava il suo traguardo pi\u00f9 importante, l'essere stato l'inventore di dispositivi che hanno reso possibile la guida agli amputati.\nRose muore nel 1981 e viene sepolto presso il cimitero \"White Chapel Memorial Park\" di Troy (Michigan)."}
{"id": "563157", "revid": "787565", "url": "https://it.wikipedia.org/wiki?curid=563157", "title": "Marcel Bucard", "text": "Nato da famiglia piccolo-borghese, nonostante fosse destinato alla carriera ecclesiastica fu arruolato durante la prima guerra mondiale, si distinse per il suo coraggio: caporale nel 1914, a 19 anni, diventer\u00e0 capitano nel 1918, fu ferito tre volte e decorato con la m\u00e9daille militaire e la croce di guerra con 10 citazioni. Come la maggior parte dei combattenti di questo conflitto, ne rimase per sempre segnato; trauma aggravato, d'altronde, dalla perdita di uno dei suoi pi\u00f9 cari amici, l'abate L\u00e9andre Marcq, ucciso a 24 anni, il 16 aprile 1917, durante la disastrosa Offensiva Nivelle.\nMilit\u00f2 dopo la guerra nell'Action fran\u00e7aise e nel 1924, candidato del \"Bloc national\" alle elezioni legislative, fu battuto e si limit\u00f2 allora a partecipare all'agitazione condotta in tutto il paese dai movimenti degli ex combattenti. Nel 1926 ader\u00ec, tra i primi, al Faisceau (Fascio) di Georges Valois, altro maurrassiano che scelse di schierarsi completamente a favore del fascismo, e divenne responsabile della propaganda. Tuttavia, nel 1927, quando questi, nella sua opera \"Le Fascisme\", ritornando al suo primo ideale condanner\u00e0 l'antisemitismo e accuser\u00e0 Mussolini di essere un \"reazionario\", Bucard lo disapprover\u00e0 e si volger\u00e0 verso Fran\u00e7ois Coty e il suo quotidiano \"L'Ami du peuple\" come pure verso l'ex socialista antimilitarista Gustave Herv\u00e9, fondatore della \"milice socialiste nationale\" (\"la milizia socialista nazionale\").\nNel settembre 1933, Marcel Bucard fond\u00f2 il mouvement franciste, apertamente fascista e antisemita, senza dubbio il pi\u00f9 estremista dell'epoca, e finanziato dal governo italiano. Partecip\u00f2 ai moti del 6 febbraio 1934. Il movimento venne disciolto nel giugno del 1936 e Bucard fu imprigionato. Il tentativo di rifondarlo nel 1938 fu di breve durata, in quanto il partito venne ben presto ridisciolto.\nNel 1941, Bucard si schier\u00f2 dalla parte del collaborazionismo e riform\u00f2 il suo movimento, sotto il nome di \"Parti franciste\". Fu uno dei cofondatori della L\u00e9gion des volontaires francais contre le bolch\u00e9visme (LVF, Legione dei volontari francesi contro il bolscevismo). Tuttavia ebbe un ruolo limitato durante l'occupazione, soffrendo di vecchie ferite di guerra. Fu condannato a morte il 20 febbraio 1946 e giustiziato il 19 marzo dello stesso anno presso il forte di Ch\u00e2tillon."}
{"id": "563159", "revid": "125658324", "url": "https://it.wikipedia.org/wiki?curid=563159", "title": "Action fran\u00e7aise", "text": "L'Action fran\u00e7aise \u00e8 un movimento politico francese di ispirazione monarchica, nazionalista ed euroscettica, fondato nel 1899 da Henri Vaugeois e Maurice Pujo, il cui ideologo e massimo \"leader\" fu Charles Maurras; nacque inizialmente attorno al quotidiano \"L'Action Fran\u00e7aise\", di ideologia maurassiana, come movimento reazionario, e in seguito fu vicino alle posizioni dei fascismi europei, da quello franchista-falangista a quello italiano, oltre che a essere violentemente germanofobo (da cui la diffidenza dell'AC verso il nazionalsocialismo tedesco che provoc\u00f2 diverse scissioni di membri filo-nazisti) fino all'accettazione del semi-collaborazionismo, nonch\u00e9 antisemita, antiparlamentare e antidemocratico. \nDisciolto nel dopoguerra e rifondato come quotidiano, sotto diverso nome, e poi negli anni 1970 come movimento, attualmente sopravvive come gruppo monarchico marginale e ammorbidito, come uno dei diversi gruppuscoli alla destra del Rassemblement National; il nome ufficiale \u00e8 stato cambiato in \"Centre royaliste d'Action fran\u00e7aise\" e pubblica il bimestrale L'Action Fran\u00e7aise 2000.\nIl simbolo del partito \u00e8 il giglio simbolo della monarchia francese, di colore oro o bianco, su sfondo blu.\nStoria.\nNascita e primi anni.\nIl movimento fu fondato nel 1899 da Henri Vaugeois, professore di filosofia, e da Maurice Pujo, giornalista e scrittore, inizialmente raccolti in gruppo d'opinione attorno alla \"Revue d'Action fran\u00e7aise\", dalla fusione di diversi gruppi nazionalisti attivi come anti-dreyfusards durante l'affare Dreyfus.\nAll'inizio del ventesimo secolo per opera di Charles Maurras i membri dell'Action fran\u00e7aise si convertirono alla causa monarchica, orientata verso l'orleanismo pi\u00f9 che per il legittimismo, poi per l'unionismo tra le due correnti. Il partito sosteneva il ripristino della monarchia costituzionale, il federalismo, il ripristino del cattolicesimo come religione di Stato e, contro la tradizione monarchica legittimista della Restaurazione e di Enrico d'Artois, il mantenimento della coscrizione obbligatoria istituita durante l'epoca rivoluzionaria-napoleonica e in vigore sotto la monarchia di luglio.\nIl 21 marzo 1908 usc\u00ec il primo numero del quotidiano \"L'Action fran\u00e7aise\" (definito \"organo del nazionalismo integrale\") che, arrivando a raggiungere una tiratura di 30.000 esemplari, contribu\u00ec alla diffusione delle idee monarchiche e funse da punto centrale del movimento, raccolto attorno alla linea che Maurras dettava dalle sue pagine. \nNuove personalit\u00e0 aderirono al partito che giunse a contare probabilmente fino a 20.000 iscritti tra i quali noti intellettuali, quali il polemista e romanziere L\u00e9on Daudet (figlio di Alphonse Daudet), lo storico Jacques Bainville, il critico Jules Lema\u00eetre e l'economista Georges Valois, e in seguito anche Georges Bernanos e Jacques Maritain (per un periodo). Nonostante fosse ebreo, omosessuale e fosse stato \"dreyfusard\", anche lo scrittore Marcel Proust ammirava Maurras come poeta e aveva amici nell'Action fran\u00e7aise, tra cui persone di spicco come Daudet (ebbe una relazione col fratello Lucien e dedic\u00f2 il terzo volume di \"Alla ricerca del tempo perduto\" a L\u00e9on). Era inoltre abbonato al quotidiano.\nIl movimento sostenne la rivendicazione al trono di Francia da parte del pretendente Luigi Filippo, duca d'Orl\u00e9ans (per i monarchici Filippo VIII, 1869-1926), e in seguito del duca Giovanni di Guisa (per gli orleanisti Giovanni III, 1874-1940) e di suo figlio Enrico, Conte di Parigi (Enrico VI, 1908-1999) fino al 1937 quando il Conte ruppe i rapporti con Maurras, finendo poi per sostenere de Gaulle nel 1940 dopo un effimero appoggio al maresciallo P\u00e9tain.\nI militanti di Action fran\u00e7aise non esitavano a ricorrere alla violenza fisica. Nel novembre del 1908 nacquero i Camelots du Roi, un gruppo di giovani incaricati della vendita del giornale e di azioni propagandistiche in strada e che contribuirono a far crescere il prestigio tra i giovani studenti reazionari. Tra le azioni dei Camelots du Roi che crearono pi\u00f9 scalpore si possono ricordare:\nNel 1914 il partito fu in prima fila nell'interventismo e nell'incitare a combattere l'Impero tedesco invasore nella Grande Guerra, per riconquistare Alsazia e Lorena perse nel 1870. \nNel 1919 Charles Maurras si schier\u00f2 a favore del diritto di voto per le donne, che sar\u00e0 concesso solo nel 1945.\nLa condanna da parte del papato.\nPreparata gi\u00e0 dal 1913 da papa Pio X - con il principale rimprovero di subordinare la religione alla politica e al nazionalismo - e rinviata pi\u00f9 volte (anche se alcune opere palesemente agnostiche di Maurras erano gi\u00e0 state messe all'indice), la condanna arriver\u00e0 il 29 dicembre 1926. Papa Pio XI condann\u00f2 l'Action fran\u00e7aise anche per l'influenza troppo grande che aveva sui giovani cattolici: i libri di Maurras e il \"Journal\" furono messi all'Indice per decreto del Sant'Uffizio. L'8 marzo 1927 agli iscritti all'Action fran\u00e7aise venne vietata la partecipazione ai sacramenti. Il movimento sub\u00ec cos\u00ec un colpo molto duro: molti aderenti lo abbandonarono e inizi\u00f2 un periodo di declino. Un cattolico che si vide obbligato a trovare altre strade in politica fu ad esempio Georges Bernanos. Papa Pio XII tolse la condanna nel 1939 a seguito della guerra civile spagnola, in un periodo di rinnovato anticomunismo in seno alla Chiesa. Papa Pacelli si limit\u00f2 tuttavia ad ammorbidire la posizione della Chiesa nei confronti del movimento, in funzione antibolscevica, senza con questo revocare i motivi della condanna stabilita dal predecessore (n\u00e9 le opere di Maurras furono rimosse dall'Index).\nIl primo dopoguerra.\nDurante il primo dopoguerra, l'Action fran\u00e7aise conobbe un notevole sviluppo tanto che alle elezioni legislative del 1919 la \"Liste d'Union nationale\", appoggiata dall'Action fran\u00e7aise, ottenne trenta eletti tra i quali L\u00e9on Daudet a Parigi. Il movimento in questo periodo continu\u00f2 a reclutare iscritti tra le giovani generazioni (come Robert Brasillach, Thierry Maulnier, Lucien Rebatet, ecc.) ma vide anche al suo interno la nascita di varie dissidenze. Tra queste, oltre agli esempi di Louis Dimier e dell'organizzazione \"Cagoule\", si pu\u00f2 ricordare la scissione promossa da Georges Valois, che usc\u00ec dal movimento con 2.000 iscritti per fondare il Faisceau. I militanti dell'Action fran\u00e7aise capeggiarono la manifestazione del 6 febbraio 1934, un tentato colpo di Stato abortito. In politica estera, Maurras e Bainville furono favorevoli a un'alleanza con l'Italia contro la Germania nazista.\nLa seconda guerra mondiale.\nNel 1940, dopo l'invasione e l'armistizio con la Germania nazista, Charles Maurras defin\u00ec una \"sorpresa divina\" l'arrivo al potere del maresciallo P\u00e9tain a capo del regime filotedesco nella zona sud della Francia non occupata direttamente, il cosiddetto Stato Francese con sede a Vichy e sostenitore di una \"r\u00e9volution nationale\". Maurras, simpatizzante di Mussolini, non fece lo stesso con Adolf Hitler a causa della sua germanofobia, ma, fino al 1941 (quando accett\u00f2 un blando collaborazionismo), non rinneg\u00f2 e continu\u00f2 a collaborare con i suoi discepoli che ammiravano il nazismo: Robert Brasillach, Lucien Rebatet e la maggior parte degli altri giornalisti che collaboravano con \"Je suis partout\", Abel Bonnard, Paul Chack, e altri. Molti si allontanarono dalla linea dell'AF per sposare posizioni filotedesche, e vicino a Maurras rimase il suo segretario Pierre Pascal, poeta e iranista amico di Henry de Montherlant, che alla fine della guerra fuggir\u00e0 in Italia.\nDurante l'occupazione tedesca della Francia, Maurras fece riapparire L'Action fran\u00e7aise, sostenendo il regime di Vichy, che si ispirava in larga misura alle sue idee e ammorbidendo leggermente il suo sentimento antitedesco. Continu\u00f2 le sue polemiche contro gli ebrei, i \"francs-ma\u00e7ons\" e i \"m\u00e9t\u00e8ques\" (termine offensivo per indicare gli asiatici e gli africani), con lo slogan: \u00abIo l'avevo ben detto!\u00bb. \nIl principale torto di P\u00e9tain, ai suoi occhi, fu quello di non andare abbastanza lontano nella politica antisemita: lo \"statuto degli ebrei\" dell'ottobre 1940 era per Maurras e i suoi collaboratori una buona cosa, ma doveva essere indurito e applicato pi\u00f9 rigorosamente. Il nuovo statuto, del giugno 1941, fu una parziale soddisfazione.\nRifiutando il collaborazionismo, Maurras fu comunque, almeno in pratica, l'incarnazione di una collaborazione \"nella dignit\u00e0\". Cos\u00ec scrisse nell'Action fran\u00e7aise del 28 agosto 1942: \u00abCon tutta la Francia, i prigionieri felicemente ringraziano il signor Hitler\u00bb. \nVerso la figura del dittatore tedesco Maurras mantenne sentimenti misti fra ostilit\u00e0 e rispetto. Gi\u00e0 nella sua edizione del 1\u00ba novembre 1940, L'Action fran\u00e7aise approvava l'annuncio di una collaborazione dal maresciallo P\u00e9tain a Montoire. Maurras non interruppe fino al 1944 le sue invettive contro i membri della Resistenza francese, invocando punizioni spietate su di loro, o sui loro familiari nel caso in cui i partigiani non potessero essere arrestati. Egli che aveva molto apprezzato Charles de Gaulle fino alla primavera del 1940 si scaten\u00f2 contro il generale, partito per Londra dove aveva fondato l'associazione Francia Libera.\nNumerosi seguaci - conservatori e nazionalisti - di Maurras o che avevano in passato militato attorno a lui, si unirono per\u00f2 alla Resistenza antitedesca al generale de Gaulle: Gilbert Renault (il colonnello R\u00e9my), Alain Griotteray, Henri d'Astier de la Vigerie, Georges Valois, Jacques Renouvin, Pierre de B\u00e9nouville, Paul Dungler, Philippe de Hautecloque, Daniel Cordier, Honor\u00e9 d'Estienne d'Orves, ecc., mentre altri diventarono collaborazionisti. Maurras mantenne la propria posizione convinto, come ebbe a dire, che P\u00e9tain facesse un doppio gioco (costui, infatti, alimentava la rete della resistenza di Dungler in Alsazia), ma non riusc\u00ec a fare rientrare nei ranghi i resistenti e i collaborazionisti. L'AF non fu incluso nei numerosi partiti collaborazionisti, ma rest\u00f2 ai margini in una posizione di semi-collaborazionismo, tuttavia i suoi membri filonazisti e lo stesso Maurras finiranno ugualmente inquisiti e condannati per \"intelligenza con il nemico\" dopo il 1944, sia per collaborazione politica sia, soprattutto, per collaborazione intellettuale nel sostenere P\u00e9tain e nell'attaccare verbalmente partigiani ed ebrei come traditori e nemici.\nIl secondo dopoguerra.\nNel 1944 Maurras venne arrestato e condannato nel 1945 all'ergastolo per aver appoggiato P\u00e9tain, bench\u00e9 non avesse collaborato personalmente con i tedeschi; Maurras comment\u00f2: \"\u00c8 la rivincita di Dreyfus!\". Un avvocato ex dreyfusardo, poi sostenitore della destra, Daniel Hal\u00e9vy, ritenendo che Maurras avesse subito un'ingiustizia e un processo-farsa, tent\u00f2 inutilmente di ottenere per lui la revisione e l'assoluzione. Scont\u00f2 sei anni e sar\u00e0 liberato per motivi di salute nel 1951; l'anno dopo, dopo aver ottenuto la grazia presidenziale, morir\u00e0 ormai anziano, dopo essersi riavvicinato alla fede cattolica nelle ultime settimane di vita. Altri simpatizzanti subirono il carcere o vennero assolti o interdetti, mentre il solo Brasillach venne fucilato, unico collaboratore intellettuale a subire la pena di morte.\nL'Action fran\u00e7aise si ricostitu\u00ec nel 1947 intorno al giornale \"Aspects de la France\" (le cui iniziali riprendono quelle della disciolta formazione politica) e al movimento \"Restauration nationale\". Dopo la morte di Maurras (1952) due giornali rivali, \"Aspects de la France\" e \"La Nation fran\u00e7aise\" di Pierre Boutang, ne rivendicarono l'eredit\u00e0 fino alla scomparsa della \"Nation fran\u00e7aise\" avvenuta nel 1967.\nNel 1971 Bertrand Renouvin si stacc\u00f2 creando la Nouvelle Action fran\u00e7aise, che diventer\u00e0 presto la Nouvelle Action royaliste (orleanista). Questo movimento appoggi\u00f2 Fran\u00e7ois Mitterrand nel 1981. Nei primi anni ottanta altri esponenti dell'Action fran\u00e7aise, come Georges-Paul Wagner o Philippe Colombani, entrarono invece a far parte del Fronte Nazionale dell'ex poujadista Jean-Marie Le Pen.\nOggi.\nL'Action fran\u00e7aise, oggi \"Centre royaliste d'Action fran\u00e7aise\" (CRAF), \u00e8 il principale dei tre movimenti politici monarchici (gli altri sono la \"Nouvelle Action royaliste\" e il \"Groupe d'Action royaliste\"), tutti unionisti-orleanisti. Si definisce \"monarchico, nazionalista e sovranista\". Caldeggia il ripristino della monarchia costituzionale in Francia (con la famiglia Borbone-Orl\u00e9ans al potere, e l'attuale pretendente Giovanni IV d'Orl\u00e9ans, conte di Parigi e duca di Francia, contro i neo-legittimisti Bianchi di Spagna, il movimento monarchico minoritario); si oppone all'Europa federale, alla globalizzazione e al \"sistema dei partiti\" intorno alla difesa incondizionata dell'\"interesse nazionale\". Ha eliminato dalla sua dottrina l'antisemitismo e la xenofobia, argomenti che un tempo difendeva sia con la linea editoriale del proprio giornale sia nei discorsi di alcuni dei suoi membri. Partecipa con altri gruppi a manifestazioni monarchiche come il corteo annuale in memoria di Luigi XVI ogni 21 gennaio (anniversario dell'esecuzione del re), per le strade di Parigi fino alla Cappella Espiatoria (sul vecchio cimitero della Madeleine). Lotta contro l'islamizzazione, l'immigrazione e la cristianofobia, e si \u00e8 opposta con numerose manifestazioni all'introduzione del matrimonio omosessuale in Francia.\nL'atteggiamento da adottare nei confronti del Front national (oggi Rassemblement National e guidato da Marine Le Pen) divide i militanti dell'Action fran\u00e7aise: una parte ritiene che i monarchici debbano tenersi al di fuori dei partiti repubblicani, mentre secondo altri il partito lepenista \u00e8 il principale partito della destra sovranista e nazionalista e votare per esso rappresenta un modo di far progredire le idee nazionali.\nL'Action fran\u00e7aise \u00e8 organizzata in sezioni locali. Pubblica ogni due settimane il giornale \"L'Action Fran\u00e7aise 2000\", diretto a lungo da Pierre Pujo (figlio del fondatore Maurice e deceduto nel 2007), acquistabile nelle edicole francesi. La testata originale \"L'Action Fran\u00e7aise\" invece \u00e8 stata vietata in perpetuo dopo la Liberazione della Francia.\nI giovani dell'Action fran\u00e7aise si riuniscono intorno all\"'Action fran\u00e7aise \u00e9tudiante\", organizzazione pacifica che ha sostituito i bellicosi \"Camelots du Roi\", che raggruppa studenti universitari, liceali e giovani lavoratori. Sono guidati da Thibaud Pierre e contano una quindicina di sezioni locali. La loro militanza \u00e8 imperniata sulla formazione politica (circoli di formazione, dibattiti, conferenze, ecc.) e sull'azione (campagne, \"meeting\"). Ogni anno i giovani nazionalisti si riuniscono per la loro Universit\u00e0 estiva, il Camp Maxime Real del Sarte, creato nel 1953 e che propone dieci giorni di formazione politica e militante. Anti-liberale e contrario alla globalizzazione, il movimento rivendica la difesa dell'\"interesse nazionale\" sotto tutte le sue forme e porta avanti un \"nazionalismo integrale\" ereditato da Charles Maurras.\nI giovani dell'Action fran\u00e7aise pubblicano il mensile \"Insurrection\", disponibile su richiesta presso l'Action fran\u00e7aise \u00e9tudiante."}
{"id": "563161", "revid": "169529", "url": "https://it.wikipedia.org/wiki?curid=563161", "title": "Maurice Pujo", "text": "Biografia.\nFond\u00f2 nel 1899 il movimento politico l'Action fran\u00e7aise, nazionalista e monarchico, e codiresse, tra il 1908 e il 1944, il quotidiano omonimo \"L'Action fran\u00e7aise\". Tra il 1951 e il 1955, fu direttore del settimanale \"Aspects de la France\" (divenuto in seguito il quindicinale \"L'Action fran\u00e7aise 2000\", diretto dal figlio Pierre Pujo).\nAveva sposato nel 1928 a Parigi \u00c9lisabeth Bernard e dal matrimonio sono nati due figli, celibi e senza discendenza."}
{"id": "563163", "revid": "2110845", "url": "https://it.wikipedia.org/wiki?curid=563163", "title": "Andr\u00e9 Pascal", "text": "Biografia.\nDa adolescente conosce gi\u00e0 la poesia francese da Fran\u00e7ois Villon a Alfred de Vigny, \u00e8 in grado di esprimersi in versi alessandrini e si dedica alla scrittura. Qualche anno dopo, fa degli adattamenti di canzoni famose per gli amici ristoratori che diffondono musica nei loro locali. \u00c8 qui che, nel 1957, incontra Charles Aznavour che gli suggerisce di trasferirsi a Parigi. Scrive le sue prime canzoni con Paul Mauriat. Nel 1958, sono insigniti del Coq d'Or (Gallo d'Oro) della canzone francese per \"Rendez-vous au Lavandou\" che incidono Dalida, Henri Salvador e molti altri.\nNel 1960 si ripresenta a questo concorso con \"Dans un million d'ann\u00e9es\". Seguono numerosi successi per gli \"y\u00e9y\u00e9\": \"Laissez nous twister\" per les Chats Sauvages, \"Dani\u00e9la\" (il loro pi\u00f9 grande successo) per Les Chaussettes Noires, ma anche \"Oh Mary Lou\" e \"Je\" per Danyel G\u00e9rard. Nel 1964 \u00e8 autore con Raymond Lefebre e Paul Mauriat della canzone per il film \"Le Gendarme de Saint-Tropez\", \"Dou-liou dou-liou St-Tropez\". Nel 1966 scrive \"Ticket de quai\" per Annie Philippe.\nTra il 1967 e il 1972, scrive una trentina di canzoni, \"Mon Credo\" (1\u00a0335\u00a0000 dischi venduti), \"Viens dans ma rue\", \"La premi\u00e8re \u00e9toile\", \"La vieille barque\", \"G\u00e9ant\" ecc., per Mireille Mathieu. Del 1971 \u00e8 \"Soleil l\u00e8ves toi\" di nuovo con Paul Mauriat per Caterina Valente: canzone che denuncia le pene e i pericoli del razzismo. Contemporaneamente, firma per Rika Zara\u00ef, Mich\u00e8le Torr, Romuald, John William, Nana Mouskouri, Lucky Blondo e altri. Nel 1969, scrive \"Catherine\" per Romuald che la presenta all'Eurovision Song Contest.\nNel 1975 vince la Rose d'Or (Rosa d'Oro) di Antibes con \"Toi ma Princesse en blue jean\", interpretata da William Sailly di cui \u00e8 l'editore e il direttore artistico, Pierre Bellemare ne \u00e8 il produttore e G\u00e9rard Gustin il compositore. Nel 1976, Nicoletta registra la sua \"Glory Alleluia\", di cui \u00e8 l'autore e arrangiatore, pi\u00f9 tardi ripresa da C\u00e9line Dion. Nel 1979 Danyel G\u00e9rard registra \"Marylou\" con la quale ottiene un Disque d'or come autore. Nel 1981 ritorna a vivere nel sud della Francia stanco dell'ambiente dello \"show-business\", seguitando tuttavia a scrivere. Muore nel 2001 dopo lunga malattia. Le sue ceneri sono state sparse in mare nei pressi di S\u00e8te dove si era ritirato."}
{"id": "563164", "revid": "1305772", "url": "https://it.wikipedia.org/wiki?curid=563164", "title": "Alfred de Vigny", "text": "Biografia.\nAlfred de Vigny nacque da una famiglia aristocratica. Suo padre era un veterano della Guerra dei Sette Anni; sua madre, di vent'anni pi\u00f9 giovane del marito, donna di forte carattere, ispirata da Jean-Jacques Rousseau, si incaric\u00f2 personalmente dell'educazione del figlio durante i primi anni. Come per tutte le famiglie nobili della Francia, la Rivoluzione francese diminu\u00ec considerevolmente il suo tenore di vita. Dopo la disfatta di Napoleone a Waterloo ritorn\u00f2 la monarchia con Luigi XVIII, fratello di Luigi XVI, nel 1814.\nSottotenente nei \"gendarmes rouges\" (1814), entr\u00f2, nel 1815, nella guardia reale appiedata, venne promosso capitano nel 1823, e inviato alla frontiera durante la guerra di Spagna; diede le dimissioni nel 1828. Si trasfer\u00ec a Parigi con la moglie inglese Ms Lydia Bunbury che aveva sposato nel 1825 e divenne un habitu\u00e9 del Cenacolo romanticista i cui membri si riunivano a casa di Victor Hugo.\nDa sempre attirato dalla letteratura, e particolarmente dotato nella storia francese e biblica, cominci\u00f2 a scrivere versi nel 1815. La sua prima raccolta apparve nel 1822 (\"Po\u00e8mes\"); nel 1826, ne fece una nuova edizione (\"Po\u00e8mes antiques et modernes\"), aggiungendone alcuni, tra i quali \"Moise\" (\"Mos\u00e8\"), \"Eloa\", \"Le D\u00e9luge\" (\"Il Diluvio\") e \"Le Cor\" (\"Il corno da caccia\" ). Nel 1837, aggiunse: \"La Neige\", \"Madame de Soubise\", \"La Fr\u00e9gate\", \"La S\u00e9rieuse\", \"Paris\", \"Les Amants de Montmorency\".\n\"Cinq-Mars,\" l'opera in prosa narrativa di Vigny, usc\u00ec nel 1826. Romanzo storico ispirato dal complotto che Enrico di Cinq-Mars, giovane marchese d'Effiat, organizz\u00f2 per destituire Richelieu. Vigny, magnificando il personaggio di Cinq-Mars, si schier\u00f2 in favore di un'aristocrazia rimasta fedele a un ideale nobile, generoso e ardito. Modific\u00f2 sensibilmente gli eventi storici: la storia cita che il complotto era stato dettato da ambizioni personali e non dalla fedelt\u00e0 al re.\nVigny lavor\u00f2 con Emile Deschamps, per una produzione di \"Romeo e Giulietta\" nel 1827 e nel 1829 rielabor\u00f2 \"Le More de Venise\" (\"Il Moro di Venezia\"). Present\u00f2 nel 1831 la sua prima opera teatrale originale \"La Mar\u00e9chale d'Ancre\", un dramma storico sugli avvenimenti del regno di Luigi XIII di Francia. In questa occasione conobbe l'attrice Marie Dorval che divenne sua amante fino al 1838. Nel 1835, venne messo in scena il dramma \"Chatterton\" nel quale Marie Dorval fu applaudita nel ruolo di Kitty Bell. \"Chatterton\" \u00e8 considerato uno dei pi\u00f9 significativi drammi romantici francesi, tratto da uno dei tre episodi di \"Stello\" (1832) nel quale l'autore sviluppa l'idea del poeta reietto della societ\u00e0 moderna.\n\"Servitude et grandeur militaires\" (\"Servit\u00f9 e grandezza militari\") del 1835 \u00e8 la rievocazione della sua lunga esperienza di soldato.\nBench\u00e9 Alfred de Vigny avesse avuto successo come autore, la sua vita personale non fu felice. Il matrimonio fu deludente (la moglie si riveler\u00e0 una donna superficiale, poco interessata alla letteratura e alla lingua francese che non parler\u00e0 mai correntemente e divent\u00f2 ben presto obesa), la relazione con Marie Dorval fu tempestosa e all'insegna della gelosia e il suo talento letterario fu eclissato da altri. Dopo la morte della madre nel 1838, eredit\u00f2 la propriet\u00e0 di Maine-Giraud, ad Angoul\u00eame, dove si ritir\u00f2 e dove scrisse alcune delle sue poesie pi\u00f9 celebri, compreso \"La Mort du loup\" (\"La morte del lupo\") e \"La Maison du berger\" (\"La casa del pastore\") considerata da Marcel Proust la migliore poesia del XIX secolo. Nel 1845, dopo diversi tentativi fu eletto membro dell'Acad\u00e9mie fran\u00e7aise dove fu ricevuto scortesemente da Mol\u00e9.\nDurante i suoi ultimi anni smise di pubblicare, bench\u00e9 continuasse a scrivere, e il suo diario \u00e8 reputato dagli accademici moderni un grande lavoro su s\u00e9 stesso. Vigny si considerava pi\u00f9 un filosofo che un autore letterario; fu uno dei primi autori francesi ad interessarsi al buddismo. La sua filosofia di vita era pessimista e stoica, ma dava importanza alla fratellanza umana, la cultura della conoscenza e la solidariet\u00e0, come valori primari. Impieg\u00f2 diversi anni per scrivere il secondo volume di versi \"Les Destin\u00e9es\" (\"I destini\") che concluse con il suo messaggio finale al Mondo, \"L'esprit pur\" (\"Lo spirito puro\") e che venne pubblicato dopo la sua morte. Cos\u00ec come usc\u00ec postumo il \"Journal d'un po\u00e8te\", raccolta di note filosofiche, di riflessioni e abbozzi pubblicato da Louis Ratisbonne nel 1867.\nA Parigi, il 17 settembre 1863, a pochi mesi dal decesso della moglie, Vigny mor\u00ec per un tumore allo stomaco, dopo un anno di sofferenze fisiche coraggiosamente sopportate. Fu sepolto nel cimitero di Montmartre.\nOpere.\nOpere in italiano"}
{"id": "563165", "revid": "1855146", "url": "https://it.wikipedia.org/wiki?curid=563165", "title": "Turenna", "text": "La Turenna (in francese \"Touraine\") era una delle antiche province francesi.\n\u00c8 situata nel bacino della Loira e ha capoluogo Tours.\nGeografia.\nAttraversata della Loira e dai suoi affluenti, il Cher, l'Indre e la Vienne, fa parte del bacino parigino. I suoi vigneti (vino di Turenna) godono di buona reputazione. Il TGV, che collega Tours a Parigi in meno di un'ora, ne ha fatto un luogo di residenza per le persone che lavorano nella capitale, ma che cercano un'altra qualit\u00e0 di vita.\nL'identit\u00e0 geografica della Turenna si fonda principalmente su delle localit\u00e0 tradizionali caratterizzate da una notevole diversit\u00e0 territoriale tra le due sponde della Loira: Varennes, V\u00e9ron, G\u00e2tine, Champaigne, Brenne.\nStoria.\nLa Turenna, che deve il suo nome alla trib\u00f9 gallica dei Turoni, corrisponde approssimativamente al dipartimento attuale dell'Indre e Loira ed a una parte dei departimenti del Loir-et-Cher e dell'Indre, tutti facenti parte del Centro. Soprannominata \"giardino di Francia\" dalla fine del secolo XV, luogo di residenza dei re Plantageneti nel secolo XII e poi dei re di Francia durante la guerra dei cent'anni ed il Rinascimento, \u00e8 celebre per i suoi numerosi castelli.\nI castelli pi\u00f9 famosi di epoca medioevale sono quelli di Chinon, Langeais e Loches, mentre quelli di epoca rinascimentale sono quelli di Amboise, Azay-le-Rideau, Chaumont-sur-Loire, Chenonceau, Uss\u00e9 e Villandry."}
{"id": "563168", "revid": "1632387", "url": "https://it.wikipedia.org/wiki?curid=563168", "title": "Battles in the North", "text": "Battles in the North \u00e8 il terzo album in studio del gruppo musicale black metal norvegese Immortal, pubblicato nel 1995 dalla Osmose Productions.\nIl disco.\nIl disco, caratterizzato da una bassa qualit\u00e0 audio, \u00e8 considerato da molti un pilastro del black metal. Musicalmente si caratterizza per la presenza di scream molto aggressivi, di blast beat e riff molto rapidi e violenti, mentre i testi trattano principalmente i temi dell'inverno e della guerra. Si tratta inoltre del primo album in cui sono presenti riferimenti al Blashyrkh, un mondo immaginario inventato da Abbath e Demonaz, che sar\u00e0 presente in tutti gli album successivi.\nEdizioni.\nL'album \u00e8 stato ristampato nel 2000 con l'aggiunta delle tracce dell'EP \"Immortal\".\nCuriosit\u00e0.\nDa \"Grim And Frostbitten Kingdoms\" e \"Blashyrkh (Mighty Ravendark)\" verranno estratti due video. Da segnalare nel video di \"Grim And Frostbitten Kingdoms\" la presenza di Hellhammer dietro le pelli."}
{"id": "563169", "revid": "1534511", "url": "https://it.wikipedia.org/wiki?curid=563169", "title": "Antonio Filippini", "text": "Ha un fratello gemello, Emanuele, con il quale ha militato in pi\u00f9 occasioni nella stessa squadra.\nCarriera.\nGiocatore.\nDopo aver mosso i primi passi nella Voluntas ed essere cresciuto nel Brescia, viene inizialmente ceduto in prestito per tre anni all'Ospitaletto, dove dal 1992 al 1995 colleziona 93 presenze ed 8 reti.\nTornato al Brescia, esordisce in massima serie il 31 agosto 1997 in -Brescia (2-1). Resta in Lombardia per nove stagioni, collezionando in totale 266 presenze condite da 15 gol e giocando con Roberto Baggio e Pep Guardiola.\nAcquistato dal il 22 gennaio 2004, contribuisce alla promozione della squadra siciliana in Serie A con 21 presenze e 2 reti.\nIl 31 agosto 2004 passa in prestito alla Lazio, con cui gioc\u00f2 la stagione 2004-2005 realizzando 2 reti in 36 apparizioni. Esordisce anche in campo internazionale partecipando alla Coppa Uefa. A fine stagione pass\u00f2 quindi al neopromosso in Serie A. Qui colleziona 32 presenze nell'unico anno di militanza in Veneto.\nNel 2006 si trasferisce al , giocher\u00e0 con gli amaranto per 4 anni partecipando anche alla Coppa Uefa. Dopo tre anni in Serie A ed una in Serie B lascia Livorno.\nNel settembre del 2010 ritorna, dopo sei anni di assenza, al Brescia, squadra in cui aveva gi\u00e0 disputato 266 partite. L'accordo col presidente Luigi Corioni viene raggiunto il 2 settembre 2010 prevedendo, prima della firma del contratto, un periodo di prova per valutarne le condizioni fisiche. Il 10 settembre 2010 viene ufficializzato il suo ingaggio con la firma di un contratto annuale. Chiude la stagione con 15 partite di campionato ed una in Coppa Italia.\nAllenatore.\nAl termine della stagione 2010-2011 si ritira dal calcio giocato diventando allenatore dei Giovanissimi Nazionali del Brescia.\nIl 25 giugno 2012 viene ingaggiato dal FeralpiSal\u00f2, insieme al fratello Emanuele, dove ricoprir\u00e0 il ruolo di allenatore della formazione Berretti fino al giugno 2014.\nNel 2014-2015 frequenta a Coverciano il corso di abilitazione per il master di allenatori professionisti Prima Categoria-UEFA Pro.\nNel 2015 si trasferisce in Australia, Sydney, ed allena la formazione giovanile Under 15 dell\u2019Academy Milan F.C.\nIl 15 febbraio 2016 approda sulla panchina del , portando la squadra alla salvezza diretta. Il 20 giugno seguente rinnova fino al 2019 con il club valgobbino, venendo per\u00f2 esonerato l'11 ottobre per divergenze tecniche lasciando comunque la squadra a met\u00e0 classifica.\nIl 6 novembre 2017 diventa il nuovo tecnico del , ultimo in classifica. Il 30 marzo, decide di dimettersi dall'incarico a quattro giornate dalla fine del campionato. Dopo un ottimo girone di ritorno, lascia la squadra in zona salvezza.\nDal novembre 2019 \u00e8 vice allenatore di Roberto Breda al Livorno, sua ex squadra. Il mese seguente viene confermato anche con l\u2019arrivo di Paolo Tramezzani. L\u20198 marzo 2020, con il secondo esonero di Roberto Breda, viene nominato allenatore della squadra amaranto con David Balleri come vice, facendo esordire molti giovani del vivaio. Nel frattempo frequentava un corso di psicologia sportiva sulla gestione delle dinamiche di gruppo ottenendo un attestato di Mental Coach professionista. Alla fine del campionato gli amaranto conquisteranno 21 punti; Filippini lascia il club amaranto.\nSfumata la trattativa con il presidente Massimo Cellino per un suo ritorno al Brescia come dirigente, il 29 marzo 2021 diventa allenatore della Pro Sesto che si trova in quel momento al 15\u00ba posto in Serie C. Il 3 aprile al debutto pareggia per 2-2 con il Pontedera. Con una vittoria, due pareggi e due sconfitte porta la Pro Sesto alla salvezza con 43 punti evitando i play-out e condannando alla retrocessione il Livorno, sua ex squadra, con la vittoria per 0-2 all\u2019ultima giornata. A fine stagione Filippini viene confermato dalla societ\u00e0. Il 19 settembre seguente, dopo sole 4 partite, viene esonerato.\nStatistiche.\nStatistiche da allenatore.\n\"Statistiche aggiornate al 2 maggio 2021.\"\nCuriosit\u00e0.\nPer festeggiare la promozione del in Serie A al termine della stagione 2003-2004, Antonio palesa la sua passione per la musica rock, suonando la chitarra in un concerto eseguito nella Curva Nord dello Stadio Renzo Barbera insieme al gemello Emanuele ed Andrea Gasbarroni."}
{"id": "563172", "revid": "287204", "url": "https://it.wikipedia.org/wiki?curid=563172", "title": "Cecil Green", "text": "Corse le edizioni 1950 e 1951 della 500 Miglia di Indianapolis. Mor\u00ec in un incidente sul circuito di Winchester, Indiana nel 1951\nTra il 1950 e il 1960 la 500 Miglia di Indianapolis faceva parte del Campionato Mondiale, per questo motivo Green ha all'attivo anche 2 Gran Premi ed un quarto posto in Formula 1."}
{"id": "563175", "revid": "254059", "url": "https://it.wikipedia.org/wiki?curid=563175", "title": "Giovanni Antonio Boltraffio", "text": "Biografia.\nGli anni giovanili.\nI primi lavori di Boltraffio sono influenzati dallo stile di Bernardo Zenale, Ambrogio Bergognone e Foppa, ma dopo l'arrivo di Leonardo a Milano nel 1482, Boltraffio \u00e8 documentato (da una nota dello stesso maestro toscano nel \"manoscritto C\" dell'Institut de France) nella sua bottega, insieme a Marco d'Oggiono e Gian Giacomo Caprotti, o \"Sala\u00ec\".\nRisale al 1491 la prima opera indipendente condotta da Boltraffio proprio insieme a Marco d'Oggiono, la \"Resurrezione di Cristo con i ss. Leonardo e Lucia\", dipinta per l'oratorio di San Leonardo, annesso alla chiesa milanese di San Giovanni sul Muro e oggi alla pinacoteca di Berlino. Sono attribuiti a Boltraffio in particolare i due santi e il panneggio di Cristo. Appaiono gi\u00e0 in questa pala il caratteristico sfumato di origine leonardesca e l'uso di colori con una prevalenza di azzurro e toni freddi. Dal Magistero di Leonardo derivano inoltre la costruzione delle masse ed il paesaggio di rocce, che da questo momento godr\u00e0 di particolare diffusione. Risale a questi anni anche una celebre e discussa opera come la \"Madonna Litta\" del Museo dell'Ermitage di San Pietroburgo, eseguita probabilmente da Boltraffio sotto il controllo di Leonardo, apparentabile stilisticamente anche all'altra \"Madonna con Bambino\" oggi al Museo di Belle Arti di Budapest e a quella del Museo Poldi Pezzoli di Milano. In quest'opera sono di chiara derivazione leonardesca i movimenti dei personaggi, concatenati e contrapposti, che richiamano composizioni quali la Sant'Anna, con la Vergine e il Bambino del Louvre.\nUn genere in cui Boltraffio fu particolarmente versato fu quello ritrattistico, in cui la figura dell'effigiato (che spesso risaltava su un fondo nero) era trasfigurata nell'immagine di un santo (San Giorgio, Santa Lucia, San Sebastiano). Questo tipo di opere \u00e8 strettamente imparentato con alcuni dipinti di Leonardo da Vinci, come la celebre \"Dama con l'ermellino\", la cosiddetta \"Belle Ferronni\u00e8re\" e il Musico dell'Ambrosiana.\nA Bologna e poi ancora a Milano.\nLa principale opera nota del pittore \u00e8 la \"Pala Casio\", pala d'altare commissionata per la chiesa della Misericordia a Bologna dalla famiglia Casio, in cui il poeta Girolamo Casio, con il capo cinto di alloro, ed il padre, sono raffigurati inginocchiati in adorazione della Vergine, che reca in braccio il bambino benedicente. Sullo sfondo sono san Giovanni Battista che guarda frontalmente lo spettatore, indicando il bambino, e san Sebastiano. Vasari testimonia di questa commissione nell'anno 1500.\nSulla base di questa commissione \u00e8 attribuito al Boltraffio il ritratto del poeta Gerolamo Casio conservato alla Pinacoteca di Brera.\nAltra opera certa in quanto ricordata dalle fonti antiche \u00e8 la \"Santa Barbara\" (Staatliche Museen, Berlino) commissionata a Milano dalla congregazione di Santa Maria presso San Satiro nel 1502. Il dipinto si distingue per la posa solenne e monumentale della santa, rappresentata isolata sullo sfondo. La figura \u00e8 caratterizzata oltre che da una compiuta resa volumetrica, da una fisionomia idealizzata evidente nel volto dalla pelle levigata e dalla sagoma perfettamente ovale. Tutte queste caratteristiche portano i critici ad avvicinare queste opere della maturit\u00e0 del pittore alla vena classicista di autori quali Francesco Francia e Bramantino, distaccandosi progressivamente dalle composizioni dinamiche e dal naturalismo leonardesco degli inizi.\n\u00c8 conservata presso i Musei civici di Milano la lapide mortuaria, un tempo nella scomparsa chiesa di San Paolo in Compito, secondo la quale mor\u00ec a 49 anni il 15 giugno 1516."}
{"id": "563180", "revid": "287204", "url": "https://it.wikipedia.org/wiki?curid=563180", "title": "Joie Chitwood", "text": "Tra il 1950 e il 1960 la 500 Miglia faceva parte del Campionato mondiale di Formula 1, e per questo motivo Chitwood ha all'attivo anche 1 Gran Premio ed un quinto posto in F1.\nDopo il suo ritiro dalle competizioni si dedic\u00f2 alla carriera di stuntman per il cinema e a spettacoli automobilistici. Nel 1978, alla guida di una Chevrolet Chevette, stabil\u00ec un record mondiale guidando per nove chilometri su due ruote.\nChitwood \u00e8 stato sepolto presso il cimitero Showmans Rest di Tampa, Florida."}
{"id": "563184", "revid": "52076", "url": "https://it.wikipedia.org/wiki?curid=563184", "title": "Tubi di Baigong", "text": ""}
{"id": "563186", "revid": "964", "url": "https://it.wikipedia.org/wiki?curid=563186", "title": "Enchiridion symbolorum, definitionum et declarationum de rebus fidei et morum", "text": "L'Enchiridion symbolorum, definitionum et declarationum de rebus fidei et morum, in forma pi\u00f9 abbreviata Enchiridion Symbolorum, citato oggi anche come Denzinger-Sch\u00f6nmetzer \u00e8 una raccolta cattolica del magistero della Chiesa. Venne elaborata e pubblicata inizialmente da Heinrich Joseph Dominicus Denzinger nel 1854.\n\u00c8 il principale punto di riferimento teologico in ci\u00f2 che si riferisce al magistero della Chiesa: nacque infatti per riunire in un'unica fonte il compendio di tutti i principali testi dogmatici del magistero, partendo dalle affermazioni dei padri della Chiesa fino ai tempi recenti. Il grande teologo fondamentale gesuita Karl Rahner ha tuttavia messo in guardia studenti e studiosi sul rischio riduzionistico di una \"teologia del Denzinger\". Altri studiosi, peraltro, come Antonio Livi, Giovanni Cavalcoli e altri, intervenuti in un convegno a Firenze nel 2007, hanno messo in evidenza i limiti, le ambiguit\u00e0 e le insidie rispetto al sentire cattolico della teologia di Karl Rahner.\nDopo la morte del Denzinger, molti altri autori (tra cui proprio Karl Rahner e Peter H\u00fcnermann) si sono dedicati ad attualizzare l'opera, che \u00e8 stata rivista e riedita pi\u00f9 di trenta volte. La 40\u00aa edizione incorpora i documenti del Concilio Vaticano II ed altri, incluse le encicliche del Papa fino al 1995.\nL'opera \u00e8 organizzata cronologicamente, secondo la successione dei Papi.\nSi \u00e8 soliti citare l\"Enchiridion Symbolorum\" con l'abbreviazione \"Denz.\" oppure, a partire dell'edizione del 1965, con la sigla \"DS\" (o \"Denz.-Sch\u00f6nm.\") da Denzinger-Sch\u00f6nmetzer, il padre gesuita Alfons Sch\u00f6nmetzer ultimo curatore dell\"Enchiridion\" nel 1976, oppure con la sigla \"DH, \"dal 1991 in poi, dal nome del nuovo curatore\" \"(H\u00fcnermann). In Italia il volume \u00e8 pubblicato in edizione bilingue dalle Edizioni Dehoniane di Bologna, come gli altri Enchiridia (Enchiridion Ecumenico, dei Documenti Vaticani dal 1962, delle Encicliche dei papi, della Conferenza Episcopale Italiana, dei documenti sulla Sacra Scrittura, della Pace, della Famiglia, della Vita Consacrata...)"}
{"id": "563187", "revid": "1060", "url": "https://it.wikipedia.org/wiki?curid=563187", "title": "Denzinger-Sch\u00f6nmetzer", "text": ""}
{"id": "563188", "revid": "1060", "url": "https://it.wikipedia.org/wiki?curid=563188", "title": "Enchiridion symbolorum", "text": ""}
{"id": "563190", "revid": "1060", "url": "https://it.wikipedia.org/wiki?curid=563190", "title": "Enchiridion Symbolorum et Definitionum", "text": ""}
{"id": "563192", "revid": "1060", "url": "https://it.wikipedia.org/wiki?curid=563192", "title": "Denzinger-Schonmetzer", "text": ""}
{"id": "563193", "revid": "287204", "url": "https://it.wikipedia.org/wiki?curid=563193", "title": "Tony Bettenhausen", "text": "Carriera.\nVincitore del Campionato Nazionale Champ Car nel 1951 e 1958, corse la 500 Miglia di Indianapolis quattordici volte tra il 1946 ed il 1960.\nMor\u00ec in un incidente sull'anello di Indianapolis durante le prove per la 500 Miglia 1961.\nTra il 1950 e il 1960 la 500 Miglia di Indianapolis faceva parte del Campionato Mondiale, per questo motivo Bettenhausen ha all'attivo anche 11 Gran Premi, un giro veloce ed un secondo posto in Formula 1.\nBettenhausen \u00e8 stato sepolto presso il cimitero memoriale di Tinley Park, Illinois."}
{"id": "563195", "revid": "399", "url": "https://it.wikipedia.org/wiki?curid=563195", "title": "Heinrich Joseph Dominicus Denzinger", "text": "\u00c8 stato uno dei massimi teologi cattolici, fu l'autore dell\"'Enchiridion symbolorum, definitionum et declarationum de rebus fidei et morum\" (Manuale dei simboli, delle definizioni e delle dichiarazioni sulla fede ed i costumi) comunemente conosciuto come \"Denzinger-Sch\u00f6nmetzer\". \nBiografia.\nNacque il 10 ottobre 1819 a Liegi. Nel 1831 suo padre, che era professore all'Universit\u00e0 di Liegi, lo port\u00f2 a W\u00fcrzburg, luogo d'origine della famiglia. Qui frequent\u00f2 il ginnasio e studi\u00f2 filosofia all'universit\u00e0, dove consegu\u00ec il dottorato. Nel 1838 entr\u00f2 nel seminario di W\u00fcrzburg, e successivamente entr\u00f2 nel Collegio Germanico a Roma nel 1841, fu ordinato sacerdote nel 1844, e l'anno seguente consegu\u00ec la laurea in teologia.\nAl suo ritorno a casa egli fu dapprima curato ad Hassfurt am Main, divent\u00f2 professore straordinario di teologia dogmatica a W\u00fcrzburg nel 1848, e professore ordinario nel 1854. Continu\u00f2 ad occupare tale posizione, a dispetto della malattia, fino alla morte. Denzinger fu uno dei pionieri della teologia positiva e della dogmatica storica (\"Dogmengeschichte\") nella Germania Cattolica. Nella generazione dopo Johann Adam Mohler e Johann Joseph Ignaz von D\u00f6llinger, port\u00f2 avanti il loro metodo e aiut\u00f2 a fondare quello che fu il carattere speciale della scuola Tedesca, esatta investigazione dello sviluppo storico della teologia, piuttosto che speculazione filosofica in merito ai corollari del dogma. \nMor\u00ec il 19 giugno 1883 a W\u00fcrzburg.\nL'Enchiridion Symbolorum et Definitionum.\nPressoch\u00e9 tutti i suoi lavori importanti sono nel filone della teologia storica. Il pi\u00f9 conosciuto e utilizzato \u00e8 il suo \"Enchiridion Symbolorum et Definitionum\" (prima ed., W\u00fcrzburg, 1854), una guida contenente la collezione dei principali decreti e definizioni dei concili, la lista delle proposizioni condannate, ecc., iniziando dalle pi\u00f9 vecchie forme del Credo Apostolico, normalmente noto come Simbolo degli Apostoli. La prima edizione conteneva 128 documenti, la sesta edizione, l'ultima edita da Denzinger stesso, ne conteneva 202.\nDopo la sua morte, l'Ignatius Stahl continu\u00f2 il lavoro di riedizione dell\"'Enchiridion\" con ulteriori decreti di Leone XIII. Clemens Bannwart prepar\u00f2 una edizione rivista e aggiornata (10\u00aa ed., Friburgo) nel 1908.\nDa allora, l'Enchiridion \u00e8 stato ripetutamente ripubblicato, con considerevoli aggiunte da differenti editori. Come risultato, la numerazione nelle edizioni pi\u00f9 recenti non corrisponde in alcun modo con quelle originali. La numerazione che gli studenti negli ultimi decenni (dal 1963) hanno citato normalmente nelle loro note d'autore \u00e8 quella introdotta dall'edizione curata da Adolf Sch\u00f6nmetzer. Questa introduce l'abbreviazione \"DS\" (per \"Denzinger-Sch\u00f6nmetzer\") usata per specificare la sua numerazione, molto diversa da quella delle prime edizioni.\nXX e XXI secolo.\nLe ultime edizioni hanno aggiunto dichiarazioni dottrinali della seconda met\u00e0 del ventesimo secolo, inclusi gli insegnamenti del Concilio Vaticano II e dei papi recenti.\nIl Concilio Vaticano II defin\u00ec i propri documenti come parte del Magistero ordinario della Chiesa Cattolica, ma privi di nuovi dogmi. Di conseguenza, anche i contenuti dell'opera relativi al XX secolo sono per la prima volta privi di canoni conciliari o di definizioni dogmatiche. \nUna simile situazione di assenza di nuovi contenuti dogmatici si ripropone anche nel XXI secolo. A seguito dei \"Dubia\" sollevati da alcuni cardinali rispetto all'enciclica \"Amoris laetitia\" di papa Francesco I, per la prima volta \u00e8 venuto a determinarsi un formale dissenso fra il Sommo Pontefice e i vescovi della Chiesa Cattolica. Secondo la teologia cattolica, l'infallibilit\u00e0 \u00e8 un dono dello Spirito Santo Dio che nei secoli scorsi ha portato alla nascita di canoni e dogmi dettati sia dal Sommo Pontefice singolarmente che dai vescovi conciliari in comunione col Sommo Pontefice. \nIn altre parole, la definizione dogmatica pu\u00f2 essere proclamata sia dal papa singolarmente che dall'unanimit\u00e0 dei vescovi di un concilio ecumenico, indetto per discutere questioni di natura dogmatica.\nI \"Dubia\" prospettano il permanere della medesima situazione di assenza di nuovi contenuti dogmatici, fino all'eventuale ricomposizione della frattura fra i loro promotori apostolici e il papa.\nDifatti, la mancata ricomposizione dei dissensi ad unit\u00e0 si \u00e8 tradotta storicamente in scismi, eresie e apostasie, definiti come tali dagli concili ecumenici stessi. Per tale ragione, un dissenso formale rende improbabile l'eventualit\u00e0 di un concilio ecumenico su temi di fede e morale, potenzialmente oggetto di nuovo contenuti dogmatici, poich\u00e9 porrebbe il problema teologico -ad oggi irrisolto- circa l'applicabilit\u00e0 del dogma dell'infallibilit\u00e0 pontificia, come definito da Pio IX, in presenza di una \"comunione imperfetta\" fra il Santo Padre e il Santo Sinodo dei vescovi conciliari, una comunione che non riuscirebbe a conseguire l'unanimit\u00e0 dei consensi necessaria e tradizionalmente richiesta."}
{"id": "563197", "revid": "1305772", "url": "https://it.wikipedia.org/wiki?curid=563197", "title": "Denzinger", "text": ""}
{"id": "563198", "revid": "287204", "url": "https://it.wikipedia.org/wiki?curid=563198", "title": "Andy Linden", "text": "Tra il 1950 e il 1960 la 500 Miglia di Indianapolis faceva parte del Campionato Mondiale, per questo motivo Linden ha all'attivo anche 7 Gran Premi ed un quarto posto in Formula 1.\nLinden \u00e8 stato sepolto presso il cimitero di Inglewood, California."}
{"id": "563199", "revid": "599013", "url": "https://it.wikipedia.org/wiki?curid=563199", "title": "Manny Ayulo", "text": "Tra il 1950 e il 1960 la 500 Miglia faceva parte del Campionato Mondiale, per questo motivo Ayulo ha all'attivo anche quattro Gran Premi ed un terzo posto in Formula 1, ottenuto alla 500 Miglia di Indianapolis 1951.\nAyulo \u00e8 stato sepolto nel cimitero di \"San Fernando Mission\", a Mission Hills, nella Contea di Los Angeles."}
{"id": "563200", "revid": "123613451", "url": "https://it.wikipedia.org/wiki?curid=563200", "title": "Bobby Ball", "text": "Biografia.\nVinse una gara del campionato americano a San Jose nel novembre del 1952, ma dopo qualche settimana rimase coinvolto in un incidente che lo lasci\u00f2 con gravi danni cerebrali. Mor\u00ec a Phoenix dopo essere rimasto in coma per 14 mesi.\nTra il 1950 e il 1960 la 500 Miglia di Indianapolis faceva parte del Campionato Mondiale, e per questo motivo Ball ha all'attivo anche 2 Gran Premi ed un quinto posto in Formula 1.\nBall muore nel 1954 e viene sepolto presso il cimitero di Greenwood Memory Lawn a Phoenix, Arizona."}
{"id": "563202", "revid": "287204", "url": "https://it.wikipedia.org/wiki?curid=563202", "title": "Jack McGrath (pilota automobilistico)", "text": "Tra il 1950 e il 1960 la 500 Miglia faceva parte del Campionato mondiale di Formula 1, per questo motivo McGrath ha all'attivo anche 6 Gran Premi ed una pole position in F1.\nMcGrath \u00e8 stato sepolto nel cimitero di San Gabriele, California."}
{"id": "563211", "revid": "59785", "url": "https://it.wikipedia.org/wiki?curid=563211", "title": "Ottavia (imperatrice romana)", "text": ""}
{"id": "563235", "revid": "1124164", "url": "https://it.wikipedia.org/wiki?curid=563235", "title": "Cappella Colleoni", "text": "La Cappella Colleoni, opera rinascimentale di Giovanni Antonio Amadeo, si trova sulla piazza del Duomo di Bergamo alta, addossata alla basilica di Santa Maria Maggiore.\nStoria.\nVoluta da Bartolomeo Colleoni, quale mausoleo proprio, \"sepulcrum sibi vivus extruxsit [...] pro patrie munificenzia et imperii maiestate\", dedicata ai santi Bartolomeo, san Marco e san Giovanni Battista, venne costruita tra il 1470 e il 1476 ma non completata del tutto, alcune opere vennero aggiunte successivamente. La costruzione fu inizialmente seguita dall'amico del condottiero, l'architetto Alessio Agliardi, che, membro della confraternita della Misericordia Maggiore teneva i contatti tra i due interessati e sollecitare le autorizzazioni necessarie all'edificazione.\nSi \u00e8 discusso su queste date specialmente su quella d'inizio, voluta da alcuni nel 1470 e da altri, come il Belotti, nel 1472. Entrambe possono essere accettate laddove si dia credito allo scrittore seicentesco Donato Calvi che nel 1676 scriveva che il 1\u00ba giugno 1470 \"[...] fur oggi poste le fondamenta della Cappella o Oratorio contiguo a Santa Maria Maggiore del famoso capitano Bartolomeo a sua perpetua memoria fatto edificare, ove successivamente eretto il suo glorioso Sepolcro.\" Tuttavia tutta la documentazione notarile consultata attesta che fino al 1472 nessun lavoro era stato intrapreso.\nLa costruzione vera e propria del complesso monumentale ebbe inizio, invece, nel corso del 1472 con l'abbattimento della sagrestia di Santa Maria Maggiore e del porticato antistante, sagrestia la cui esistenza agli inizi del 1472 \u00e8 provata da una supplica dei rettori della chiesa al Colleoni che \"eum rogabant ne destrueret\".\nManu militari.\nL'abbattimento della sagrestia di Santa Maria Maggiore per fare posto al mausoleo ha fatto nascere la questione se sia stato un atto di \"soldatesca arroganza\" del Colleoni, stanco delle lungaggini burocratiche che ritardavano l'inizio dei lavori, o sia avvenuto con l'accordo degli amministratori della chiesa.\nLa lettura del mastro di contabilit\u00e0 della nuova sagrestia laddove dice che la precedente era stata \"ruinata ac accepta per Illustrem condam Bertolomeum colionum\" ha fatto nascere quella che monsignor Angelo Meli, uno dei maggiori studiosi della cappella, definisce la leggenda dell'intervento armato. Si \u00e8 inteso il termine \"ruinata\" come conseguenza dell'azione violenta del potere militare mentre voleva esprimere solamente il fatto fisico dell'abbattimento in s\u00e9 senza con ci\u00f2 volerlo derivare da un'azione di forza.\nA sostegno dell'abbattimento concordato c'\u00e8 la dichiarazione di Vanoto Colombi, un fedelissimo del capitano generale, che il 4 aprile 1483 testimoniava che la sagrestia ma l'affetto e la fedelt\u00e0 del Colombi verso il Capitano la rendono sospetta.\nLa ricostruzione documentaria fatta dal Meli non lascia margini a dubbi di alcun genere. Tuttavia bisogna tener presente che la verit\u00e0 si appanna col tempo mentre le leggende sopravvivono.\nCerto \u00e8 che il potere e il carisma del Colleoni erano tali da imporsi da soli senza che occorresse l'intervento di soldati.\nIl dubbio, infondato, resister\u00e0 ma \u00e8 poca cosa di fronte allo splendore del mausoleo che Bartolomeo Colleoni, pur volendolo per s\u00e9, ha lasciato alla sua citt\u00e0 arricchendone il patrimonio artistico con un'opera di universale bellezza.\nPer quanto riguarda la data finale del completamento dei lavori \u00e8 ritenuto corretto il 1476 anche in considerazione del fatto che l'Amadeo nel 1474 lavorava alla Certosa di Pavia, cosa che non gli sarebbe stata permessa se la cappella non fosse gi\u00e0 stata ultimata e che nel 1475 chiese il saldo delle sue spettanze. Tuttavia l'osservazione di alcuni particolari costruttivi e alcuni documenti notarili attestano che ancora all'inizio del Cinquecento si lavorava alla sistemazione di particolari della facciata e dei cornicioni.\nL'architettura.\nL'Amadeo adott\u00f2 una soluzione architettonica che trova un accordo formale con la basilica, a cui si affianca, nel tamburo ottagonale e nella cuspide della lanterna. La scelta della copertura e la policromia dei marmi riprendono il protiro di Giovanni da Campione, esaltano le caratteristiche da mausoleo ma rendono allo stesso tempo l'edificio adatto alle celebrazioni liturgiche.\n\u00c8 il capolavoro di Giovanni Antonio Amadeo, un'opera di eccelsa fattura dall'ispirazione composita, saldamente radicata nel Medioevo ma proiettata nel Rinascimento lombardo, completato da addizioni successive che rinviano al manierismo barocco.\nIl movimento dei volumi e la loro tensione verso l'alto alleggeriscono la costruzione mentre l'insieme delle sculture, che ne fanno parlare la facciata con i loro significati simbolici, la rendono un'allegoria del \"cursus honorum\" del condottiero che l'aveva voluta.\nFacciata.\nLa facciata, composta da tarsie e decorazioni in marmi policromi a losanghe bianche, rosse e nere, ha un rosone sopra il portale, ai lati del quale sono due medaglioni che raffigurano Cesare e Traiano. La sua geometria si sviluppa in senso verticale, seguendo tre fasce parallele, racchiusa da due lesene istoriate culminanti in due pinnacoli uniti da una elegante loggia alleggerita da dieci bifore.\nLa copertura \u00e8 formata da un tamburo ottagonale, che poggia sulla loggetta, e dalla cupola a spicchi che termina con la lanterna. Nel tamburo c'\u00e8 un piccolo rosone, in asse con quello maggiore sottostante, che contiene il serpente di bronzo di Mos\u00e8 quasi a sottolineare una linea di continuit\u00e0 tra il personaggio biblico e il Colleoni.\nLa parte alta del basamento della facciata contiene nove formelle con bassorilievi, cinque raffiguranti dieci storie bibliche accoppiate: la \"Creazione di Adamo\" e la \"Creazione di Eva\"; la \"Tentazione\" e la \"Cacciata dall'Eden\"; il \"Lavoro di Adamo ed Eva\" e il \"Sacrificio di Isacco\"; le \"Offerte a Dio di Caino e Abele\" e l\"'Uccisione di Abele\"; il \"Cacciatore Lamech\" e la \"Morte di Caino\"; e quattro bassorilievi con la vita di Ercole: \"Ercole ed Anteo\", \"Ercole e l'Idra di Lerna\", \"Ercole e il Toro di Creta\", \"Ercole contro il Leone Nemeo\".\nSopra le lesene delle finestre ai lati del portale, lavorate con motivi floreali e medaglioni con piccoli busti, vi sono le \"quattro statue delle Virt\u00f9\".\nLa cancellata in ferro battuto e bronzo, su cui si trova lo stemma del Colleoni, \u00e8 invece del 1912, ed \u00e8 stata realizzata da Virginio Muzio su disegno di Gaetano Moretti.\nInterno.\nL'interno \u00e8 costituito da un ambiente a pianta quadrata e da un altro, in posizione laterale, pi\u00f9 piccolo con il presbiterio.\nIl cenotafio del Colleoni (morto il 3 novembre 1475) \u00e8 posto sulla parete di fronte all'ingresso.\nI pilastri, che hanno alla base delle teste di leoni, sostengono un primo sarcofago con bassorilievi con scene della crocefissione di Cristo; sopra vi \u00e8 un secondo sarcofago, di cui \u00e8 ignota la destinazione, sostenuto da tre statue, anch'esso con bassorilievi che raffigurano le scene dell'Annunciazione, della nativit\u00e0 di Cristo e dell'adorazione dei Re Magi.\nLa statua equestre del condottiero in legno dorato, realizzata da Sisto e Siry da Norimberga nel 1501 al prezzo di 1.600 ducati d'oro, sostitu\u00ec quella in pietra che creava problemi di instabilit\u00e0 a causa del suo peso con delibera del 17 gennaio 1493, ed \u00e8 posta a conclusione della struttura piramidale del monumento. Il sarcofago superiore e la statua equestre affiancata dalle statue di Dalila e Giuditta, che vi poggiano, sono racchiusi da un arco sorretto da due coppie di leggere colonne portate da basi di marmo rosso scolpito, il tutto su uno sfondo turchino che restituisce un insieme policromo di eccezionale eleganza e bellezza.\nIl monumento funebre di Medea, figlia prediletta del Colleoni, morta il 6 marzo 1470, anch'esso opera dell'Amadeo, si trova sulla parete di sinistra.\nSul sarcofago giace una gentile statua di Medea, supina con un'espressione serena quasi dormiente, protetta da una delicata Maternit\u00e0 inserita fra santa Chiara e santa Caterina in un complesso visivo di grande dolcezza.\nSul fronte ritornano, quasi a contrasto con la leggiadria della scena, le armi del Colleoni: i testicoli colleoneschi e i gigli di Andegavia che con le fasce borgognone racchiudono una Piet\u00e0, a memoria costante della forza e del potere raggiunti.\nIl sarcofago ha avuto la collocazione attuale solo nel 1842, quando \u00e8 stato trasferito dal santuario Madonna della Basella di Urgnano dove si trovava fino a quella data.\nSotto il monumento, il bancale in noce con tarsie bibliche \u00e8 opera di Giacomo Caniana, 1785.\nIl presbiterio, a cui \u00e8 annessa una piccola sagrestia, ha un altare scolpito da Bartolomeo Manni nel 1676 su cui sono le statue di San Giovanni Battista, San Bartolomeo apostolo e San Marco Evangelista.\nI banchi intagliati sono opera di Giovanni Antonio Sanz e le tarsie bibliche sono sempre del Caniana, (1773); alla parete \u00e8 la tela \"La Sacra Famiglia con San Giovanni Battista\", di Angelika Maria Kauffmann, 1789.\nGli affreschi dei pennacchi, delle lunette e della cupola riproducenti \"Episodi della vita di San Giovanni Battista, di San Marco e di San Bartolomeo\" sono di Giambattista Tiepolo, che li realizz\u00f2 tra il 1732 e il 1733 su incarico dei Reggenti del \"Luogo Pio della Piet\u00e0 Bartolomeo Colleoni\" e con l'aiuto di Francesco Capella.\nLe lunette sono state restaurate nel 1996.\nIl simbolismo.\nLa cappella \u00e8 formalmente un luogo cristiano ma sostanzialmente un mausoleo, apoteosi della forza e del trionfo di un \"imperator\", il Colleoni, discendente da Ercole come amava definirsi.\nIl complesso \u00e8 \nLa facciata, con i suoi ornamenti e con il gioco dei volumi ascendenti, quasi piega il sacro al pagano nell'esaltazione di un condottiero che equipara a Cesare e a Traiano.\nAl centro della facciata campeggia uno splendido rosone, fonte primaria di luce per l'interno della cappella, luce che, tuttavia, si proietta non sull'altare ma sul monumento equestre del Colleoni che domina prepotente sui simboli religiosi presenti quasi timidamente. Il presbiterio e l'altare risultano cos\u00ec in una posizione che pu\u00f2 apparire secondaria, mentre lo scenario \u00e8 monopolizzato dal condottiero che con il suo monumento dorato si impone al visitatore.\nIl rosone contiene una ruota, comunemente simbolo di rinascita ma qui allegoria del sole, quel sole che diede la vittoria a Giosu\u00e8 di cui Bartolomeo si sentiva erede. Un simbolo che \nLe trabeazioni delle finestre laterali si inseriscono nel rosone quasi a fermare il movimento della ruota, in questo caso della Fortuna, a sottolineare il momento in cui il condottiero raggiunse l'acme della \"virtus\" e della potenza.\nAvvalorano questa lettura la presenza sul rosone di una statua di un soldato romano in postura di compiaciuta attesa e i busti di Cesare e Traiano che si protendono in uno sforzo evidenziato dalla tensione dei muscoli del collo. Tuttavia si deve rilevare che la statua \u00e8 stata l\u00ec collocata per rimediare a un errore nella connessione delle formelle di marmo policromo.\nL'opera, tutta, d\u00e0 \nIl cristiano si confonde col pagano, chiesa che testimonia il cammino verso Dio o tempio che divinizza l\"'imperator\" come richiamano le iscrizioni sotto i due busti romani, \"Divus Iulius Caesar\" e \"Divus Traianus Augustus\".\nLe finestre che affiancano l'ingresso contengono delle colonne che richiamano dei fusti di cannone, proprio quei fusti che il Colleoni liber\u00f2 dall'affusto fisso rendendoli facilmente spostabili, creando cos\u00ec l'artiglieria mobile.\nTutto nella cappella esalta il \"miles\" (soldato) in uno strano miscuglio di religiosit\u00e0 e laicismo di cui \u00e8 difficile individuare i confini e le prevalenze.\nIl mistero.\nPer secoli si \u00e8 creduto che la salma di Bartolomeo Colleoni non si trovasse nel mausoleo ma in qualche altro luogo poich\u00e9 i sarcofaghi risultavano vuoti a ogni ispezione, alimentando un appassionante mistero storico sulle sorti dei resti del condottiero.\nSi arriv\u00f2 anche alla leggenda, nata e propagatasi spontaneamente, dello spostamento del feretro dall'arca ad altro sito, forse sotto il pavimento di Santa Maria Maggiore, per ordine di san Carlo Borromeo, basata sul fatto reale che a seguito di una visita pastorale del cardinale, 1575, erano stati effettivamente tolti dalla cappella alcuni cimeli. \nLa leggenda rimase tale, non comprovata da alcun cenno negli atti della visita pastorale, ed \u00e8 impensabile che questa omissione fosse deliberata o casuale, specialmente in considerazione della riforma ecclesiastica che il Borromeo stava portando avanti con forza e determinazione: un trasloco cos\u00ec importante e particolarmente sentito dalla comunit\u00e0 bergamasca non avrebbe potuto essere fatto senza un provvedimento formale.\nIl cardinale, d'altra parte, mantenne il feretro di Medea nel suo sepolcro nella chiesa di Santa Maria di Basella di Urgnano e un comportamento diverso nei confronti di quello del padre, Bartolomeo, sarebbe stato contraddittorio e incomprensibile.\n\u00c8 probabile che quella diceria si fosse diffusa per il bisogno di dare una spiegazione razionale alla scomparsa dei resti del Colleoni.\nLa soluzione del mistero parve arrivare il 14 gennaio 1950 con la riapertura di una massiccia arca lapidea di tipo barbarico gi\u00e0 ritrovata l'11 luglio 1651 sotto il pavimento di Santa Maria Maggiore e contenente \"alquante ossa di statura et misura longhissima, quasi di gigante, et con l'ossa un bastone et una spada di legno\".\nLa commissione che presenzi\u00f2 a questa riesumazione dichiar\u00f2 frettolosamente che i resti appartenevano al Colleoni senza rilevare le evidenti contraddizioni che vi si opponevano. Non si spiegava il perch\u00e9 dell'utilizzo di un'arca altomedievale, l'assenza di qualsiasi elemento di identificazione del feretro, la presenza di una spada di legno anzich\u00e9 di una vera, l'altezza dello scheletro non corrispondente alla statura tramandataci del Colleoni.\nI dubbi, mai sopiti, portarono al riesame dei reperti per opera di una commissione, indicata dal Ministero della pubblica istruzione, presieduta da padre Agostino Gemelli che il 21 maggio 1956 escluse che le ossa in questione appartenessero al Colleoni: si concludeva una vicenda ma il mistero rimaneva, anzi vi si aggiungeva quello della vera appartenenza delle ossa, forse di un guerriero medievale mentre rimaneva inspiegabile la spada di legno.\nLa soluzione.\nL'interesse sulla sorte dei resti del Colleoni si era affievolito col passare dei secoli, nonostante sporadiche ispezioni, in una sorta di distratta rassegnazione fino al 1922 quando, il 15 giugno, Vittorio Emanuele III durante una visita ufficiale chiese agli accompagnatori dove si trovassero le spoglie del condottiero, creando una situazione di disagio perch\u00e9 nessuno fu in grado di dare una risposta. Il Re, andando via, raccomand\u00f2 al Priore di cercare ancora, trovare il grande condottiero e di riferirgli. Questo fatto, particolarmente imbarazzante e in un certo senso umiliante per gli autorevoli ospiti che avrebbero dovuto rispondere, spinse a nuove ricerche e a nuove ipotesi che, tuttavia, non sciolsero il mistero secolare infittito dall'anonimato del feretro contenuto nel sarcofago barbarico rinvenuto nella basilica di Santa Maria Maggiore.\nSolamente monsignor Meli insisteva sulla presenza del corpo del Colleoni all'interno della cappella perch\u00e9 cos\u00ec volevano tutte le testimonianze dell'epoca.\nMarin Sanudo descrivendo, nel 1483, la Cappella fu particolarmente esplicito, \"questa\" [cappella] \"fece far in vita sua Bartholamio Coglion [...] Capitano di la Signoria General di Terra; era Signor de Martinengo, Roman, Malpaga, et altri castelli. Qui \u00e8 il corpo suo sepulto in archa magnificentissima\".\nQuesta narrazione di un osservatore che scriveva pochi anni dopo lo svolgimento dei fatti si aggiungeva ad altre meno esplicite ma tutte coerenti verso la tumulazione dentro la cappella, mentre non esisteva alcun'altra testimonianza che affermasse cosa contraria se non il fatto che le arche erano vuote.\nI tentativi successivi alla visita di Vittorio Emanuele III furono senza esito, ma posero nuovamente il problema all'attenzione della comunit\u00e0 storico-scientifica sotto la spinta della convinzione del Meli che insisteva per la presenza, seppure non provata, del feretro dentro la cappella.\nNel 1968 fu coinvolta la fondazione Lerici che, nel novembre 1969, invi\u00f2 propri tecnici dotati di nuovi strumenti di prospezione magnetometrica.\nL'ispezione si svolse nella giornata del 21 novembre 1969 attraverso due fasi pressoch\u00e9 contemporanee, una empirica e una geofisica.\nSi saggi\u00f2 con un bastone il fondo dell'arca maggiore che diede una risonanza inconsueta mentre la fortuita caduta di un pezzo della lastra di copertura produsse nell'asse sottostante una fessura attraverso la quale si intravedevano quelle che sembravano essere delle ossa.\nLa prospezione geofisica segnal\u00f2, al contempo, la presenza di oggetti metallici variamente disposti alimentando una speranza che si sostitu\u00ec al disinganno.\nAlle ore quattordici e trenta si procedette alla rottura di \"uno strato ondulato di calce, ed ecco apparire di sotto una cassa lunga e piatta: il beffardo ingannatore\".\nLa cassa fu aperta alle sedici circa e apparve il feretro di Bartolomeo Colleoni con le braccia incrociate, in buono stato di conservazione con l'abbigliamento che una spia sforzesca aveva descritto \"vestito duno zupone de raso carmesino: calze de grana, una turca de panno dargento, Guanti, Spata et Speroni, et col bastone et bereta capitaniesca\".\nTutto corrispondeva tranne la spada che non fu trovata subito ma il 5 febbraio 1970 in occasione della pulitura della bara: era nascosta dal corpo del \"Capitano General\".\nLa bara conteneva anche una targa di piombo a memoria del personaggio sepolto \nIl Colleoni fu sepolto nel suo monumento il 4 gennaio 1476, due mesi dopo la morte, 3 novembre 1475, perch\u00e9 a quella data non era stato ancora completato del tutto dove continua a riposare.\nOpere d'arte.\nLa Cappella Colleoni, capolavoro di Giovanni Antonio Amadeo, \u00e8 il gioiello artistico lasciato dal condottiero, \"pro patrie munificenzia et imperii maiestate\", a Bergamo, la citt\u00e0 di cui si sentiva \"patronus\"."}
{"id": "563237", "revid": "599013", "url": "https://it.wikipedia.org/wiki?curid=563237", "title": "Turkana", "text": ""}
{"id": "563274", "revid": "287204", "url": "https://it.wikipedia.org/wiki?curid=563274", "title": "Queretaro", "text": ""}
{"id": "563275", "revid": "960795", "url": "https://it.wikipedia.org/wiki?curid=563275", "title": "Varlam Tichonovi\u010d \u0160alamov", "text": "Prigioniero politico per lunghi anni, sopravvisse all'esperienza del \"gulag\".\nBiografia.\nFiglio di un prete ortodosso e di un'insegnante, si diploma al ginnasio nel 1923. Dopo due anni di lavoro, viene ammesso nel 1926 all'Universit\u00e0 Statale di Mosca, nel dipartimento di Diritto Sovietico, dove, durante gli studi, si unisce ad un gruppo trockista. Viene arrestato il 19 febbraio 1929 e condannato a tre anni di lavori forzati nella citt\u00e0 di Vi\u0161era, sugli Urali settentrionali; l'accusa \u00e8 quella di aver distribuito le \"Lettere al Congresso del Partito\", note anche come \"Testamento di Lenin\", in cui vengono sollevate critiche all'operato di Stalin, nonch\u00e9 di aver partecipato ad un picchetto dimostrativo per il decimo anniversario della Rivoluzione d'Ottobre con lo \"slogan\" \"Abbasso Stalin!\".\nRilasciato nel 1931, lavora nella citt\u00e0 di Berezniki fino all'anno seguente, quando rientra a Mosca e riprende a dedicarsi alla scrittura. Nel 1936 vede la luce il suo primo racconto \"Le tre morti del Dottor Austino\".\nIl 12 gennaio 1937, durante le \"grandi purghe\", \u00e8 nuovamente arrestato per \"attivit\u00e0 trockiste contro-rivoluzionarie\" e mandato ai lavori forzati per cinque anni nella Kolyma, tristemente nota come \"la terra della morte bianca\". Nel 1943 gli viene inflitta una seconda pena, stavolta per dieci anni, per \"agitazione antisovietica\". Tra le accuse, l'aver definito Ivan Bunin \"un classico scrittore russo\".\nNel lungo periodo di prigionia lavora dapprima nelle miniere d'oro, quindi in quelle di carbone. Le condizioni di vita dei forzati sono rese ancora pi\u00f9 penose dal clima della regione; \u0160alamov si ammala di tifo e pi\u00f9 volte \u00e8 posto in regime punitivo, sia per reati d'opinione sia per tentativi di fuga.\nNel 1946 \u00e8 ridotto allo stremo. La sua vita viene salvata dal medico-prigioniero Andrej Maksimovi\u010d Pantjuchov (1912-1983) che, correndo qualche rischio, riesce a prenderlo come proprio assistente presso l'ospedale del campo. Dopo un corso inizier\u00e0 a lavorare stabilmente come infermiere negli ospedali e cantieri forestali del Dal'stroj, Direzione centrale dei cantieri dell'Estremo Nord. Questa nuova sistemazione gli consente di sopravvivere e, successivamente, di riprendere a scrivere. Rilasciato nel 1951, continua a lavorare ed a scrivere nello stesso ospedale. Nel 1952 spedisce alcune sue poesie a Boris Pasternak, che le apprezza pubblicamente. Al termine della prigionia la sua famiglia non esiste pi\u00f9: la figlia, ormai adulta, rifiuta di riconoscerlo.\nNel novembre 1953 - otto mesi dopo la morte di Stalin - \u0160alamov ottiene il permesso di lasciare Magadan e si trasferisce nel villaggio di Turkmen, nell'Oblast' di Kalinin (oggi Oblast' di Tver), non lontano da Mosca. Inizia a lavorare alla raccolta di racconti ispirati alla vita di forzato, \"I racconti di Kolyma\", che completer\u00e0 nel 1973.\nDopo la morte di Stalin, numerosi \"zek\" vengono rilasciati e riabilitati, altri avranno giustizia solo \"post mortem\". Nel 1956 anche \u0160alamov consegue la riabilitazione ufficiale e, nel 1957, pu\u00f2 tornare nella capitale sovietica, dove trova un impiego come corrispondente della rivista letteraria \"Moskva\". Le sue condizioni di salute, nel frattempo, dopo la lunga e dura prigionia, sono peggiorate tanto che, ormai invalido, gli viene assegnata una pensione.\nIn questo periodo conosce importanti scrittori quali Aleksandr Sol\u017eenicyn, Boris Pasternak e Nade\u017eda Mandel'\u0161tam, scrive saggi, poesie e, nello stesso tempo, lavora a quella che sar\u00e0 la sua opera maggiore \"I racconti di Kolyma\". Numerosi suoi scritti riescono ad espatriare in modo clandestino e si diffondono con il \"samizdat\".\nNel 1978 viene stampata a Londra la prima edizione integrale in russo dei racconti. Nel 1987, dopo la morte dello scrittore, quando ormai era vicino il crollo dell'Unione Sovietica, l'opera vede la luce anche nella sua patria. Nel 1981 \u0160alamov viene anche insignito del Premio della Libert\u00e0 dalla sezione francese del Pen Club.\n\"I racconti di Kolyma\" \u00e8 considerata una delle pi\u00f9 importanti raccolte di racconti della letteratura russa del XX secolo.\nIn Occidente le novelle di \u0160alamov sono state pubblicate senza la conoscenza o il consenso dell'autore che mostr\u00f2, per questo, particolare risentimento, come si deduce dall'introduzione dell'integrale italiana dell'opera. Per un peggioramento delle condizioni di salute, \u0160alamov visse gli ultimi tre anni della sua esistenza in una casa di riposo per scrittori anziani e disabili a Tu\u0161ino in precarie condizioni economiche, dato che dalla pubblicazione estera della sua pi\u00f9 importante opera non aveva guadagnato un solo rublo; tornato a Mosca, muore nel 1982 ed \u00e8 sepolto nel cimitero di Kuncevo."}
{"id": "563304", "revid": "287204", "url": "https://it.wikipedia.org/wiki?curid=563304", "title": "Epithelantha micromeris", "text": "Epithelantha micromeris \u00e8 una pianta succulenta della famiglia delle Cactacee, diffusa nelle zone desertiche del Nord America. \u00c8 l'unica specie del genere Epithelantha .\nDescrizione.\nDi forma globosa e di piccole dimensioni, presenta un'infinit\u00e0 di piccole areole irte di spine che ricoprono per intero il fusto. Produce fiori rossi che sbocciano sul suo apice nel periodo estivo.\nDistribuzione e habitat.\nLa pianta \u00e8 originaria del Nuovo Mondo, nei territori desertici degli Stati Uniti, come il Texas, e nel Messico nord occidentale.\nTassonomia.\nSono note le seguenti sottospecie:\nColtivazione.\nHa bisogno di stare in un luogo caldo e soleggiato, mai inferiore ai 10\u00b0, in quanto la minima temperatura che riesce a sopportare \u00e8 solamente di 8\u00b0 sopra lo zero.\nIl terreno da utilizzare \u00e8 quello classico e le annaffiature devono essere abbondanti, una-due volte a settimana, da aprile a fine agosto.\nConcimare una volta al mese da maggio a settembre."}
{"id": "563310", "revid": "599013", "url": "https://it.wikipedia.org/wiki?curid=563310", "title": "Kirk Penney", "text": "Guardia tiratrice con ottime percentuali al tiro. \u00c8 alto 196\u00a0cm (6'5\").\nCarriera.\nLa carriera di Penney inizia in patria, nella lega neozelandese, la National Basketball League. Nel 1998 passa nella NCAA, rimane fino al 2003, suo trampolino di lancio verso il professionismo, con l'Universit\u00e0 del Wisconsin, dove riceve alcuni riconoscimenti.\nSebbene non selezionato nel draft NBA 2003, firm\u00f2, nella stagione 2003-04 un contratto con i Miami Heat, ma fu tagliato a met\u00e0 stagione. Passa allora nella NBDL con gli Asheville Altitude. Nel 2004 arriva in Israele ai \"gialli\".\nPenney ha trascinato al quarto posto, nel campionato mondiali del 2002 la Nazionale neozelandese di pallacanestro. Invece ai campionati del mondo del 2006 in Giappone ha portato i \"Blacks\" agli ottavi."}
{"id": "563311", "revid": "1305772", "url": "https://it.wikipedia.org/wiki?curid=563311", "title": "Kevin Rutmanis", "text": "Rutmanis \u00e8 nato nel Bronx da immigrati lettoni. Successivamente la famiglia di Kevin si trasferisce a Lincoln nel Nebraska, dove completer\u00e0 la scuola pubblica, mostrando delle buone doti con il pianoforte ed il violoncello. Nel 1976 si trasferisce a Minneapolis, dove frequenta l'universit\u00e0 locale, e fa amicizia con Thor Eisentrager. Nel 1985, Kevin, Thor, Sandris Rutmanis (fratello di Kevin) e l'ex batterista dei Jayhawks, Norm Rogers, inizialmente nel ruolo di cantante, formano i The Cows, gruppo con il quale Kevin suoner\u00e0 fino allo scioglimento avvenuto nel 1998. Sempre nel 1998, Kevin entra a far parte dei Melvins, e ne far\u00e0 parte fino al 2005, anno nel quale viene allontanato dalla band per probabili problemi di droga. Far\u00e0 parte anche del gruppo formato dall'ex cantante dei Faith No More, i Tomahawk, tra il 2001 ed il 2003."}
{"id": "563316", "revid": "198277", "url": "https://it.wikipedia.org/wiki?curid=563316", "title": "Damiano Morra", "text": "Detiene il record di presenze con la maglia del Catania.\nBiografia.\n\u00c8 sposato con una catanese e ha due figli nati nella citt\u00e0 siciliana. Nacque in Argentina ma \u00e8 originario e vive a Portorecanati.\nCaratteristiche tecniche.\nGiocava come mezzala. Si adatt\u00f2 a centromediano metodista e a libero nella stagione della promozione in Serie A con il Catania.\nLui stesso si \u00e8 definito un combattente per la voglia, la determinazione dimostrata in campo; riusc\u00ec anche a evitare infortuni nelle nove stagioni e cos\u00ec riusc\u00ec a stabilire il record di presenze.\nCarriera.\nGiocatore.\nCresciuto nel Parma, che lo aveva portato in Italia gi\u00e0 a 17 anni, gioc\u00f2 con gli emiliani tre stagioni fra Serie C e Serie B.\nNotato da Angelo Massimino, venne acquistato dal Catania, di cui \u00e8 il calciatore con pi\u00f9 presenze in campionato: 281 (con 26 reti) tra il 1975 e il 1984. Con i rossazzurri visse due stagioni in Serie B, tre in Serie C, altre tre in B e l'ultima in Serie A, conquistata dopo gli spareggi di Roma nel giugno 1983. Nella massima serie disput\u00f2 26 partite senza realizzare reti nell'annata 1983-84 che vide gli etnei chiudere il campionato all'ultimo posto con conseguente retrocessione. \nEra il pupillo di Massimino e rimase molto legato agli allenatori Gennaro Rambone e Gianni Di Marzio. Nella stagione 1984-1985 scende in C1 vestendo per due campionati la maglia del . Ha chiuso la carriera all' in C2.\nOltre alle 26 presenze in A, ha totalizzato 204 presenze e 12 reti in Serie B.\nAllenatore.\nCome allenatore, ha diretto l'Osimana nel Campionato Nazionale Dilettanti, poi nel 1999-2000 \u00e8 passato all'Olbia. Nel 2000-2001 allena la Berretti dell'. Nel 2001-2002 gli viene assegnata la squadra allievi nazionali dei marchigiani. Nel 2004-2005 va al Biagio Nazzaro, nell'Eccellenza marchigiana.\nNel 2005-2006 ha allenato il Chiaravalle e nell'estate 2006 \u00e8 passato all'AC Passatempese, per poi venir ingaggiato dalla Casette Verdini, in Prima Categoria marchigiana, nel biennio 2006-2008. Nel 2008-2009 allena la Cingolana, nell'Eccellenza marchigiana.\nSubentra sulla panchina del Chiesanuova un mese prima della fine del campionato 2009-2010 e ottiene la salvezza in Promozione; nella stagione 2010-2011 allena l'ASD San Biagio, in Prima Categoria, salvandolo all'ultima giornata di campionato. Nella stagione 2011-2012 allena il Portorecanati in Promozione; subentra il 31 ottobre e viene esonerato dopo due mesi.\nA marzo 2014 subentra alla guida tecnica del Casette Verdini (Prima Categoria)."}
{"id": "563339", "revid": "599013", "url": "https://it.wikipedia.org/wiki?curid=563339", "title": "Bruno Petroni", "text": "Dal 2007 viveva a Sant'Omobono Terme, dove allenava il settore giovanile della Polisportiva Mazzoleni.\nCarriera.\nClub.\nCentravanti cresciuto nelle giovanili dell'Inter, esordisce in Serie A nella stagione 1961-1962, annata in cui disputa anche 3 incontri in Coppa delle Fiere, con una rete realizzata nella sconfitta esterna contro il Colonia..\nA fine stagione passa in prestito al Catania, dove disputa un campionato di Serie A con 11 reti all'attivo (miglior marcatore degli etnei), contribuendo alla salvezza finale dei rossazzurri.\nTorna quindi a Milano, dove nella stagione 1963-1964, chiusa dai nerazzurri al secondo posto dopo lo spareggio col Bologna, disputa 10 incontri in campionato con 3 reti all'attivo, fra cui una doppietta proprio ai suoi ex-compagni del Catania.\nA fine stagione, non trovando ulteriore spazio in prima squadra, viene ceduto all'Atalanta, con cui realizza 7 reti in Serie A (sui soli 19 complessivi di squadra) e 3 in Coppa Italia che gli valgono il titolo di capocannoniere ex aequo del torneo.\nNel 1965 torna a Catania, dove non ripete la buona stagione di tre anni prima, andando a segno in 3 occasioni e non riuscendo a impedire la retrocessione.\nPassa quindi al dove disputa due stagioni fra i cadetti ed \u00e8 ricordato come autore della rete decisiva contro il che porta i rossoblu alla salvezza negli spareggi per evitare la Serie C nell'annata 1967-1968.\nNel 1969/70 gioca 6 partite con l'Angolana in serie D girone H (Citt\u00e0 Sant'Angelo) senza segnare goals.\nProsegue quindi la carriera nelle serie minori; in carriera ha totalizzato complessivamente 88 presenze e 24 reti in Serie A e 26 presenze e 2 reti in Serie B.\nNazionale.\nHa collezionato complessivamente 5 presenze e 5 reti in Under-21 e una presenza in Under-23. Petroni era stato anche inserito nella rosa dei 22 giocatori che, nel settembre 1964, si stavano preparando per la partecipazione ai Giochi Olimpici di Tokyo, poi non effettuata per l'imputazione di professionismo rivolta ad alcuni componenti da parte del C.I.O. (Comitato Olimpico Internazionale), bench\u00e9 essi fossero formalmente in regola con le norme della F.I.F.A."}
{"id": "563340", "revid": "46931", "url": "https://it.wikipedia.org/wiki?curid=563340", "title": "Ablepsia", "text": ""}
{"id": "563344", "revid": "124605277", "url": "https://it.wikipedia.org/wiki?curid=563344", "title": "Ciro Muro", "text": "Carriera.\nGiocatore.\nDopo aver esordito l'11 marzo 1984 in Serie A, all'et\u00e0 di venti anni, con la maglia del Napoli (Napoli-Roma 1-2), viene ceduto in Serie C1 al dove gioca tutte le 34 partite di campionato, segnando anche 5 gol.\nLa stagione successiva (1985-1986) torna in Serie A vestendo la maglia nerazzurra del dove realizza 4 reti su 29 apparizioni. Il buon campionato disputato con i toscani convince il Napoli a richiamarlo nel proprio organico: \u00e8 la stagione del primo scudetto partenopeo e Ciro Muro d\u00e0 il suo piccolo contributo alla squadra azzurra. Malgrado fosse chiuso da Diego Armando Maradona, arriva a ritagliarsi 11 presenze in campionato segnando anche un gol, nel successo interno contro l'. Pi\u00f9 importante \u00e8 il suo contributo nell'affermazione in Coppa Italia, avendo realizzato la rete del 2-0 nella finale di andata contro l'Atalanta.\nL'anno dopo torna a giocare in Serie B, nella Lazio; a fine stagione i biancocelesti ottengono la promozione in A. Muro gioca 37 partite e mette a segno 4 reti. Viene riconfermato anche per la stagione successiva (1988-1989) con prestazioni altalenanti: sono 24 le presenze e nessuna rete all'attivo.\nNel 1989-1990 torna a giocare tra i cadetti, vestendo la maglia del , club che punta ad un campionato di vertice. Non offre le prestazioni che il pubblico rossobl\u00f9 si aspetta da lui, malgrado ci\u00f2 su 35 gettoni di presenza riesce a segnare 2 bellissime reti (contro e Foggia) con calci piazzati alla Maradona.\nNegli anni successivi giocher\u00e0 ancora in B indossando le maglie di Messina (1990-1991, 30 presenze 1 gol) e (dal 1991 al 1993, 71 presenze 9 gol). Poi giocher\u00e0 due campionati di Serie C1 con la maglia dell'Ischia Isolaverde (un gol su 58 partite) e due campionati di Serie C2 con l'Albanova dove totalizza 54 presenze e 10 reti, inframmezzati da una breve parentesi nel , sempre in Serie C2.\nIn carriera ha totalizzato complessivamente 65 presenze e 5 reti in Serie A e 173 presenze e 16 reti in Serie B\nAllenatore.\nDa allenatore ha lavorato principalmente presso squadre di calcio campane che militano in divisioni inferiori. Inoltre, sempre a Napoli, ha aperto una scuola calcio, la Sc Ciro Muro.\nIl 27 agosto 2009 assume l'incarico di allenatore della squadra Berretti del . Dall'agosto del 2010 \u00e8 allenatore degli \"Allievi Nazionali\" del Napoli. Dall'agosto del 2011 assume l'incarico di tecnico dei \"Giovanissimi Nazionali\" del Napoli. La stagione seguente ritorna alla guida degli Allievi Nazionali, al termine della quale viene sollevato dall'incarico.\nNella stagione 2013-2014 allena la Mariano Keller in Serie D."}
{"id": "563351", "revid": "1318789", "url": "https://it.wikipedia.org/wiki?curid=563351", "title": "Triplo gioco (baseball)", "text": "Nel gioco del baseball, un triplo gioco \u00e8 il termine che designa l'azione difensiva che consente di eliminare tre avversari di seguito, garantendo alla squadra che lo effettua la chiusura del turno in difesa, e la possibilit\u00e0 di passare all'attacco (nello stesso inning se squadra di casa o nell'inning successivo se squadra ospite e se non si \u00e8 gi\u00e0 all'inning finale).\n\u00c8 molto pi\u00f9 raro del doppio gioco, tanto che secondo la \"Society for American Baseball Research\", ente che si occupa di catalogare tutti gli aspetti e i record del gioco, ci sono stati solo 663 \"tripli giochi\" nella storia della Major League Baseball (dal 1876 al 13 giugno 2006).\nIl \"triplo gioco\" \u00e8 raro da vedere, perch\u00e9 presuppone innanzitutto una particolare situazione di gioco, e cio\u00e8 che ci siano almeno due corridori sulle basi e nessun eliminato, e inoltre richiede una grande velocit\u00e0 di esecuzione ai giocatori difensivi, quasi sempre \"interni\", dato che se la battuta fosse profonda, verrebbe a mancare il tempo necessario per effettuare tutte le eliminazioni.\nStatisticamente (), il modo pi\u00f9 comune in cui sono avvenuti i \"tripli giochi\" \u00e8 la combinazione \"5-4-3\" (la terza base riceve la battuta, elimina toccando il cuscino della base il corridore in arrivo, gira la palla alla seconda base, che elimina il corridore e chiude il triplo gioco sulla prima base), o quella \"6-4-3\" (\u00e8 l'interbase ad avviare il triplo gioco con una \"presa al volo\").\nStoria.\nIl \"triplo gioco non assistito\" \u00e8 il pi\u00f9 raro (15 sole volte) da realizzare, visto che un solo giocatore elimina direttamente tutti e tre gli avversari (il battitore con una presa \"al volo\", e toccando con il guantone gli altri due che sono fuori dalla base e stanno cercando di riguadagnarla): l'ultimo in ordine di tempo, il 23 agosto 2009, \u00e8 stato il seconda base Eric Bruntlett dei Philadelphia Phillies contro i New York Mets al nono inning sul punteggio di 9 a 7 per Philadelphia, chiudendo clamorosamente la partita. L'ultimo giocatore ad aver chiuso la partita in questo modo era stato il prima base dei Detroit Tigers Johnny Neun ben 82 anni prima, nel 1927.\nQuello che avvenne il 16 maggio 1913 tra Philadelphia Athletics e Cleveland Naps fu altrettanto singolare, con la palla che pass\u00f2 di mano 10 volte tra sei giocatori diversi, prima che il \"triplo gioco\" fosse finalmente completato."}
{"id": "563357", "revid": "3115", "url": "https://it.wikipedia.org/wiki?curid=563357", "title": "Legge Merlin", "text": "La legge 20 febbraio 1958, n. 75 \u00e8 una legge della Repubblica Italiana, nota come legge Merlin, dal nome della promotrice nonch\u00e9 prima firmataria della norma, la senatrice Lina Merlin. \nEssa abol\u00ec la regolamentazione della prostituzione, chiudendo le case di tolleranza e introducendo i reati di sfruttamento e favoreggiamento della prostituzione. La prostituzione in s\u00e9, volontaria e compiuta da donne e uomini maggiorenni e non sfruttati, rest\u00f2 per\u00f2 legale, in quanto considerata parte delle scelte individuali garantite dalla Costituzione, come parte della libert\u00e0 personale inviolabile (articolo 2 e articolo 13). La legge Merlin regola tuttora il fenomeno in Italia.\nStoria.\nQuesto provvedimento legislativo fu il principale dell'attivit\u00e0 politica della parlamentare socialista, che intese seguire l'esempio dell'attivista francese ed ex prostituta Marthe Richard, sotto la cui spinta nel 1946 erano state chiuse le case di tolleranza in Francia, e riprende i principi della \"Convenzione per la repressione della tratta degli esseri umani e dello sfruttamento della prostituzione\", adottata dall'Assemblea generale delle Nazioni Unite con risoluzione 317 (IV) del 2 dicembre 1949, entrata in vigore il 25 luglio 1951 e resa esecutiva in Italia con legge 23 settembre 1966 n. 1173. Una prima versione del suo disegno di legge in materia di abolizione delle case chiuse in Italia, Lina Merlin l'aveva presentata nell'agosto del 1948 (anno in cui pare che fossero attivi oltre settecento casini, con tremila donne registrate, che risulteranno ridotte a duemilacinquecento al momento dell'entrata in vigore della legge) su sollecitazione di un gruppo di donne dell'Alleanza femminile internazionale in visita al Parlamento italiano e su suggerimento di Umberto Terracini, che aveva fatto la tesi di laurea sulla prostituzione. Il progetto divenne legge, dopo un lunghissimo iter parlamentare, il 20 febbraio 1958: veniva abolita la regolamentazione statale della prostituzione e si disponevano sanzioni nei confronti dello sfruttamento e del favoreggiamento della prostituzione.\nIl primo atto parlamentare di Lina Merlin era stato quello di depositare un progetto di legge contro il sesso in compravendita e l'uso statale di riscuotere la tassa di esercizio. Un incentivo alla sua azione legislativa venne dall'adesione dell'Italia all'ONU. In virt\u00f9 di questo evento, il governo dovette sottoscrivere diverse convenzioni internazionali tra cui la Dichiarazione Universale dei Diritti dell'Uomo (del 1948) che, tra l'altro, faceva obbligo agli Stati firmatari di impedire la tratta degli esseri umani e l'aggiuntiva \"Convenzione sulla soppressione del traffico di persone e lo sfruttamento della prostituzione altrui\" (1949/1951).\nIl Partito Socialista Italiano di allora intendeva, come conseguenza della ratifica di questi trattati, abolire le case di tolleranza gestite dallo Stato. Tuttavia, l'allora ministro degli Interni Mario Scelba aveva smesso di rilasciare licenze di polizia per l'apertura di nuove case gi\u00e0 dal 1948. La proposta di legge presentata dalla Merlin fu l'unica al riguardo. La Merlin ribad\u00ec nel dibattito parlamentare come l'articolo 3 della Costituzione italiana sancisse l'uguaglianza di tutti i cittadini di fronte alla legge e l'articolo 32 annoverasse la salute come fondamentale diritto dell'individuo; veniva citato inoltre il secondo comma dell'articolo 41, che stabilisce come un'attivit\u00e0 economica non possa essere svolta in modo da arrecare danno alla dignit\u00e0 umana.\nDibattito e schieramenti finali.\nAlcuni dissidenti del PSI, come il medico Gaetano Pieraccini, pur essendo d'accordo nell'eliminare lo sfruttamento in s\u00e9, consideravano inestirpabile il fenomeno in s\u00e9, e volevano che comunque la prostituzione restasse regolamentata, anche senza il sistema delle case chiuse; affermavano che relegare nell'ombra il tutto poteva anche essere peggio e portare conseguenze disastrose per la salute pubblica, aumentando persino lo sfruttamento. Pieraccini afferm\u00f2 che \u00abper evitare la prostituzione, dovremmo essere costruiti come gli animali inferiori, ad esempio il corallo, che \u00e8 asessuale e non ha il sistema nervoso\u00bb; sempre nel PSI, Eugenio Dugoni ebbe scontri verbali durissimi con la Merlin.\nBenedetto Croce (Partito Liberale Italiano) aveva detto che qualsiasi male ci fosse nelle case di tolleranza era comunque minore che nel caso fossero state abolite: \u00abEliminando le case chiuse non si distruggerebbe il male che rappresentano, ma si distruggerebbe il bene con il quale \u00e8 contenuto, accerchiato e attenuato quel male\u00bb. Il PLI riteneva inoltre la legge Merlin un'indebita intrusione dello Stato in decisioni morali e lavorative personali, ma secondo i fautori la legge non impediva l'esercizio della decisione di prostituirsi, ma solo lo sfruttamento. Se alcuni consideravano le prostitute come criminali o asociali in cerca di facile guadagno, la Merlin puntava il dito contro i clienti dei bordelli, definiti \"corrotti\":\nUn altro senatore socialista, Gustavo Ghidini, parl\u00f2 di incostituzionalit\u00e0 della proposta di legge in quanto contraria proprio all'articolo 32 della Carta fondamentale dello Stato, comma 1: \"\u00abLa Repubblica tutela la salute come fondamentale diritto dell'individuo e interesse della collettivit\u00e0\u00bb\", in quanto la legge avrebbe diffuso le malattie veneree senza controllo. Entrambe le parti, interpretando ciascuno a sostegno delle proprie posizioni, si richiamarono come detto all'articolo 32, ma anche all'articolo 41: \nSecondo la Merlin, la prostituzione anche volontaria era dannosa per la dignit\u00e0 della donna, mentre secondo i fautori del modello vigente e della legalit\u00e0 del meretricio era un'attivit\u00e0 economica privata che era perci\u00f2 da lasciare libera e, previa libera decisione della lavoratrice e svolta in condizioni di legalit\u00e0 e sicurezza, non pregiudicava la dignit\u00e0 e la libert\u00e0 della donna (cosa peraltro sancita anche da pronunce giudiziarie dei decenni successivi, che definirono la prostituzione non sfruttata come un lavoro \"normale\"); la donna invece sarebbe stata pregiudicata se la professione di prostituta fosse stata collocata nell'illegalit\u00e0 o fuori da ogni controllo, rendendo la prostituta soggetta alla criminalit\u00e0. Nella proposta Merlin la punizione dei clienti e delle prostitute singole invece non fu ritenuta idonea, anche perch\u00e9 mancava in Costituzione qualsiasi norma cogente (come previsto dall'articolo 54) contro il mero consumatore di un'attivit\u00e0 non legale o contro il lavoratore, in essa \"sfruttato\" e quindi vittima, e contro la libera professionista, figura rientrante nella sfera delle libere scelte personali e inviolabili dell'individuo (articolo 2 e 13).\nTra i compagni di partito della Merlin, lo stesso Pietro Nenni era perplesso su molti aspetti della legge e l'onorevole Merlin, nel 1958, minacci\u00f2 quindi di rendere pubblici i nomi di esponenti socialisti tenutari di bordello. Tuttavia, nessuno di questi autorevoli oppositori pot\u00e9 votare la legge, a causa del lungo iter, ed essendo tutti deceduti prima del 1958, ad eccezione di Nenni e Ghidini (che per\u00f2 non era pi\u00f9 deputato).\nA detta della senatrice, le leggi che fino ad allora avevano regolamentato la prostituzione potevano e dovevano essere abolite, senza che a esse venisse sostituito alcun controllo o permesso di esercitarla in luogo pubblico. Occorsero circa dieci anni perch\u00e9 la sua proposta di legge percorresse l'intero iter legislativo. Nonostante avesse dalla propria parte una maggioranza di consensi, la legge incontr\u00f2 ostacoli di diverso genere durante il dibattito nelle aule parlamentari, dovendo essere ripresentata allo scadere di ogni legislatura e ricominciare i dibattiti tanto in aula quanto in commissione.\nA favore della legge si schierarono infine socialisti, comunisti, repubblicani, democristiani e alcuni socialdemocratici, mentre contrari furono liberali, radicali, missini, monarchici, la maggioranza dei socialdemocratici e vari dissidenti di partiti favorevoli (diversi socialisti, molti dei quali lasciarono il PSI per aderire al PSDI, alcuni repubblicani, qualche comunista, ecc.). Alla fine prevalse la posizione della Merlin e la legge fu votata dal Parlamento nel 1958.\nContenuto.\nLa legge stabiliva, nel termine di sei mesi dall'entrata in vigore della stessa, la chiusura delle case di tolleranza, l'abolizione della regolamentazione della prostituzione in Italia e l'introduzione di una serie di reati intesi a contrastare lo sfruttamento della prostituzione altrui.\nLa legge, proibendo l'attivit\u00e0 delle \"case da prostituzione\", puniva sia lo sfruttamento sia il favoreggiamento della prostituzione, in particolar modo \"chiunque in qualsiasi modo favorisca o sfrutti la prostituzione altrui\". La norma prescriveva anche la costituzione di un \"Corpo di polizia femminile\", che da allora in poi si sarebbe occupata della prevenzione e della repressione dei reati contro il buon costume (sanzionati anche dalla stessa legge Merlin come \"libertinaggio\") e della lotta alla delinquenza minorile.\nI risvolti sociali.\n Molti di questi luoghi furono riconvertiti in enti di patronato per l'accoglienza e il ricovero delle ex-prostitute. La tenacia di Lina Merlin nel portare avanti, fin dal momento della sua elezione, la propria lotta al lenocinio (favoreggiamento) inteso come sfruttamento di prostitute (e, di fatto, quindi decretare l'illegalizzazione della prostituzione) port\u00f2 all'approvazione dell'omonima e ampiamente discussa legge. L'avvenimento, che segn\u00f2 una svolta nel costume e nella cultura dell'Italia moderna, venne visto da alcuni come una svolta positiva, da altri col timore di alcune conseguenze quali gravi epidemie di malattie veneree e il dilagare delle prostitute nelle strade delle citt\u00e0, cosa che in effetti avvenne.\nPur essendo l'argomento per sua natura scabroso, e perci\u00f2 improponibile sui pudibondi mezzi di informazione dell'Italia degli anni cinquanta, nel Parlamento e nella societ\u00e0 si cre\u00f2 una spaccatura trasversale tra coloro che sostenevano l'opinione della Merlin, tra cui molti esponenti di area cattolica, e molti altri che invece opposero un atteggiamento di rifiuto totale e categorico.\nL'ostilit\u00e0 verso la Merlin dei tenutari di case di tolleranza, che si erano riuniti in un'associazione di categoria denominata APCA (Associazione Proprietari Case Autorizzate), e di tutti coloro che si opponevano alla sua proposta di legge, \nIl dibattito.\nLo scontro tra i favorevoli ed i contrari raggiunse comunque i banchi delle librerie quando la Merlin, insieme alla giornalista Carla Voltolina, moglie del deputato socialista e futuro Presidente della Repubblica Sandro Pertini, pubblic\u00f2 nel 1955 un libro intitolato \"Lettere dalle case chiuse\", nel quale - attraverso la prosa ingenua e spesso sgrammaticata delle lettere indirizzate alla Merlin dalle stesse sfortunate vittime della realt\u00e0 dei bordelli italiani - il fenomeno emergeva in tutto il suo squallore.\nSul fronte opposto il giornalista Indro Montanelli si batt\u00e9 pervicacemente contro quella che ormai veniva gi\u00e0 chiamata - e si sarebbe da allora chiamata - la legge Merlin. Nel 1956 diede alle stampe un polemico libello, intitolato \"Addio, Wanda!\", nel quale scriveva tra l'altro:\n Anche dopo l'approvazione il dibattito continu\u00f2 acceso.\nNel 1963 la legge fu investita dalla questione di legittimit\u00e0 costituzionale per quanto riguardava sia l'articolo 32 della Costituzione, sia, dal punto di vista formale, l'articolo 3, n. 8 della legge Merlin (specificatamente il reato di favoreggiamento della prostituzione), che secondo i giudici fiorentini avrebbe violato gli articoli 13, 25 e 27 della Costituzione poich\u00e9 formulato in maniera troppo generica, ma i giudici della Corte costituzionale reputarono invece corretta la formulazione della norma, con sentenza dell'anno successivo. Ci\u00f2 accadde altre volte nella storia repubblicana.\nDagli anni ottanta nel dibattito politico italiano hanno preso corpo numerose richieste per l'abrogazione - totale o parziale - della legge Merlin, giudicata non pi\u00f9 al passo con i tempi. La legge \u00e8 ritenuta da pi\u00f9 detrattori non idonea a gestire il fenomeno della prostituzione in Italia che, di fatto, rimane una realt\u00e0 presente e costante. In Italia, infatti, non \u00e8 considerato reato la vendita del proprio corpo, ma lo sfruttamento del corpo altrui anche se in ambiente organizzato. Ci\u00f2 ha permesso il proseguire, di fatto, della mercificazione corporale nelle strade oltre che nelle case, ma nella clandestinit\u00e0.\nInoltre, Negli anni novanta, soprattutto, si \u00e8 sviluppato il fenomeno della prostituzione legata all'immigrazione clandestina, esploso poi negli ultimi anni: la gran parte delle prostitute in strada sono infatti straniere.\nIl traffico di donne, talvolta anche minorenni, e i lauti guadagni del loro sfruttamento sono passati sotto il controllo delle mafie italiane e dei loro Paesi d'origine, sempre pi\u00f9 presenti queste ultime sul territorio italiano. \nAnche la normativa internazionale non considerava pi\u00f9 la prostituzione volontaria come attivit\u00e0 non dignitosa, e alcune organizzazioni per i diritti umani si sono poi schierate per la decriminalizzazione, ascoltando anche le esperienze e le istanze delle associazioni di persone che svolgono lavoro sessuale.\nQuesto anche poich\u00e9 le stesse Nazioni Unite hanno emesso alcune dichiarazioni - in deroga alla Convenzione del 1949 che raccomandava la proibizione della prostituzione organizzata in s\u00e9 - a tutela della sicurezza dei \"sex workers\" volontari. Nel dicembre 2012 il programma congiunto delle Nazioni Unite sull'Hiv/AIDS ha pubblicato un documento sulla \"Prevenzione e trattamento dell'HIV e di altre infezioni a trasmissione sessuale per i lavoratori sessuali nei paesi a basso e medio reddito\" in cui sono contenute le seguenti raccomandazioni e buone pratiche:\nSecondo l'ONU, sulla base di ci\u00f2, la prostituzione volontaria di persone adulte potrebbe essere tollerata e legalizzata, se non si figura come una tratta schiavistica (la quale era l'obiettivo della Convenzione) ma come una scelta professionale.\nIniziative legislative e referendum abrogativi.\nMolti hanno presentato nel corso degli anni proposte di legge per l'abolizione o l'attenuazione della legge Merlin, ad esempio i Radicali Italiani, la Lega Nord, La Destra e il Comitato per i Diritti Civili delle Prostitute guidato da Pia Covre e Carla Corso.\nIl ministro per le pari opportunit\u00e0 Mara Carfagna (Forza Italia-Popolo della Libert\u00e0) propose nel 2008 un disegno di legge proibizionista contro la prostituzione stradale, che per\u00f2 non arriv\u00f2 mai all'iter parlamentare. \nIl 27 luglio 2013 sulla Gazzetta ufficiale della Corte Suprema di Cassazione \u00e8 stato pubblicato il quesito referendario intitolato \"Volete voi che sia abrogata interamente la legge 20 febbraio 1958, n. 75, intitolata Abolizione della regolamentazione della prostituzione e lotta contro lo sfruttamento della prostituzione altrui?\".\nIl quesito \u00e8 stato depositato da Angelo Alessandri e Matteo Iotti (Progetto Reggio) e Luca Vezzani (PdL). L'iniziativa \u00e8 stata promossa da diversi sindaci di diverse citt\u00e0 italiane e la raccolta firme \u00e8 partita in alcuni comuni gi\u00e0 durante il mese di agosto 2013. Tuttavia la proposta si aren\u00f2 poich\u00e9 al 16 ottobre venne a mancare il numero necessario di firme per la proposizione del referendum.\nNel marzo 2014 venne presentato un disegno di legge da parte della senatrice Maria Spilabotte del Partito Democratico al fine di regolamentare il fenomeno, iniziativa che per\u00f2 non si \u00e8 mai concretizzata in una norma di legge, pur godendo dell'appoggio trasversale di molti gruppi, tra cui Lega Nord, Movimento 5 Stelle, Nuovo Centrodestra, PSI e Forza Italia.\nNello stesso mese la Lega Nord ha avviato una nuova raccolta firme. Dell'iniziativa \u00e8 stata data notizia sulla Gazzetta Ufficiale della Repubblica Italiana nn. 36 e 46 del 2014 e la scadenza per la raccolta \u00e8 stata fissata il 13 giugno 2014. Le firme sono state poi depositate alla fine del mese di giugno 2014. Di contraltare sono stati presentati anche disegni di legge per inasprire le sanzioni, come quello della deputata Caterina Bini (sempre del PD) nel 2016, proponendo l'introduzione del modello neo-proibizionista ai danni dei clienti.\nAlcuni comuni italiani, sul modello di dette legislazioni proibizioniste, hanno introdotto ordinanze che prevedevano pesanti multe per i clienti delle prostitute di strada, con possibile arresto in flagranza di reato (fino alla depenalizzazione di tali fattispecie) da parte della polizia municipale, per i reati di intralcio al traffico e atti osceni in luogo pubblico, ma spesso tali misure sono state ritenute incostituzionali e regolarmente le risultanti sanzioni sono state invalidate da pronunce giudiziarie, in quanto nemmeno la stessa legge Merlin prevede sanzioni di questo tipo e secondo l'art. 23 \"\u00abNessuna prestazione personale o patrimoniale pu\u00f2 essere imposta se non in base alla legge\u00bb\".\nNel 2017, basandosi sul decreto legislativo n. 46/2017 (cosiddetto decreto Minniti-Orlando sull'immigrazione clandestina), il sindaco di Firenze Dario Nardella (Partito Democratico) ha emesso un'ordinanza sul divieto di chiedere o accettare prestazioni sessuali a pagamento per strada, con pene dall'arresto fino a tre mesi e multe fino a 200 euro anche se il rapporto non si \u00e8 consumato.\nLa proposta di alcuni sindaci di zone a luci rosse nei loro comuni (ad esempio a Roma da parte di Ignazio Marino) sono peraltro sempre state abbandonate su richiesta dei prefetti perch\u00e9 in contrasto con la legislazione nazionale definita nella legge Merlin, che configurerebbe per i Comuni stessi (non titolari della facolt\u00e0 di legiferare su temi etici e di sicurezza avocati al solo Stato) il reato di favoreggiamento della prostituzione.\nGiurisprudenza e interpretazioni recenti sulla legge.\nLa Corte di Cassazione, con la sentenza 1\u00ba ottobre 2010, n. 20528, ha stabilito che la prostituzione tra adulti deve essere soggetta a tassazione, poich\u00e9 \u00e8 un'attivit\u00e0 \"lecita\". Di conseguenza, a partire dalla suddetta data in Italia, il meretricio avrebbe dovuto essere un'attivit\u00e0 tassabile a tutti gli effetti. La stessa Suprema Corte ha riconfermato, con la pronuncia 13 maggio 2011, n. 10578 che il meretricio \u00e8 effettivamente da considerare come \"un'attivit\u00e0 normale\" e con la medesima ha affermato che \"\u00abl'articolo 36 comma 34 bis della Legge 248/2006, facente capo alla Legge 537/1993 articolo 14 comma 4 ed all'articolo 6 comma 1 del D.P.R. 917/1986 T.U.I.R., ha implicitamente modificato la Legge 75/1958 agli articoli 7 e 3 comma primo numero 8, derogando i rispettivi dettami ai fini fiscali\u00bb\". Al riguardo della seguente pronuncia e della pronuncia del 31 luglio 2013, n. 33160, dovrebbero essere considerati non pi\u00f9 validi o desueti, ovviamente in certi limiti, anche gli specifici punti 2) e 3) dell'articolo 3 della legge Merlin che recitavano la punibilit\u00e0, per il reato di favoreggiamento della prostituzione, di: \nLa sentenza inoltre stabilisce che la prostituta ha il diritto moralmente ad essere pagata, con IVA a carico del cliente (tuttavia tale contrattazione, da un punto di vista civilistico sarebbe un contratto nullo e non impugnabile), e rende quindi legale la tassazione delle prostitute \"libere professioniste\" e l'affitto di appartamenti ad uso di prostituzione, se non c'\u00e8 sfruttamento, tuttavia non mette al sicuro i locatari dall'essere inquisiti, non avendo il precedente, in un sistema di civil law, validit\u00e0 di norma come in common law, ma solo funzione nomofilattica.\nParte della dottrina e giurisprudenza considera desueta la parte sul divieto di \"Adescamento ed invito al libertinaggio\" senza molestia o pagamento, specie dopo i cambiamenti culturali nel costume seguiti al sessantotto (cfr. la cosiddetta rivoluzione sessuale) e agli anni '80. Inoltre, nel 1981, fu abolito il Corpo di Polizia Femminile previsto dalla legge, ritenuto superfluo in seguito all'entrata delle donne nella normale Polizia di Stato e al rinnovamento della vecchia squadra del buon costume (divenuta in seguito \"Squadra di contrasto alla criminalit\u00e0 extracomunitaria e prostituzione\").\nAltre sentenze hanno definito come prostituzione anche i servizi senza contatto come i fenomeni del sesso virtuale e talvolta i servizi di massaggio erotico, mentre \u00e8 stato invece stabilito che certi tipi di contatto sessuale non siano configurabili come prostituzione, ad esempio la lap dance, definita una \"legittima forma d'arte\" dalla Cassazione anche quando \u00e8 condotta solo per l'eccitamento sessuale del pubblico. Gli spettacoli privati sono considerati leciti entro certi limiti. Nel caso i clienti consumino atti sessuali dopo l'esibizione erotica, alcune sentenze hanno considerato ci\u00f2 lecito se non c'\u00e8 costrizione ma libera scelta dell'artista, e se non c'\u00e8 pagamento apposito per tale atto (in questo caso sarebbe prostituzione), ed il fatto invece non costituirebbe reato in caso di rapporto non completo o semplice \"toccamento\". Tali atti sessuali non sarebbero considerati prostituzione sfruttata se messi in atto dalla ballerina, su propria iniziativa, per \"fidelizzare\" il cliente e incrementare il proprio guadagno personale (sentenza Cassazione 3 giugno 2017).\nQuestioni costituzionali.\nFin dal dibattito e da poco dopo l'approvazione, furono sollevate diverse questioni di costituzionalit\u00e0 della legge, sempre respinte dalle Corte costituzionale, unico organo giudiziario col potere di abrogare parti di legge. L'ultima volta \u00e8 avvenuto nel 2018, in seguito a sentenza della corte d'appello di Bari del 2017 (che in primo grado aveva respinto la questione di costituzionalit\u00e0 sollevata dagli avvocati difensori) sul c.d. processo \"escort\" Tarantini-Berlusconi, dopo che la corte barese ha rilevato una possibile incostituzionalit\u00e0 dei reati di reclutamento e favoreggiamento della prostituzione, in caso di prostitute consenzienti e non sfruttate, in relazione agli articoli 2 (diritti inviolabili, tra cui quello di disporre del proprio corpo) e 41 (libert\u00e0 di iniziativa economica) della Costituzione. La Corte Costituzionale con sentenza del 5 marzo 2019 ha dichiarato non fondate le questioni, ritenendo che non \u00e8 in contrasto con la Costituzione la scelta di politica criminale della legge Merlin di considerare lecita la prostituzione in s\u00e9 e di punire le condotte di terzi che la agevolino o sfruttino."}
{"id": "563362", "revid": "122305015", "url": "https://it.wikipedia.org/wiki?curid=563362", "title": "Spike (elettronica)", "text": "Con spike ci si riferisce ad una rapida variazione di tensione, pi\u00f9 precisamente ad un picco\ndi tensione e breve durata, tipicamente da pochi millisecondi a 100 ms e oltre. Tali spike attraversano il fusibile, che non fonde, e si riversano sulle apparecchiature elettroniche. Il livello di tensione misurato con speciali registratori grafici ad alta velocit\u00e0 ha raggiunto 4 kV e oltre. Sulle apparecchiature elettroniche non protette contro questo tipo di fenomeno, gli spike sono in grado di causare forti danni.\nCause.\nTipicamente, lo Spike si genera sulla rete di distribuzione all'atto della connessione o disconnessione di grandi tratte della rete stessa: per quanto tali eventi siano controllati, non \u00e8 possibile prevedere in modo significativo il comportamento di una rete elettrica eterogenea all'atto della sua connessione.\nGli spike possono inoltre essere conseguenze delle correnti di spunto di motori elettrici, ovvero delle correnti utilizzate dai motori all'avviamento per vincere la forza di inerzia che ne contrasta la partenza.\nConseguenze.\nQuesti eventi creano un flusso di corrente sulla rete elettrica che solo dispositivi appositamente predisposti sono in grado di contrastare (i fusibili, ad esempio, hanno un tempo di fusione troppo elevato perch\u00e9 possano essere efficaci su un fenomeno cos\u00ec istantaneo): talvolta, gli strumenti pi\u00f9 sensibili sono investiti da questo flusso di corrente (in quanto la maggior parte delle apparecchiature elettroniche sono stabilizzate in tensione piuttosto che in corrente) e sono quindi tipicamente soggetti a guasti della sezione di alimentazione (trasformatori o raddrizzatori).\nUn altro esempio di impianto in cui possono frequentemente originarsi spike \u00e8 quello dell'automobile: se un incauto amatore provasse a collegare direttamente un dispositivo elettronico alla batteria, al momento dell'accensione del motore potrebbero verificarsi dei picchi di tensioni elevati che rischierebbero di danneggiare o addirittura distruggere, a livello di componentistica elettronica, il dispositivo stesso.\nPer questo motivo, \u00e8 sempre consigliabile inserire un circuito di filtraggio tra il dispositivo e la batteria.\nIn informatica.\nIn informatica, gli alimentatori pi\u00f9 economici dei Personal Computer non dispongono di dispositivi adeguati a contrastare il fenomeno; negli alimentatori pi\u00f9 evoluti invece \u00e8 presente una protezione per questo tipo di fenomeni, talvolta affiancata ad una protezione contro gli sbalzi di tensione causati da fulmini.\nNella lingua Inglese.\nNella lingua Inglese il vocabolo Spike \u00e8 frequentemente usato per indicare un Picco ma significa anche chiodo, aculeo, spina, spuntone.\nSoluzioni.\nNon esistono soluzioni totali al fenomeno, l'utilizzo di un gruppo di continuit\u00e0 pu\u00f2 dare una protezione, ma solo se questo ha certe caratteristiche, quali: funzionamento con generazione della tensione indipendente dalla rete elettrica, on line senza commutazione,\ninoltre deve avere in ingresso un trasformatore per la separazione galvanica dalla rete. L'utilizzo di un gruppo di continuit\u00e0 del tipo a commutazione \u00e8 completamente inutile ai fini della protezione elettrica, sia contro gli spike, sia contro le variazioni \"lente\"\ndella tensione di rete.\nLa verifica della presenza di questa tipologia di disturbi su una rete elettrica \u00e8 possibile tramite strumenti definiti analizzatori di disturbi di rete, i quali possono registrare ora, minuto e secondo in cui si \u00e8 generato l'impulso, registrandone anche il livello, la durata e la forma d'onda; uno dei costruttori maggiormente specializzati in questo campo, presente sul mercato da decenni, \u00e8 lo statunitense DRANETZ. \nAltra soluzione \u00e8 quella di usare un componente come il Transil\nIl Transil ha un comportamento simile ad un diodo zener in quanto blocca la tensione ai suoi capi al valore per cui \u00e8 progettato ma, a differenza di quest'ultimo, serve per proteggere i circuiti elettronici dai picchi di sovratensione veloci e distruttivi.\nRispetto ad un diodo zener ha infatti un tempo di intervento pi\u00f9 veloce (spesso dell'ordine dei picosecondi) e un tempo di riapertura, dopo che il transitorio di sovratensione \u00e8 trascorso, generalmente molto maggiore."}
{"id": "563363", "revid": "7", "url": "https://it.wikipedia.org/wiki?curid=563363", "title": "Bordello", "text": ""}
{"id": "563364", "revid": "125194061", "url": "https://it.wikipedia.org/wiki?curid=563364", "title": "Modalit\u00e0 provvisoria", "text": "La modalit\u00e0 provvisoria \u00e8 una particolare modalit\u00e0 diagnostica di funzionamento di un sistema operativo durante la quale la quasi totalit\u00e0 dei \"driver\" delle periferiche, e programmi di autoavvio, non vengono avviati, ma vengono avviati solo driver e servizi di base che consentono di avviare il sistema.\nQuesto tipo di apertura consente a volte di poter eliminare delle applicazioni virali altrimenti non eliminabili, e di poter risolvere eventuali problemi software e hardware relativi al sistema operativo.\nIl sistema operativo in modalit\u00e0 provvisoria.\nMicrosoft Windows, macOS ed alcune distribuzioni Linux come Ubuntu sono esempi di sistemi operativi che implementano una modalit\u00e0 provvisoria (in Mac OS X \u00e8 chiamato \"Avvio Provvisorio\").\nUn sistema operativo in modalit\u00e0 provvisoria possiede funzionalit\u00e0 ridotte ma permette di risolvere problematiche di avvio facilitato dal mancato caricamento automatico di componenti non essenziali al proprio funzionamento. Qualunque tentativo di abilitarli restituisce all'utente un messaggio di errore.\nUn sistema operativo che si avvia solo in modalit\u00e0 provvisoria potrebbe essere affetto da grossi problemi: dischi corrotti o installazioni configurate in modo inadeguato, che impediscono al sistema operativo di avviarsi in modalit\u00e0 normale.\nNonostante vari da un sistema operativo all'altro, la modalit\u00e0 provvisoria carica in memoria pochi moduli eseguibili, disabilitando di solito i driver delle unit\u00e0 periferiche, eccetto il minimo necessario per visualizzare informazioni o accettare input da tastiera.\nLa modalit\u00e0 provvisoria pu\u00f2 essere considerata una forma di sistema operativo in \"miniatura\" parallelo, ma che non condivide informazioni di configurazione con la modalit\u00e0 normale.\nPer esempio, sui sistemi operativi Windows l'utente pu\u00f2 scegliere di avviare una console di ripristino (una modalit\u00e0 testo limitata) utile per risolvere alcuni problemi. Questa funzionalit\u00e0, accessibile anche dal disco di installazione, \u00e8 separata dal sistema operativo principale ed \u00e8 in grado di risolvere le disfunzionalit\u00e0 rilevate nel sistema operativo, ma con i driver video, audio e di rete disabilitati.\nLa modalit\u00e0 provvisoria consente l'accesso a programmi di diagnostica che l'utente pu\u00f2 utilizzare per localizzare guasti e per salvaguardare il sistema operativo in modalit\u00e0 normale. La modalit\u00e0 provvisoria non \u00e8 funzionale, serve per la manutenzione e consente un accesso minimo.\nAccessibilit\u00e0.\nWindows.\nAlla modalit\u00e0 provvisoria del Sistema Operativo Windows si accede premendo il tasto F8 pi\u00f9 volte al momento del accensione vale soltanto per Windows XP Windows Vista e Windows 7. \nper le versioni pi\u00f9 recenti del Sistema Operativo Windows bisogna andare nelle impostazioni e selezionare avvio avanzato il sistema in seguito si avvier\u00e0 in una modalit\u00e0 avanzata che consente di effettuare diversi tipi di avvio. F8. oppure \u00e8 possibile accedere alla modalit\u00e0 provvisoria tenendo premuto il tasto MAIUSC e premere sul pulsante di riavvio senza rilasciare il tasto MAIUSC.\nUnix.\nTra i sistemi operativi Unix vi \u00e8 una modalit\u00e0 di avvio essenziale chiamata \"single-user mode\" (modalit\u00e0 a utente singolo), nel quale n\u00e9 i programmi daemons, n\u00e9 il sistema grafico X Windows vengono avviati. Viene concesso a un solo \"utente privilegiato\" di \"loggarsi\" per accedere ad un account di amministratore di sistema conosciuto come \"root\", al fine di ripristinare il sistema senza essere a conoscenza della precedente condizione.\nMac OS.\nSulle versioni 6,7,8 e 9 di Mac OS, vi \u00e8 una modalit\u00e0 provvisoria simile\nche si pu\u00f2 attivare premendo il tasto shift al momento dell'attivazione del sistema, ma senza estensioni. In macOS se si tiene premuto il tasto shift l'attivazione dell'Avvio Provvisorio avvia in background alcuni programmi di manutenzione, per esempio un programma di riparazione del file system, e in Mac OS 10.4, disabilita tutti i fonts situati nella direttrice /System/Library/Fons, spostando nel Cestino tutta la caches dei font solitamente memorizzata nella /Library/Caches/com.apple.ATS/(uid)/, dove per (uid) si intende un numero ID utente, per esempio 501, disabilita tutti i programmi di startup, qualsiasi \nProgramma di Collegamento ed \u00e8 in grado di resettare le password degli \naccount amministrativi. In Windows, la modalit\u00e0 provvisoria con rete \u00e8 una variante della modalit\u00e0 provvisoria, e la si pu\u00f2 utilizzare per risolvere eventuali problemi di rete. Nel sistema operativo OS X, l'Avvio Provvisorio comprende comunque il collegamento internet.\nApplicazioni dotate di Modalit\u00e0 Provvisoria.\nAnche diversi Software Applicativi offrono una modalit\u00e0 provvisoria: quella dell'interprete PHP offre misure di sicurezza ristrette. La modalit\u00e0 provvisoria di Mozilla Firefox consente all'utente di rimuovere le estensioni che potrebbero impedire il caricamento del browser. Anche Internet Explorer possiede una modalit\u00e0 priva di Add-on, e una modalit\u00e0 provvisoria."}
{"id": "563367", "revid": "7", "url": "https://it.wikipedia.org/wiki?curid=563367", "title": "Angelina Merlin", "text": ""}
{"id": "563368", "revid": "74801", "url": "https://it.wikipedia.org/wiki?curid=563368", "title": "Maceo Parker", "text": "Il suo nome \u00e8 ormai sinonimo di funk e soul, le sue collaborazioni con i grandi del genere hanno contribuito a scriverne la storia: da George Clinton a Bootsy Collins, oltre ovviamente al gi\u00e0 citato James Brown, fino alla pi\u00f9 recente collaborazione con Prince.\nIl 6 luglio 2009 si \u00e8 esibito all'Arena Civica di Milano, per il \"Milano Jazzin' Festival\" e il 30 luglio 2010 al Teatro della Fortuna di Fano, per \"Fano Jazz by the Sea\".\nNel 2011 \u00e8 stato inserito nella \"North Carolina Music Hall of Fame\". L'anno successivo ha ricevuto il \"Lifetime Achievement Award from Victoires Du Jazz\" a Parigi."}
{"id": "563371", "revid": "7", "url": "https://it.wikipedia.org/wiki?curid=563371", "title": "Diritto di sciopero", "text": ""}
{"id": "563375", "revid": "76726", "url": "https://it.wikipedia.org/wiki?curid=563375", "title": "Decuverso", "text": "Nome sbagliato - Wrong name"}
{"id": "563380", "revid": "767487", "url": "https://it.wikipedia.org/wiki?curid=563380", "title": "Discanto (album)", "text": "Discanto \u00e8 l'undicesimo album musicale del cantautore italiano Ivano Fossati, pubblicato nel 1990.\nLa registrazione \u00e8 stata fatta nei mesi di marzo, aprile e maggio 1990."}
{"id": "563391", "revid": "2020304", "url": "https://it.wikipedia.org/wiki?curid=563391", "title": "Transizione (transgenderismo)", "text": "Si definisce transizione il percorso che porta un individuo a smettere di vivere secondo ruolo di genere relativo al sesso biologico per arrivare a vivere pienamente nel genere in cui si identifica, che pu\u00f2 essere maschile, femminile o non binario. In Italia il termine \u00e8 riferito solitamente all'iter che comprende:\nIl processo di transizione comprende quindi il momento del coming out (sia esso personale o rivolto ad altri), la graduale transizione sociale e l'eventuale percorso di riassegnazione sessuale (il desiderio di intraprendere una transizione medica non accomuna tutte le persone trans). Non necessariamente in questo ordine.\nIl processo di transizione non \u00e8 da confondersi in nessun modo col crossdressing, in quanto quest'ultimo riguarda un'attivit\u00e0 ludica improntata sull'espressione di genere, mentre la transizione si basa sull'identit\u00e0 di genere.\nLa legge.\nIn Italia, dopo una mobilitazione del Movimento Identit\u00e0 Trans e dei Radicali, che sensibilizz\u00f2 l'opinione pubblica sulla questione, si arriv\u00f2 alla legge 164 del 14 aprile 1982. Questa legge riconosce alle persone transessuali la loro condizione e ne riconosce il sesso di transizione. La legge recita all'art. 3: \nNella teoria, dunque, nel caso il medico non ritenga necessario l'intervento chirurgico per raggiungere l'equilibrio, in Italia \u00e8 possibile comunque ottenere il cambiamento dei dati anagrafici, come ha chiarito una sentenza del Tribunale di Roma nel 2012. Nei fatti, si \u00e8 sempre data una interpretazione rigida della legge e si \u00e8 dunque sempre ritenuto necessario l'intervento chirurgico al fine dell'adeguamento dei dati anagrafici.\nLa \"Piccola soluzione\" e la \"Grande soluzione\".\nCome obiettivo di massima della mobilitazione da parte del Movimento Identit\u00e0 Trans e dei Radicali si consider\u00f2 la legge tedesca (10 settembre 1980, I, nr.1654), che prevedeva due \"tappe\", chiamate \"soluzioni\":\nPi\u00f9 di recente, in Spagna \u00e8 stata approvata una legge che consente il cambiamento del nome sui documenti senza dover intervenire chirurgicamente sul proprio corpo e senza procedure giudiziarie. I requisiti rimangono una diagnosi di \"disforia di genere (DIG)\" e che la persona richiedente si sia sottoposta almeno da due anni a terapia ormonale, ad eccezione dei casi in cui per motivi certificati, di salute o di et\u00e0 non si possa accedere al trattamento suddetto.\nL'iter legale oggi.\nLa legge 164 del 14 aprile 1982 non prevede un regolamento di applicazione, quindi - - la procedura giudiziaria \u00e8 frutto di un'interpretazione tendenzialmente condivisa, che lascia comunque ampi vuoti. La legge non descrive una \"normalit\u00e0\" acclarata n\u00e9 una \"diversit\u00e0\" certa da correggere, non si esprime in modo rigoroso e restrittivo, quindi d\u00e0 luogo alla possibilit\u00e0 di non uniformarsi del tutto agli stereotipi di genere.\n(si preferisce allegare una perizia tecnica favorevole da un perito di parte accreditato presso il Tribunale stesso).\nSi pu\u00f2 osservare che rimane difficile eliminare ogni traccia che riguardi il nome ed il sesso originari, nonostante sia questa un'intenzione alla base della legge: i curricula scolastici ed accademici, alcuni attestati e certificazioni in alcuni casi non sono riscrivibili. Ed anche nel caso di figli biologici si rende impossibile la ri-certificazione.\nGli interventi fisici.\nIl pi\u00f9 antico intervento di cui si abbia un resoconto storico (la cui veridicit\u00e0 \u00e8 peraltro contestata) sembra essere quello cui Nerone sottopose un giovane liberto, Sporo, dalle fattezze muliebri e simili a quelle di Poppea. Dopo la morte di quest'ultima, Nerone lo avrebbe fatto castrare e rivestire di abiti e belletti femminili, unendosi con lui in un vero e proprio matrimonio.\nTuttavia, non \u00e8 possibile, attualmente, impiantare gli organi genitali nell'individuo che ha cambiato sesso, ma si pu\u00f2 rimuovere il pene (transizione femminilizzante) o farsene trapiantare uno (transizione mascolinizzante)\nIl primo intervento documentato di cambio di sesso riguarda Lili Elbe, che si sottopose ad intervento nel 1930; la vicenda ispir\u00f2 il libro e l'omonimo film da esso tratto, \"The Danish Girl\"."}
{"id": "563394", "revid": "767487", "url": "https://it.wikipedia.org/wiki?curid=563394", "title": "Abbandono (religione)", "text": "L'abbandono, inteso come abbandono di s\u00e9 stessi ad un disegno di portata pi\u00f9 ampia, \u00e8, nell'ascetica e nella mistica, la disposizione dell'anima per cui essa si dona completamente a Dio, accettando senza preoccupazioni il corso degli eventi. L'abbandono, strettamente connesso con la fede, costituisce uno degli aspetti fondanti di molte religioni e forme di spiritualit\u00e0.\nCattolicesimo.\nOggetto sono in particolare le disposizione nascoste della divina volont\u00e0, per cui l'abbandono si distingue dall'obbedienza, che \u00e8 la conformit\u00e0 ai segni manifesti alla volont\u00e0 di Dio. \u00c8 considerato dai maestri di vita spirituale come la sintesi di tutte le virt\u00f9 teologali e cardinali, la \"virt\u00f9 delle virt\u00f9\".\nEsso \u00e8 descritto come la prima tappa del modo perfetto di avvicinarsi a Dio tramite la contemplazione, di cui esso \u00e8 il preludio. \nEsso implica la purificazione passiva attraverso cui si passa accettando le prove e le sofferenze permesse da Dio per recare le anime a S\u00e9.\nImplica anche la desolazione che opprime l'anima quando abbandona ci\u00f2 che tiene caro disordinatamente nelle creature, l'abbandono delle consolazioni naturali al fine di cercare Dio e la perdita per una volta della consapevolezza di forti ed ardenti impulsi di virt\u00f9 quali la fede, la speranza e la carit\u00e0; ed infine aridit\u00e0 o mancanza di fervida devozione nella preghiera ed in altre azioni spirituali.\nSecondo qualcuno, l'abbandono equivale alla \u201cnotte oscura\u201d descritta da san Giovanni della Croce, o al buio delle anime in purgatorio, senza luce, tra molti dubbi, rischi e pericoli.\n\u00c8 inoltre sbagliato esprimere una condizione dell'anima quieta, che esclude non solo ogni sforzo personale, ma persino i desideri e dispone di accettare il male con il motivo fatalistico che non pu\u00f2 essere aiutato.\nL'abbandono nel senso della teologia negativa della mistica renano-fiamminga ha influenzato il pensiero di Martin Heidegger al punto che nel 1959 il filosofo tedesco vi ha intitolato una conferenza, in tedesco \"Gelassenheit\"."}
{"id": "563399", "revid": "324026", "url": "https://it.wikipedia.org/wiki?curid=563399", "title": "Teoria del pazzo", "text": " \nLa teoria del pazzo (o del folle) \u00e8 una condotta di politica estera che punta a spaventare i propri nemici convincendoli che li si potrebbe attaccare con reazioni enormemente sproporzionate, cio\u00e8 da pazzi. \u00c8 stata attribuita a Richard Nixon, che ne fece un elemento fondamentale della propria interpretazione della politica estera americana, negli anni dal 1969 al 1974, in cui fu presidente degli Stati Uniti d'America.\nStoria.\nNoam Chomsky riporta un documento ufficiale USA (rapporto STRATCOM):\nChomsky contestualizza e interpreta questo passaggio in questo modo. In seguito al crollo dell'Unione Sovietica, gli Stati Uniti si sono trovati ad affrontare degli stati che prima erano inseriti in una delle orbite contrapposte di USA e URSS o comunque si tenevano nel mezzo (i paesi del mondo \u00abterzo\u00bb), e quindi erano relativamente sotto controllo, mentre adesso vi sfuggono e non vogliono assoggettarsi all'ordine mondiale guidato dagli USA (fra questi i cosiddetti \u00abStati canaglia\u00bb).\nPer avere influenza su questi paesi, gli Stati Uniti sentono la necessit\u00e0 di condurre una politica di deterrenza che a molti sembra risuscitare la cosiddetta teoria del pazzo, attribuita originariamente a Nixon (della cui politica estera sarebbe stata la pietra angolare), il quale avrebbe spiegato la propria gestione della guerra del Vietnam, apparentemente irrazionale, dicendo che voleva far credere che, essendo ossessionato dal comunismo, avrebbe potuto attaccare dovunque e con qualunque forza, anche contro gli stessi interessi degli USA, e che perci\u00f2 sarebbe stato meglio assecondarlo per evitare rischi. \nUsando questa strategia (di cui l'incursione in Cambogia del 1970 sarebbe stata una parte), Nixon convinse il governo del Vietnam del Nord a trattare la pace in quelle sessioni negoziali che avrebbero dato luogo agli accordi di Parigi nel 1973. \nIn realt\u00e0, pare che il concetto sia stato elaborato dal governo laburista di Israele negli anni cinquanta, il cui primo ministro pacifista, Moshe Sharret, lasci\u00f2 scritto nel proprio diario di alcuni esponenti del governo che \u00abparlavano a favore di atti di follia\u00bb, e che \u00abnoi diventeremo pazzi [se ci faranno arrabbiare]\u00bb. Tale formulazione di una politica del pazzo \"ante litteram\" era diretta in parte contro gli stessi USA, ritenuti all'epoca poco affidabili da parte israeliana.\nPolitiche di impiego di armi atomiche.\nUn ingrediente necessario della teoria del pazzo \u00e8 la disponibilit\u00e0 di armamenti pericolosi e inarrestabili, come le armi atomiche, che conservano perci\u00f2 sostanzialmente la stessa funzione che avevano ai tempi della guerra fredda: nessuna altra arma infatti pu\u00f2 sprigionare una simile potenza in tempi rapidi.\nMa ci\u00f2 che \u00e8 pi\u00f9 importante \u00e8 dimostrare con atti di forza che non \u00e8 poi tanto remota le possibilit\u00e0 che le si usi. Solo cos\u00ec si pu\u00f2 dare credibilit\u00e0 alle proprie minacce e pressioni internazionali sugli altri Stati del mondo. Infatti, secondo Chomsky il tutto si riduce a una questione di credibilit\u00e0.\nL'utilit\u00e0 delle armi nucleari \u00e8 effettiva solo se si abbandona la politica che ne prevede l'uso solo per difesa, stabilendo che potrebbero anche essere usate come misura preventiva. \nIn generale, tutte le guerre preventive rientrerebbero in questa strategia, compresa dunque la guerra in Iraq.\nA tale proposito, va segnalato come, nel corso degli anni '90 del XX secolo, gli Stati Uniti abbiano cambiato la propria politica in merito all'uso di armi nucleari: il Pentagono ha divulgato la \"Dottrina per le Operazioni Nucleari Congiunte\", dove si afferma, fra l'altro, che \u00abper massimizzare la capacit\u00e0 di dissuasione, \u00e8 essenziale che le forze americane si preparino effettivamente ad usare armi nucleari\u00bb, e in cui si prevede la possibilit\u00e0 di usarle in azioni militari preventive, in particolare contro nemici che si preparassero ad attaccare con armi di distruzione di massa o contro installazioni atte a produrle (si noti che l'applicazione di questa dottrina militare avrebbe consentito un attacco con armi nucleari ai tempi della guerra in Iraq, sulla base delle convinzioni degli Stati Uniti all'epoca).\nInoltre, le \"Direttive Presidenziali sulla Sicurezza Nazionale\" permettono al Presidente di ordinare un attacco con armi nucleari anche senza l'approvazione del Congresso degli Stati Uniti d'America."}
{"id": "563402", "revid": "54193", "url": "https://it.wikipedia.org/wiki?curid=563402", "title": "Teoria del folle", "text": ""}
{"id": "563409", "revid": "28592", "url": "https://it.wikipedia.org/wiki?curid=563409", "title": "Varlam Shalamov", "text": ""}
{"id": "563414", "revid": "93556", "url": "https://it.wikipedia.org/wiki?curid=563414", "title": "Task manager", "text": "In informatica, un gestore dei processi o anche gestore delle attivit\u00e0 (in inglese: \"task manager\") \u00e8 un'applicazione di un sistema operativo che permette di monitorare tutti i processi in esecuzione su un computer, sia quelli visibili ovvero direttamente utilizzati dall'utente, sia quelli che vengono eseguiti in \"background\".\nDescrizione.\nEsso \u00e8 presente praticamente in tutti i moderni sistemi operativi, siano essi dotati di interfaccia grafica o di interfaccia a riga di comando. Solitamente mostra le applicazioni e i processi in esecuzione e la quantit\u00e0 di RAM da essi utilizzata.\nSi tratta in genere di uno strumento molto utilizzato dai sistemisti sia su postazioni client che su postazioni server per la gestione delle risorse informatiche del sistema amministrato decidendo quali processi/programmi debbano essere terminati (in gergo \"\u00ab\"uccisi\u00bb) perch\u00e9 bloccano l'esecuzione di altri o saturano le risorse del sistema.\nNei sistemi operativi Microsoft.\nLe edizioni dei sistemi operativi Microsoft della famiglia Windows permettono di monitorare e controllare in modo separato le applicazioni aperte e i processi in esecuzione attraverso il programma Gestione attivit\u00e0.\nIn tali sistemi a Gestione attivit\u00e0 \u00e8 in genere assegnata una combinazione particolare e riservata di tasti da premere. Nei gi\u00e0 citati sistemi Windows questa combinazione \u00e8 ++ (oppure ++), che nei vecchi sistemi DOS attivava il riavvio a caldo della macchina.\nPer motivi di sicurezza questa \"hotkey\" non pu\u00f2 essere in alcun modo alterata o dirottata, essendo controllata direttamente da winlogon.exe, processo di sistema a livello del \"kernel\".\nNei sistemi operativi Unix e Unix-like.\nSui sistemi Unix e Unix-like il task manager su interfaccia a riga di comando si ottiene attraverso i comandi:\n top \no \n ps\nin tali sistemi per \"uccidere\" eventualmente un processo si usa poi il seguente comando:\n kill -9 &lt;pid_processo&gt;"}
{"id": "563416", "revid": "339392", "url": "https://it.wikipedia.org/wiki?curid=563416", "title": "Gruppo di omologia", "text": ""}
{"id": "563427", "revid": "1494169", "url": "https://it.wikipedia.org/wiki?curid=563427", "title": "Albert Hoffman", "text": ""}
{"id": "563428", "revid": "767487", "url": "https://it.wikipedia.org/wiki?curid=563428", "title": "Macram\u00e8 (album)", "text": "Macram\u00e8 \u00e8 il quattordicesimo album musicale di Ivano Fossati uscito nel 1996."}
{"id": "563430", "revid": "2074539", "url": "https://it.wikipedia.org/wiki?curid=563430", "title": "The Tannahill Weavers", "text": "I Tannahill Weavers sono un gruppo di musica celtica scozzese.\nBiografia.\nSi formano a Paisley nel 1968 e nel corso del tempo hanno pi\u00f9 volte cambiato formazione. Il gruppo prese (in parte) il nome da Robert Tannahill (poeta, 1774-1810) anch'egli nativo di Paisley. Prediligono uno stile etno-folk, rispetto a molti altri gruppi di musica celtica moderna, che usano contaminazioni rock, heavy metal, techno, campionature elettroniche e quant'altro possa offrire la musica contemporanea. Sono conosciuti in tutto il mondo, avendo tenuto concerti in tutti e cinque i continenti.\nIl nome della band (I tessitori Tannahill), oltre che al poeta gi\u00e0 citato, \u00e8 riferito anche alla produzione di tessuti (in particolare scialli in seta) che resero famosa Paisley."}
{"id": "563434", "revid": "729019", "url": "https://it.wikipedia.org/wiki?curid=563434", "title": "RIM-2 Terrier", "text": "Il RIM-2 Terrier fu il primo dei missili \u2018T' ad entrare in servizio. Era un'arma a medio raggio con struttura aerodinamica molto avanzata grazie ad alette che lo percorrevano per gran parte della lunghezza e superfici di controllo in coda. Era dotato di razzo di accelerazione, con gittata iniziale di appena 18\u00a0km, ma le ultime versioni raggiungevano i 74. Sostituito dagli SM-1ER.\nGenesi: I primi SAM.\nDurante l'ultimo anno di guerra, gli Alleati acquisirono un vantaggio schiacciante sull'Asse. Ma nonostante tale potere, vi erano anche dei problemi. I tedeschi iniziarono a schierare missili e jet da combattimento, e di questo ne fecero soprattutto le spese gli inglesi.\nMa agli americani non avevano impressionato tanto queste innovazioni, quanto la tecnica suicida Kamikaze che trasformava in missili guidati anche vecchi aeroplani da combattimento. Le armi da 127\u00a0mm erano spesso troppo lente per fermare totalmente questi attacchi, mentre anche i cannoni da 20 e persino da 40\u00a0mm non sempre erano sufficienti per fermare gli aerei giapponesi, che solo nel caso della disintegrazione strutturale potevano essere neutralizzati: i piloti suicidi non avevano preoccupazione di dover rientrare alla base, e andavano all'attacco anche di fronte al muro di traccianti delle navi americane.\nLe normali mitragliere contraeree spesso non bastavano a disintegrare un aeroplano, sebbene quelle da 40\u00a0mm fossero ragionevolmente efficaci. Un nuovo cannone automatico, con spoletta di prossimit\u00e0 e radar di tiro era in procinto di entrare in servizio, ma restava comunque il dubbio che l'era dei cannoni antiaerei fosse nella fase del tramonto, viste le prestazioni di missili e jet previsti nel futuro.\nMa come fare per andare di pari passo con l'evolversi della minaccia? La domanda sul miglior modo di difendersi dagli attacchi aerei non era di facile risposta. La nave era e rimane un bersaglio facile e visibile anche da grande distanza. Per la difesa vi era solo l'aumento del numero di mitragliere e cannoni, stipati per ogni dove, nonch\u00e9 la manovra evasiva (tipicamente, mettere la prua sul bersaglio).\nLa soluzione migliore sarebbe stata quella di avere armi guidabili fin sul bersaglio. La prima delle varie generazioni di ordigni che vennero realizzati con questo criterio era data dal grosso missile Lark (armonica a bocca), subsonico ma con ben 45\u00a0km di raggio, e il Little Joe, molto pi\u00f9 economico e semplice (era in pratica un grosso razzo ausiliario di decollo provvisto di una testata di 45\u00a0kg e un primordiale sistema di radiocomando), 4\u00a0km e 650\u00a0km/h. Questi missili, sviluppati rapidamente per l'emergenza Kamikaze, non arrivarono in tempo per la guerra, ma vennero costruiti e usati in piccola quantit\u00e0, riuscendo ad abbattere aerei Grumman F6F Hellcat e Grumman F4F Wildcat radiocomandati. Si trattava di apparecchi di discrete prestazioni, ma molto inferiori ai nuovi jet, per cui il futuro della difesa aerea era ancora da tracciare.\nGli inizi: il programma Bumblebee.\nLa domanda a cui il professor Merle Tuve, della Johns Hopkins University, dovette rispondere era: 'quale \u00e8 il modo migliore per difendere una grande nave da un attacco aereo'? Il professor Tuve era un accademico scelto dalla Marina americana come capo di un gruppo preposto allo studio di una nuova generazione di sistemi di difesa aerea.\nL'US Navy aveva troppe difficolt\u00e0 a sviluppare, con i soldi e i tecnici 'di casa', sistemi pi\u00f9 avanzati del Lark e del Little Joe. La scelta, a quel punto, era quella di rivolgersi all'industria oppure alla ricerca avanzata del mondo accademico. Venne prescelta quest'ultima via, forse perch\u00e9 si riteneva pi\u00f9 economico rivolgersi ad enti come il laboratorio di fisica applicata della J.O. University, di cui Tuve era direttore.\nMa la domanda, nonostante la semplicit\u00e0 espositiva, era in verit\u00e0 estremamente vasta e impegnativa, e la difficolt\u00e0 di trovare una risposta pratica cominci\u00f2 a diventare evidente quando iniziarono le prove pratiche, che in parte vennero fatte nel laboratorio di fisica universitario, ma la maggior parte dovette essere assegnata all'industria privata, una volta individuate le linee di sviluppo generali.\nIl programma di ricerca e sviluppo delle nuove tecnologie necessarie per trovare la soluzione inizi\u00f2 rapidamente, pare gi\u00e0 nel 1944, e chiamato 'bumblebee', \u00e8 risultato il pi\u00f9 grande e costoso fino ad allora svolto sugli armamenti della Marina americana, rimasto anche in seguito tra i pi\u00f9 impegnativi della storia della tecnica. Sebbene dimenticato nel corso degli anni, esso ha dato origine alle grandi famiglie di missili contraerei navali i cui discendenti, a 60 anni di distanza, sono ancora installati in navi di nuova costruzione. Essi hanno conservato solo la struttura di base, ma questa, evidentemente, si \u00e8 dimostrata assai efficiente per le alte velocit\u00e0. Tra un Terrier D e un missile Standard SM-2ER \u00e8 difficile distinguere la differenza.\nNel corso degli anni quaranta si svilupp\u00f2 una massa di sperimentazioni che comport\u00f2 esborsi considerevoli, ma un problema aggiuntivo fu l'avversione dell'aeronautica americana, all'epoca in feroce competizione con la Marina sia per i fondi disponibili, bruscamente crollati nel dopoguerra, sia per un motivo di strategia (bombardieri strategici o portaerei?) e di prestigio.\nQuando l'US Navy apr\u00ec un poligono a Point Mogu, rimasto uno dei centri sperimentali pi\u00f9 importanti, la richiesta di 50 milioni di dollari venne ferocemente avversata dall'USAAF. Il gruppo del professor Tuve, nel frattempo, pass\u00f2 da 11 persone, lo staff iniziale, a oltre un migliaio, pi\u00f9 gli addetti impiegati dall'industria. Sotto ogni aspetto, gli studi sulla materia della difesa aerea navale oltrepassarono le conoscenze tecniche dell'epoca.\nAnzitutto venne sviluppato il missile, che nel caso del Lark era ancora assai primordiale. Soprattutto si stabil\u00ec che bisognava disporre di armi supersoniche, con delle sollecitazioni strutturali e una potenza propulsiva esuberante. Ma vennero studiati anche i sistemi di movimentazione meccanica, elevatori, rampe di lancio, e cos\u00ec via. I radar vennero a loro volta sviluppati, ma essi erano gi\u00e0 pi\u00f9 maturi dei missili che avrebbero dovuto guidare, con una portata di decine o anche centinaia di chilometri.\nIl programma vide una serie di missili sviluppati, la serie T, che cominci\u00f2 con il Talos a statoreattore. Subito dopo venne la volta del Terrier, un'arma che era totalmente a razzo, sia con un impulsore che un motore di sostentamento a propellente solido. Esso venne sviluppato sulla scorta delle tecnologie del missile Talos, ma entr\u00f2 in servizio un anno prima per la maggiore semplicit\u00e0 e soprattutto per le pressioni del dipartimento della Difesa statunitense.\nIl prototipo venne designato SA-N-7 Terrier, montato per la prima volta nel novembre 1949 e lanciato il successivo 16 febbraio dal poligono di China Lake.\nIl nuovo missile venne sviluppato in fretta e l'arma di serie venne approntata nel 1953 con il nome di BW-1, sperimentato nel 1954 dalla corazzata Mississippi e infine operativo nel 1956, primo missile antiaereo navale al mondo, inizialmente sugli incrociatori Canberra e Boston. Da notare che la Guerra di Corea era appena finita, ed essa fu realmente l'ultima delle guerre convenzionali, prima dell'avvento dell'era missilistica.\nL'industrializzazione venne affidata alla Convair, poi confluita nella General Dynamics, che divenne poi la ditta produttrice per i decenni a venire.\nTecnica.\nIl missile descritto in questa sezione \u00e8 quello risultato della prima versione di serie, il RIM-2C.\nEsso era dotato di una struttura in acciaio tubolare, con una punta sensibilmente appuntita, ma non in maniera eccessivamente marcata, come accadeva in armamenti terrestri (il MIN-14 Nike Hercules, l'altro programma missilistico SAM di grande successo di quegli anni).\nIl sistema di ricerca era radar, con guida su fascio direttore. La nave lanciava il missile e lo guidava nella rotta verso il bersaglio facendolo restare al centro del fascio di onde strettamente direzionali di un apposito radar. Ovvero, il missile non \"vedeva\" direttamente il bersaglio illuminato dal fascio di onde radar, ma si metteva nella giusta rotta \"sentendo\" il fascio di onde elettromagnetiche con le sue antenne e manovrando per restare al centro dello stesso.\nIn tal caso, era la nave che decideva dove il missile dovesse dirigersi, e questo richiedeva un sistema di guida pi\u00f9 semplice e meno \"intelligente\" per la componente missilistica vera e propria. Peraltro era anche un sistema pi\u00f9 rudimentale e per molti versi, inferiore alla guida semiattiva, che pure in alcuni sistemi era contemplata. Addirittura vi fu un modello di Lark, che pure non era molto pi\u00f9 grande, che aveva un radar autonomo nel muso.\nIl Terrier aveva una struttura con alette cruciformi, con struttura allungata su circa met\u00e0 del corpo, molto compatte perch\u00e9 di ridotta apertura, mentre era in proporzione molto rilevante la superficie portante. Esse erano cos\u00ec caratterizzate da una ridotta resistenza aerodinamica, specie rispetto alla superficie, e quindi erano ideali per il volo efficiente in regimi altamente supersonici. Esse servivano anche per stabilizzare il missile, mentre le alette di coda, altre 4 cruciformi molto pi\u00f9 tozze e corte, a freccia composita sul bordo d'entrata e semplice su quello d'uscita (ovvero, erano grossomodo triangolari), servivano per le manovre in direzione e profondit\u00e0.\nPer la propulsione vi era un booster di accelerazione, con diametro maggiore del corpo missile e 4 grandi alette stabilizzatrici, e un razzo, anch'esso a propellente solido, di sostentazione nella parte posteriore del missile Terrier.\nLa testata aveva un peso di circa 100\u00a0kg, era a frammentazione e sistemata pi\u00f9 o meno a met\u00e0 dell'arma.\nIl Lanciatore Mark 10.\nLe rampe di lancio erano un motivo di interesse non minore. Con il tempo il tipo pi\u00f9 impiegato divenne l'Mk 10, stabilizzata contro i movimenti del mare, che in uno dei suoi vari modelli pesava ben 182 tonnellate. Con i suoi bracci meccanici ospitava una coppia di missili, prelevati con appositi elevatori, dal deposito sottostante, che poteva avere fino a 60 ordigni stipati verticalmente. La cadenza di fuoco, tutt'altro che entusiasmante, era di un missile per rotaia ogni 30 secondi, ovvero 4 missili al minuto. Un paio di radar per la guida dei missili erano sistemati sulle sovrastrutture e ciascuno poteva ingaggiare un bersaglio, per cui non vi era la necessit\u00e0 di avere una cadenza di tiro molto alta, perch\u00e9 i sistemi di fuoco non potevano in nessun caso ingaggiare un gran numero di aerei (o missili) in breve tempo, essendo limitati a un massimo di 2 per volta.\nNaturalmente, tutto questo era vero quando i sistemi funzionavano bene, ma la complessit\u00e0 dei sistemi era molto difficile da tenere sotto controllo.\nVersioni.\nIl missile SAM-7-N BW-0, poi conosciuto come RIM-2A, versione originale, guida su fascio, era il Terrier originale. Esso era un'arma antiaerea abbinata alla guida dei radar di bordo designati con la sigla SPG, nelle loro varie versioni.\nBW significa Beam riding, Wing controlled. La prima delle caratteristiche \u00e8 quella del sistema di guida, la seconda significa che il missile era controllato dalle principali superfici aerodinamiche, quelle anteriori. La configurazione era infatti totalmente diversa da quella del RIM-2C e successivi, perch\u00e9, come detto, partiva dalle tecnologie del Talos, sia pure con un motore del tutto diverso.\nLe sue prestazioni erano migliorate rispetto al Lark, ma non in tutti gli ambiti. Infatti la gittata era inferiore perch\u00e9 il primitivo ma subsonico Lark era capace teoricamente di ben 55\u00a0km, mentre il BW-0 Terrier aveva un motore a razzo che permetteva mach 1,8, ma la gittata era praticamente limitata a circa 18\u00a0km soltanto. Le quote d'ingaggio erano poi variabili tra un massimo di 12200\u00a0m (40.000 piedi), ad un minimo di ben 1525 (5000 piedi). Il BW-0 era quindi capace, nonostante la massa di oltre 1 tonnellata, di prestazioni inferiori a quelle del Sea Sparrow del decennio successivo, e non garantiva assolutamente nulla se l'attaccante avesse portato l'azione a quote medio-basse.\nIl successivo tipo era il BT-2, poi RIM-2B. Esso era solo una modesta revisione del precedente. Il peso dell'arma era di 480\u00a0kg, quello del booster di 584\u00a0kg. Sia il BW-0 che il BW-1 erano capaci di ingaggiare solo bersagli subsonici.\nIl BT-3, poi RIM-2C era la prima versione realmente operativa, ed essa entr\u00f2 in servizio nel 1956. Aveva un motore a razzo pi\u00f9 potente, che portava la velocit\u00e0 a mach 3, ma anche la configurazione aerodinamica venne rimaneggiata. La struttura era adesso con alette fisse allungate, mentre la designazione originale BT-3, significava che era la terza versione del missile, sempre su guida su fascio radar (beam-riding) ma stavolta le superfici di controllo erano solo quelle in coda.\nLa gittata era aumentata, per queste ragioni (potenza e aerodinamica) di 27\u00a0km. Il missile entr\u00f2 in servizio pienamente operativo, su alcune navi del periodo bellico ammodernate, nel 1956.\nBT-3 A, poi RIM-2D, arriv\u00f2 poco tempo dopo. Si trattava di un missile simile, con capacit\u00e0 anche contro bersagli di superficie fino a forse una ventina di km di distanza, purch\u00e9 fossero chiaramente agganciabili con il radar. La gittata aument\u00f2 da 15 a 20 miglia nautiche (37\u00a0km), per cui quest'arma divenne un sistema decisamente temibile, almeno sulla carta. Esso entr\u00f2 in linea nel 1958.\nBT-3(N), (poi RIM-2(N)), versione nucleare della precedente, una delle prime armi missilistiche tattiche con tale possibilit\u00e0. Essa aveva una carica W45 a fissione da appena 1Kt. (1000 tonnellate di tritolo). Incredibilmente, questo missile ha continuato a prestare servizio nei decenni successivi.\nNel frattempo entrata in fase di sperimentazione, dal 1957, una nuova versione del Terrier, chiamata HT-3, caratterizzata dalla guida semiattiva sviluppata subito per il Tartar. Questo modello, chiamato H per l'appunto per il tipo di guida radar-semiattiva (H sta per Homing, ovvero la capacit\u00e0 di autoguidarsi sul bersaglio tipica delle armi semiattive).\nQuando questa entr\u00f2 in linea, non \u00e8 ben chiaro. Alcune fonti la danno gi\u00e0 nel 1957, ma allora il BT-3 e successivi non avrebbero avuto senso. Quello che \u00e8 certo \u00e8 che questo nuovo missile, chiamato RIM-2E, aveva una portata di 37\u00a0km, ma l'ultimo modello, la versione RIM-2F, era caratterizzata da una gittata di 75\u00a0km circa (40 miglia nautiche).\nEssa aveva un motore di sostentamento pi\u00f9 potente, e non meno importante, una batteria di maggiore durata. Spesso, infatti, nei missili superficie-aria e aria-aria sono le batterie che decidono la gittata effettiva, perch\u00e9 i motori a razzo hanno una durata limitata e non possono potenziare le batterie di bordo, mentre il controllo dell'arma e l'azionamento dei sensori richiedono quantit\u00e0 elevate di energia.\nLa versione era chiamata HTR-3, R stava per retrofit, perch\u00e9 molti missili erano derivati da versioni precedenti aggiornate. La gittata era 4 volte quella dei primi modelli, mentre il peso era di 525\u00a0kg.+825 del booster, sempre a camera di combustione singola e senza alette. Peraltro, la lunghezza diminuiva di 25\u00a0cm, ovvero 8 metri in tutto. La lunghezza del missile vero e proprio era di 4,115\u00a0m, il diametro di 343\u00a0mm, quello del booster invece, di 457\u00a0mm.\nLa quota di ingaggio variava tra 152 e 24385\u00a0m, consentendo migliori capacit\u00e0 di ingaggio contro ogni tipo di bersaglio, anche se non a volo radente. La produzione cess\u00f2 nel 1966, dopo circa 8000 Terrier realizzati in un decennio circa (esclusa la fase di ricerca e sviluppo, iniziata nel 1949).\nRiassunto delle versioni e delle complesse denominazioni adottate. Notare che la designazione SAM-N-7 rimase in teoria davanti alle sigle che sono qui sotto menzionate, ma in pratica essa non \u00e8 stata a lungo riportata e il missile \u00e8 rimasto noto solo come RIM-2 Terrier. La definizione RIM-2 venne introdotta nel 1963:\nOperativit\u00e0.\nIl Terrier, concepito come missile da difesa aerea di navi di medio-grande dislocamento, era nato con le tecnologie del Talos, ma poi si evolse autonomamente, diventando un'arma con una struttura aerodinamica ideale per un missile relativamente piccolo per massimizzare la gittata e la velocit\u00e0 riducendo la resistenza grazie ad alette di ridotta apertura ma di elevatissima corda.\nQuesto tipo di configurazione \u00e8 rimasto un modello per la produzione successiva di missili americani, sia superficie aria che aria-aria a lungo raggio come l'AIM-54 Phoenix. Persino l'ultima generazione di missili Sea Sparrow, l'ESSM, ha una configurazione Terrier. Va detto che se l'efficienza aerodinamica \u00e8 elevata, la maneggevolezza di questi missili \u00e8, a causa della limitatezza delle superfici di controllo, probabilmente inferiore ad altre configurazioni. Anche i missili francesi Super R.530 hanno comunque adottato questo tipo di architettura, come anche i pi\u00f9 recenti MICA come persino gli Aster, i SAM franco-italiani di ultima generazione.\nI missili Terrier iniziarono la loro carriera con navi ancora di vecchio tipo ammodernate (addirittura, il primo lancio avvenne da una corazzata di vecchio modello), ma ben presto ci si accorse che l'arma non era pienamente integrabile con i vecchi scafi, e fu necessario progettare nuove navi. Inizialmente vennero costruite come fregate missilistiche, ma per il dislocamento tra le 6.000 e le 10.000 tonnellate esse vennero poi pi\u00f9 giustamente ribattezzate come incrociatori missilistici. Tra le navi che ebbero il Terrier, vi fu l'incrociatore Long Beach nucleare, con ben 2 rampe e un dislocamento paragonabile a quello dei pi\u00f9 grandi incrociatori convenzionali del periodo bellico.\nLe costruzioni navali che ebbero il Terrier erano soprattutto le unit\u00e0 della Classe Leahy e quelle della Classe Belknap, 9 ciascuna, e la versione nucleare (1 esemplare) delle stesse. Anche alcuni grandi caccia ebbero questi missili, e anche la portaerei America, con 2 rampe a poppa, ne ebbe come unico armamento (con campo di tiro inesistente a prua), anche se dopo li sostitu\u00ec con i Sea Sparrow.\nIn Italia vennero dotati con i Terrier, il Garibaldi dopo i lavori di trasformazione, i due incrociatori portaelicotteri classe Doria e il Vittorio Veneto, dotati ciascuno con una rampa. La rampa presente in genere era una del tipo Mk 10, ma anche tipi diversi come l'Mk 20 Aster, con 3 magazzini coassiali da 20 missili l'uno, che trovarono posto ad esempio sul Veneto e sui Belknap.\nOgni lanciamissili, con 40 o talvolta 60 missili, era abbinato a 2 radar di illuminazione come quelli del tipo SPG-55, che a loro volta contavano sui radar di scoperta come l'SPS-40/48 tridimensionale e un SPS-49 bidimensionale a lunga portata per la scoperta del bersaglio.\nQuindi la sequenza d'ingaggio teorica era la seguente: scoperta con l'SPS-49 a lungo raggio, acquisizione precisa (quota) con l'SPS-40/48, identificazione con l'IFF, lancio con la guida dei radar SPG-55B o similari.\nSe il Terrier doveva la sua nascita all'enorme missile Talos a statoreattore, di cui inizialmente fu una sorta di versione a razzo, poi diede a sua volta la base al successivo Tartar, che ebbe la stessa configurazione del Terrier BT-3, ma senza booster di accelerazione, cosa che riduceva la lunghezza a meno della met\u00e0 e il peso a un terzo, grossomodo. In questo modo il missile diventava fattibile per le navi come i cacciatorpediniere e poi le grosse fregate. Da notare che i destini si accavallavano, perch\u00e9 il BT-3 doveva la sua guida semiattiva agli sviluppi del programma Tartar. Praticamente, il primo modello di Tartar (RIM-24A) e il Terrier RIM-2E erano uguali, solo che il secondo aveva il booster a camera singola di combustione per l'accelerazione iniziale che incrementava la gittata da 13 a 37\u00a0km.\nL'efficienza operativa dei missili della serie T, era per\u00f2, inizialmente, decisamente mediocre. Uno studio del 1962 su 6 navi armate con tali missili accert\u00f2 che la prontezza operativa, richiesta del 90%, era in realt\u00e0 di appena il 30%, ovvero in media di quelle 6 navi ve ne erano s\u00ec e no 2 pronte a far funzionare i loro apparati missilistici. Questo causava dei problemi con l'effettiva capacit\u00e0 bellica di questi vascelli, che erano armati quasi esclusivamente con missili.\nNondimeno, la serie di missili \u2018T' era quanto di meglio all'epoca esisteva nella categoria, perch\u00e9 rendere operativo un missile antiaereo su una piattaforma navale era enormemente pi\u00f9 complesso (dal moto ondoso alla salsedine) che di un sistema terrestre, anche se dovettero passare molti anni per diventare sistemi affidabili.\nL'occasione di dimostrarlo arriv\u00f2 nel 1968, quando su 7 ingaggi eseguiti, i missili Talos del Long Beach abbatterono, a quando venne rilevato dai radar di bordo, 2 MiG in volo sul Vietnam.\nPer i Terrier si dovette aspettare il 1972, quando si concretizzarono alcuni attacchi aerei da parte di MiG-17 contro le navi americane che stazionavano davanti alla coste del Vietnam del Nord, impegnate in una campagna di bombardamenti aeronavali e posa di mine a seguito dell'invasione di Pasqua.\nNel primo caso, la notte del 19 aprile, lo Sterett respinse un attacco aereo di MiG, avvenuto nottetempo (gli aerei nordisti usarono apparentemente i loro radar di intercettazione settati per la ricerca aria-superficie), lanciando 2 coppie di missili contro 2 aerei a 27 e a 9\u00a0km, dichiarandone l'abbattimento. Un'altra coppia di missili venne lanciata contro un presunto missile Styx, ma in questo che fu il primo ingaggio di un missile antinave, come anche nel caso degli stessi aerei, i dubbi restano molto forti. Infatti, la ricostruzione degli eventi non \u00e8 ben chiara gi\u00e0 nel caso di almeno uno dei velivoli, ma il missile antinave sarebbe stato in volo a quote talmente basse (non oltre 250\u00a0m nel caso del setting di quota pi\u00f9 \u2018generoso\u2019) che in pratica i Terrier non avrebbero potuto ingaggiarlo prima che scendesse sotto i 5\u20136\u00a0km di gittata minima di ingaggio.\nUn altro caso ebbe luogo il 19 luglio, quando il Biddle, sempre classe Belcknap, ingaggi\u00f2 5 MiG, sempre di notte. Di 2 di essi, da ben 32\u00a0km di distanza, ne dichiar\u00f2 l'abbattimento, malgrado che volassero a bassa quota (non radente, comunque). La nave us\u00f2, come anche la sorella Sterett, missili del tipo RIM-2F.\nIn seguito, i missili Terrier cominciarono a sparire dall'inventario. Gi\u00e0 dal 1968 una nuova generazione di missili antiaerei navali venne introdotta in servizio, dopo che lo sviluppo inizi\u00f2 nei primi anni sessanta. Si trattava degli Standard SM-1MR (medio raggio) ed ER (Extended range, con booster di accelerazione).\nEssi avevano elettronica allo stato solido e incorporavano molti altri miglioramenti di dettaglio, anche se esternamente erano indistinguibili. Questi missili, continuamente aggiornati, rimpiazzarono via via i Terrier, fino a che 10 anni dopo cominciarono ad essere sostituiti dalla generazione successiva SM-2 con ulteriori migliorie.\nMa il missile Terrier rimase l'unico di questo tipo di armi ad avere una carica nucleare, che invece, e nonostante la semplicit\u00e0 della progettazione, (la testata dei missili di questi tipi offre circa 100\u00a0kg di carico utile) la versione nucleare dello SM-1/2 \u00e8 stata pianificata ma non realizzata. Cos\u00ec il Terrier nucleare, (forse con la guida su fascio rimpiazzata da quella semiattiva), pur risalendo al 1958, rimase in carico alle navi statunitensi fino alla fine degli anni ottanta, quando era superato da 2 generazioni almeno di missili SAM.\nEsso aveva un'utilit\u00e0 opinabile, perch\u00e9 per \"spaventare\" gli aerei dissuadendoli a volare in formazioni ravvicinate, avrebbe in caso di impiego effettivo, comportato almeno 2 problemi: uno politico, ovvero l'uso di un'arma nucleare, anche se di piccola potenza e per scopi difensivi, e uno tecnico, perch\u00e9 gli impulsi elettromagnetici nucleari non sono precisamente salutari per i radar da scoperta aerea. Inoltre il Terrier nucleare venne realizzato con la versione \"D\", molto meno prestante dell'\"F\" (75\u00a0km di portata).\nIn ogni caso, il Terrier, esportato solo in Italia, ha rappresentato un'arma di notevole importanza tecnica e operativa, che ha difeso l'US Navy da attacchi aerei per almeno 20 anni in un'era di intenso sviluppo tecnologico, preparando la strada sia al piccolo Tartar (dal quale ha ripreso alcune migliorie tecnologiche) sia ai successivi Standard SM."}
{"id": "563435", "revid": "110157", "url": "https://it.wikipedia.org/wiki?curid=563435", "title": "Emacs/W3", "text": "Emacs/W3 \u00e8 un browser web per l'editor di testo Emacs, scritto principalmente da William M. Perry, interamente in Emacs Lisp. Come Lynx, Links, ELinks e w3m, \u00e8 per la maggior parte solo testo. Emacs/W3 fa parte del pacchetto Sumo per XEmacs, ed il suo modulo per l'acquisizione dell'URL fa attualmente parte del repository CVS di GNU Emacs.\nCome fatto notare qui, il pacchetto W3 \u00e8 attualmente considerato monolitico ed obsoleto. \u00c8 stato proposto un progetto per ricostruire W3 dando spazio ad una maggiore modularit\u00e0. Parecchi browser web per Emacs includono un'interfaccia per w3m."}
{"id": "563436", "revid": "729019", "url": "https://it.wikipedia.org/wiki?curid=563436", "title": "RIM-8 Talos", "text": "Il missile Talos fu progettato e costruito dalla Bendix Corporation. Era il pi\u00f9 potente e meno diffuso dei missili serie T, dotato di statoreattore per una velocit\u00e0 costante di 2,5 mach. Le ultime versioni raggiungevano i 185\u2013220\u00a0km nelle migliori condizioni. Venne impiegato in Vietnam."}
{"id": "563437", "revid": "729019", "url": "https://it.wikipedia.org/wiki?curid=563437", "title": "RIM-24 Tartar", "text": "Il missile Tartar era l'esponente a medio raggio della serie dei missili \u2018T', americani. Esso era praticamente un'arma derivata dal Terrier, con la rimozione del booster di accelerazione e, data la minore massa e lunghezza, era adatto alle navi minori, come i cacciatorpediniere; con gittata inizialmente di 13\u00a0km e alla fine, di 32\u00a0km, \u00e8 stato sostituito dallo SM-1.\nUtilizzo.\nElenco di alcune classi di imbarcazioni hanno utilizzato il sistema missilistico RIM-24 Tartar"}
{"id": "563438", "revid": "729019", "url": "https://it.wikipedia.org/wiki?curid=563438", "title": "RIM-50 Typhon LR", "text": "Il RIM-50 Typhon LR era un missile terra-aria a lungo raggio, sviluppato per conto dell'US Navy a partire dalla fine degli anni cinquanta nell'ambito del sistema da combattimento Typhon. Nelle intenzioni dei vertici della marina, avrebbe dovuto sostituire il RIM-8 Talos: questo, tuttavia, non si verific\u00f2 mai, a causa della cancellazione del sistema d'arma (e quindi del missile), nella prima met\u00e0 degli anni sessanta.\nStoria.\nSviluppo.\nIl RIM-50 Typhon LR era la componente a lungo raggio del sistema Typhon. Inizialmente designato SAM-N-8, avrebbe dovuto sostituire i Talos a bordo delle navi da guerra di superficie della marina statunitense.\nIl primo esemplare vol\u00f2 nel marzo 1961. Complessivamente, furono effettuati pochi test prima della cancellazione del programma, nel dicembre 1963. Poco prima, comunque, il missile ricevette la nuova designazione di RIM-50A.\nDescrizione tecnica.\nNelle intenzioni dei progettisti, il SAM-N-8/RIM-50 avrebbe dovuto costituire un sistema terra-aria a lungo raggio, in grado di intercettare velivoli e missili alla velocit\u00e0 di Mach 3, razzi a corto raggio in avvicinamento a Mach 4, oltre che navi di piccole e medie dimensioni. Il SAM-N-8 aveva una lunghezza di 4,7 m, con un'apertura alare di 1,02 ed un diametro di 0,41. In grado di volare a Mach 4, aveva un raggio di 370 km, con una quota operativa massima di 29 000 m. Il peso complessivo era di 77 kg, con la possibilit\u00e0 di imbarcare una testata convenzionale (68 kg di esplosivo) o nucleare (una testata W-60).\nLa propulsione era assicurata da uno statoreattore sviluppato dalla stessa Bendix. Per la fase di partemza, era previsto l'utilizzo di un booster a propellente solido. Questo aveva una lunghezza di 3,7 m, un'apertura alare di 1,57 ed un diametro di 0,47. Il peso del booster era di 870 kg."}
{"id": "563439", "revid": "162719", "url": "https://it.wikipedia.org/wiki?curid=563439", "title": "RIM-66 Standard Missile SM-1", "text": ""}
{"id": "563440", "revid": "162719", "url": "https://it.wikipedia.org/wiki?curid=563440", "title": "RIM-66 Standard Missile SM-2", "text": ""}
{"id": "563448", "revid": "422", "url": "https://it.wikipedia.org/wiki?curid=563448", "title": "Passo di Vivione", "text": ""}
{"id": "563449", "revid": "1543377", "url": "https://it.wikipedia.org/wiki?curid=563449", "title": "Lingua krio", "text": "La lingua krio \u00e8 una lingua creola basata sull'inglese parlata in Sierra Leone.\nDistribuzione geografica.\nLa lingua krio \u00e8 diffusa presso l'omonimo popolo dei krio, una comunit\u00e0 di circa 250.000 individui che discendono da schiavi liberati e insediatisi a Freetown, la capitale della Sierra Leone. Il krio \u00e8 inoltre utilizzato come lingua franca da altri 4 milioni di abitanti della Sierra Leone (appartenenti a diversi gruppi etnici) e da migliaia di krio che vivono in altri paesi dell'Africa occidentale.\nStoria.\nLe origini.\nLe premesse per lo sviluppo del krio si posero tra il XVII e il XVIII secolo, quando un pidgin inglese (noto come pidgin inglese dell'Africa occidentale o inglese creolo della costa guineana) si svilupp\u00f2 per facilitare gli scambi (fra cui, soprattutto, il commercio di schiavi) tra europei e africani.\nQuesto primo pidgin divenne a sua volta la lingua franca della regione, utilizzata dagli stessi abitanti dell'Africa occidentale per comunicare tra loro (la diffusione si ebbe soprattutto lungo le vie di commercio fluviali). Tale pidgin venne successivamente influenzato dalle parlate dei diversi gruppi di schiavi affrancati che si stanziarono in Sierra Leone tra il 1787 e il 1855 circa. Si arriv\u00f2 cos\u00ec allo sviluppo del krio, lingua nativa dei discendenti degli schiavi liberati: proprio per questa sua peculiare storia, il krio \u00e8 stato definito \"un misto di lingue miste\".\nL'uso del krio in Sierra Leone.\nGran parte della comunit\u00e0 krio vive nella capitale Freetown. Essa rappresenta solo il 2% della popolazione della Sierra Leone. Tuttavia, grazie alla profonda influenza culturale esercitata sul paese da tale comunit\u00e0 (specie durante il periodo coloniale), il krio \u00e8 diventato la lingua franca, utilizzata da tutte le trib\u00f9 sierraleonesi per la comunicazione tra le diverse etnie: per tale motivo, molti membri delle trib\u00f9 che abitano le regioni interne, tra cui i membe, i temne e i limba, sono cresciuti usando sia la loro lingua nativa che il krio.\nL'uso del krio all'estero.\nDurante il XIX secolo, molti krio operarono in qualit\u00e0 di mercanti o missionari in altre zone dell'Africa occidentale: come risultato, si hanno comunit\u00e0 parlanti krio anche in Gambia, Nigeria, Camerun e Guinea Equatoriale.\nIl periodo post-coloniale.\nDurante il periodo coloniale, le autorit\u00e0 cercarono di dissuadere i sierraleonesi dal parlare il krio. Tuttavia, dopo l'indipendenza dal Regno Unito (1961), scrittori ed educatori cominciarono a promuoverne l'utilizzo. Negli anni sessanta, Thomas Decker compose diverse poesie e tradusse alcune opere di William Shakespeare in krio. Agli anni ottanta risale invece la traduzione del Nuovo Testamento.\nPur essendo l'inglese la sola lingua ufficiale del paese, il Ministero dell'educazione, a partire dagli anni novanta, ha cominciato a favorire l'uso del krio quale mezzo di insegnamento in alcune scuole elementari di Freetown. Attualmente, molti programmi radio sono trasmessi in krio, mentre i politici usano sempre pi\u00f9 spesso tale lingua nelle loro dichiarazioni pubbliche.\nFonologia.\nIl sistema fonetico \u00e8 fortemente influenzato dalle lingue africane, in particolare dalla lingua yoruba della Nigeria.\nGrammatica.\nLa grammatica e la struttura della frase sono fortemente influenzati dalle lingue africane, in particolare dalla lingua yoruba della Nigeria.\nVocabolario.\nIl lessico del krio deriva principalmente dall'inglese.\nPur essendo molto simile al pidgin inglese della Nigeria e al pidgin inglese del Camerun, il krio possiede alcune caratteristiche distintive. Vi sono, tra l'altro, alcune somiglianze con le lingue creole, basate sull'inglese, utilizzate nelle Americhe (fra cui, soprattutto, il creolo giamaicano e la lingua gullah).\nSistema di scrittura.\nPer la scrittura viene utilizzato l'alfabeto latino."}
{"id": "563451", "revid": "115533", "url": "https://it.wikipedia.org/wiki?curid=563451", "title": "MIM-23 Hawk", "text": ""}
{"id": "563452", "revid": "1652635", "url": "https://it.wikipedia.org/wiki?curid=563452", "title": "Provvidenza", "text": "La Divina Provvidenza (in lingua greca antica \u03c0\u03c1\u03cc\u03bd\u03bf\u03b9\u03b1), o semplicemente Provvidenza \u00e8 il termine teologico religioso che indica la sovranit\u00e0, la sovrintendenza o l'insieme delle azioni operate da Dio in soccorso degli uomini, per aiutarli a realizzare il loro destino.\nLa provvidenza nell'antichit\u00e0.\nGi\u00e0 Platone, nel decimo libro delle \"Leggi\", afferma l'esistenza della provvidenza divina.\nIl tema ritorna nello stoicismo, per il quale l'ordine presente all'interno del cosmo soggiace ad un \"Logos\", una Necessit\u00e0 da intendersi non in senso meccanico alla maniera degli atomisti, bens\u00ec in un'ottica finalistica. Nulla infatti avviene per caso: per gli stoici \u00e8 il Fato, o il Destino, a guidare gli eventi, facendo in modo che tutto accada secondo ragione. Per questo il Logos stoico \u00e8 anche Provvidenza (\"pr\u00f2noia\"), in quanto predispone la realt\u00e0 in base a criteri di giustizia, orientandola verso un fine prestabilito.\nPer Plotino la provvidenza \u00e8 il segno dell'originarsi dall'alto degli elementi di questo mondo. Essa \u00e8 il necessario adeguarsi della realt\u00e0 all'Idea di cui \u00e8 immagine. Il termine greco \u03c0\u03c1\u03cc\u03bd\u03bf\u03b9\u03b1 (\"pr\u00f2noia\") da lui utilizzato va inteso, come gi\u00e0 nello stoicismo, non come un provvedere fattivamente a qualcosa, poich\u00e9 l'intelligibile non si occupa affatto del mondo sensibile. La \"pr\u00f2noia\" per Plotino \u00e8 solamente \"precedenza\" o antecedenza del \"no\u00f9s\" o Intelletto rispetto al sensibile. Da ci\u00f2 deriva che il mondo sia buono.\nPlotino non ha la pretesa di spiegare il male, di giustificarlo razionalmente, come far\u00e0 ad esempio Gottfried Wilhelm von Leibniz; n\u00e9 vuole sminuirlo, come facevano gli stoici, secondo cui tutto avviene sempre secondo ragione. Egli rigetta inoltre il finalismo antropomorfo della Bibbia, anche se nella concezione biblica (libro di Giobbe) provvidenza non significa che tutto vada sempre per il meglio.\nMa la polemica di Plotino \u00e8 rivolta principalmente contro il meccanicismo, il quale attribuisce al caso la formazione dell'universo, il che \u00e8 per lui un'assurdit\u00e0. Se la logica del cosmo fosse accidentale, infatti, sarebbe non solo una logica insensata, ma anche estranea al suo costituirsi. Da questo punto di vista, il meccanicismo non si distingue dalla concezione finalistica di un'intelligenza che costruisca \"artificialmente\" il mondo dall'esterno, tramite un incontro meccanico di atomi. Che questo incontro avvenga deliberatamente o per puro caso, cio\u00e8, si tratterebbe sempre di un meccanismo \"eter\u00f2nomo\" (ovvero soggetto a leggi esterne, e non a una ragione interiore). Usando per influsso stoico il termine \"Logos\" per designare la Provvidenza, Plotino afferma piuttosto che il mondo deriva da un essere superiore che genera in maniera \"autonoma\", \u00abper natura\u00bb e non per uno scopo deliberato, un essere simile a s\u00e9. Gli inconvenienti del mondo sono dovuti unicamente all'inevitabile dispersione e affievolimento della luce e della bellezza originari, al pari di un raggio di sole che si allontana via via nelle tenebre. Quest'idea di provvidenza sar\u00e0 poi ripresa nel Settecento da Giambattista Vico.\nNella Bibbia.\nSenza fare uso dello specifico termine teologico, l'Antico Testamento conosce la fiducia nella guida che Dio accorda al Suo popolo. Anzi, anche gli altri popoli possono essere usati per il compimento dei Suoi propositi (cfr. Amos 9:7; Isaia 10:5-16; Geremia 25:9; Isaia 45:1 ecc.).\nUna forma particolare assume questa concezione nella letteratura apocalittica del Giudaismo (cfr. Daniele 2:; 7-8).\nI Salmisti lodano il Signore che d\u00e0 al Suo popolo (o ai fedeli del Suo popolo) il cibo, la protezione, e tutti i beni materiali e spirituali.\nIn nessun caso questi pensieri costituiscono una riflessione teorica: sono invece in rapporto alla riconoscenza e alla lode del Signore, alla fiducia in Dio che rimane fedele al Suo patto ed alla Sua Parola, all'esortazione a rimanere fedeli al patto anche da parte di Israele.\nNel Nuovo Testamento il pensiero della provvidenza costituisce un corollario dell'insegnamento sull'elezione e sull'esortazione alla fiducia nel Padre celeste.\nQuesto termine non si trova mai nel Nuovo Testamento con il significato corrente nel pensiero cristiano (cio\u00e8 della cura che Dio ha per i Suoi); l'unica volta che il termine \u03c0\u03c1\u03cc\u03bd\u03bf\u03b9\u03b1 (pronoia) si riscontra nel Nuovo Testamento \u00e8 negli Atti 24:2,3: \"Egli fu chiamato e Tertullo cominci\u00f2 ad accusarlo, dicendo: \u00abSiccome per merito tuo, eccellentissimo Felice, godiamo molta pace, e per la tua previdenza sono state fatte delle riforme in favore di questa nazione, noi in tutto e per tutto lo riconosciamo con viva gratitudine [...] \" si riferisce al governatore romano Felice. Anche nell'Antico Testamento non si trova se non nei libri apocrifi (deuterocanonici per i cattolici), cfr. Sapienza 14:3; 17:2: \"...ma la tua provvidenza, o Padre, la guida perch\u00e9 tu hai predisposto una strada anche nel mare, un sentiero sicuro anche fra le onde (...) Gli iniqui credendo di dominare il popolo santo, incatenati nelle tenebre e prigionieri di una lunga notte, chiusi nelle case, giacevano esclusi dalla provvidenza eterna\".\nNell'Ebraismo.\nPoich\u00e9 Dio \u00e8 Onnisciente nulla Gli sfugge, Egli considera, controlla e governa (\"138 Aperture di Saggezza, Mos\u00e8 Luzzatto\") anche \"una foglia che cade\" e, ad esempio, \"ciascun filo d'erba\", ci\u00f2 permesso anche dalla Sua Onnipresenza infatti tutto conosce e, di conseguenza, a tutto provvede in quanto Onnipotente; l'affermazione \"non v'\u00e8 nulla all'infuori di Lui\" , ammettendo comunque l'esistenza della Creazione poi esemplificata nell'indipendenza degli individui, indica che \"tutto torna a Lui\" (\"Kuzari, Yehuda Ha-Levi\"), come gi\u00e0 espresso dal principio paradossale secondo cui \"all'uomo \u00e8 dato il libero arbitrio pur se Dio tutto ha previsto\".\nLa Cabala ebraica, con riferimento alla provvidenza ed alle conseguenti leggi della Natura, spiega la concezione di \"radici\" e \"rami\", soprattutto con l'esempio della luce celeste che discende ed ascende in rapporto alle Sephirot Keter e Malkhut: si spiega infatti che, una volta coinvolto un livello, esso poi viene \"lasciato\"; ogni Sefirah torna infatti a Keter e Malkhut, nel primo caso perch\u00e9 tutto, nell'ordine, appartiene a Dio e per Malkhut in quanto tutto da Lui dipende ed \u00e8 da Lui governato, Egli sopra ogni cosa.\nSebbene Dio governi tutto, talvolta alcuni individui particolarmente meritevoli e cari a Dio godono di maggiori elementi di provvidenza.\nNella storia del Cristianesimo.\nCon il Cristianesimo la Provvidenza viene concepita non pi\u00f9 in modo impersonale, quale affermazione di eventi ineluttabili, ma come l'espressione di una Volont\u00e0 divina che vive, agisce e soffre nella storia degli uomini, camminando insieme a loro.\nAgostino d'Ippona, per il quale \u00abnulla sotto l'ordinamento sublime della divina provvidenza si verifica irrazionalmente, anche se la ragione \u00e8 nascosta\u00bb, risente fortemente della dottrina platonica, ma la coniuga con il nuovo insegnamento evangelico: \nNel libro ottavo de \"La citt\u00e0 di Dio\" Agostino riconosce come la filosofia di Platone sia superiore a ogni altra nel mondo pagano, sebbene i suoi seguaci, pur ammettendo l'esistenza e la provvidenza della divinit\u00e0, ritenevano non sufficiente l'adorazione di un unico Dio, scambiando per d\u00e8i quelli che erano in realt\u00e0 angeli e demoni.\nUna tipica definizione \u00e8 quella di Giovanni Damasceno, in \"Esposizione della fede ortodossa\", 2,29: \"La provvidenza consiste nella cura esercitata da Dio nei confronti di ci\u00f2 che esiste. Essa rappresenta, inoltre, quella volont\u00e0 divina grazie alla quale ogni cosa \u00e8 retta da un giusto ordinamento\".\nIn linea generale, la dottrina cristiana afferma che la Provvidenza opera anche, se non soprattutto, attraverso fatti apparentemente casuali, ma in realt\u00e0 ordinati secondo i piani misteriosi di Dio, il cui scopo ultimo \u00e8 il bene. Quest'ordine nascosto, tuttavia, non \u00e8 in alcun modo dimostrabile secondo ragione, ma pu\u00f2 essere riconosciuto solo tramite un atto di fede.\nTale concezione della divina provvidenza fu in seguito associata, in ambito protestante, alla teoria della predestinazione di Giovanni Calvino, che sottolineava la completa depravazione dell'uomo e l'assoluta onnipotenza della volont\u00e0 di Dio: secondo Calvino, soltanto il conseguimento del merito attraverso il lavoro consente all'uomo di capire di essere, o meno, uno degli eletti predestinato alla Salvezza.\nSan Giuseppe Benedetto Cottolengo era particolarmente devoto alla Divina Provvidenza: egli le intitol\u00f2 l'istituto di carit\u00e0 da lui fondato, nella convinzione che essa non avrebbe fatto mancare il necessario per sostenerne l'opera. Il Cottolengo afferm\u00f2 che per lui l'esistenza della Divina Provvidenza era pi\u00f9 certa di quella della citt\u00e0 di Torino.\nUna delle figure contemporanee del cristianesimo che fa del concetto di Provvidenza il motore di tutta la sua azione \u00e8 Madre Teresa di Calcutta (1910-1997). Il voto di povert\u00e0 assoluta (nessuna suora della sua congregazione percepisce alcun compenso per il lavoro che svolge) sul quale poggia la sua opera di assistenza in tutto il mondo si basa sulla cieca fiducia nella Provvidenza. Tutt'oggi tutte le sue missioni (pi\u00f9 di 700 sedi sparse in oltre 100 nazioni, nelle quali lavorano circa 4500 suore) vivono soltanto grazie alle offerte e alle elemosine ricevute giorno per giorno.\nDal \"Catechismo della Chiesa cattolica\": per i cristiani Provvidenza divina \"sono le disposizioni per mezzo delle quali Dio conduce con sapienza e amore tutte le creature al loro fine ultimo\" (nn. 302 e 321). Le conduce rispettando il loro libero arbitrio: cio\u00e8 l'onnipotenza e l'onniscienza di Dio non interferiscono con le scelte della creatura libera. Come si concili la Provvidenza divina con il libero arbitrio resta un mistero indagabile ma non penetrabile.\nNell'arte.\nLetteratura.\nIl termine non ha solo uso in campo strettamente religioso o teologico, ma \u00e8 usato anche in campo letterario. Infatti secondo alcuni autori (citeremo fra tutti Manzoni de \"I promessi sposi\") la Divina Provvidenza agisce come un vero e proprio personaggio influenzando gli eventi. Dal punto di vista della soluzione narrativa \u00e8 possibile paragonarla al \"Deus ex machina\" del teatro greco, ma generalmente l'impatto che ha sullo sviluppo della narrazione \u00e8 meno esplicito ed immediato. Tuttavia, secondo Gino Tellini, la Provvidenza all'interno dei Promessi Sposi \u00e8 un concetto non metafisico ma umano, in quanto, ogni singolo personaggio ne interpreta una nozione soggettiva.\nPittura.\nCome spesso avvenne durante la Controriforma il concetto di Divina Provvidenza crebbe d'importanza al punto da essere raffigurato come protagonista di scene grandiose quali il \"Trionfo della Divina Provvidenza\" nel soffitto del salone di palazzo Barberini da Pietro da Cortona nel 1633-39."}
{"id": "563453", "revid": "729019", "url": "https://it.wikipedia.org/wiki?curid=563453", "title": "MIM-104 Patriot", "text": "Il Patriot (MIM-104 Patriot) \u00e8 un missile terra-aria statunitense per la difesa tattica di punto (una base militare, una citt\u00e0 o piccola provincia); arma dall'efficacia indiscussa, che ad oggi (2006) rappresenta l'ultima categoria di missili terra-aria dispiegata dagli Stati Uniti. Ha lanciatori orientabili, non verticali, per missili con guida track-via missile, ovvero i missili vengono guidati con un misto di radio ed impulsi radar \"phase array\".\nIntroduzione.\n\u00c8 diventato famoso per la difesa contro i missili SS-1 Scud lanciati dall'Iraq contro Israele durante la guerra del Golfo del 1991. Sono stati schierati senza essere impiegati anche durante l'operazione Enduring Freedom che consisteva nell'invasione dell'Iraq da parte delle forze anglo-americane. Doveva essere adottato anche dall'Italia in ben 1280 esemplari, ma non si sono reperite le ingenti risorse necessarie all'acquisto.\nAcronimo.\nIl nome \"Patriot\" si collega all'acronimo: Phased Array TRacking to Intercept Of Target. Il simbolo del Patriot \u00e8 un disegno di un miliziano della rivoluzione americana.\nIl missile classificato ufficialmente come MIM-104 Patriot \u00e8 attualmente il principale sistema SAM adoperato dall'esercito americano e da alcuni paesi alleati. Viene costruito nelle officine della societ\u00e0 statunitense Raytheon. Il Patriot ha rimpiazzato il Nike Hercules per la difesa a quote basse e medie, ed ha sostituito lo HAWK come piattaforma per la difesa antiaerea tattica. Inoltre, il Patriot ha assunto (secondo molti inefficacemente) il ruolo di principale piattaforma missilistica anti balistica (ABM), che attualmente \u00e8 la sua missione primaria.\nIl sistema Patriot adopera un'antenna ed un radar \"Phased Array\" di alte prestazioni (in termini di qualit\u00e0 del tracciamento). Il Patriot \u00e8 l'unico sistema ABM che abbia distrutto un missile balistico tattico (TBM) in combattimento ed \u00e8 l'unico sistema SAM capace di fornire a forze corazzate in manovra una qualsiasi protezione contro missili balistici.\nIl Patriot \u00e8 stato sviluppato allo Redstone Arsenal di Huntsville (Alabama), che in precedenza aveva sviluppato il sistema ABM Safeguard e le sue componenti: Spartan ed il missile Sprint.\nProgetto, sviluppo e riassunto storico.\nIl 15 ottobre del 1964 Il Segretario alla Difesa USA emana una direttiva perch\u00e9 il sistema di difesa aria-aria venga rinominato \"Surface-to-Air Missile, Development\" (SAM-D). Nel 1976, venne rinominato \"Sistema di Difesa Aerea PATRIOT\", che avrebbe combinato le nuove tecnologie come il radar di tipo \"phased array\" e la guida per l'inseguimento dal missile. La sperimentazione su larga scala del sistema comincia nel 1976. Viene dispiegato nel 1984. Il Patriot venne concepito come sistema antiaereo, ma nel 1988 venne aggiornato (alla versione PAC-1, Patriot Advanced Capability-1) per fornire qualche limitata capacit\u00e0 d'intercettazione contro alcuni tipi di missile balistico tattico. Tuttavia alla prova dei fatti l'impiego in Israele e Arabia Saudita nel 1991 contro i vettori Al-Hussein Irakeni fu un totale fallimento, con percentuali di intercettazione al di sotto del dieci per cento. L'ultima versione, la PAC-3, \u00e8 stata totalmente riprogettata, con in mente lo scopo principale di distruggere missili oltre agli aerei.\nEquipaggiamento del Patriot.\nIl \"Patriot System\" ha quattro funzioni operative principali: comunicazione, comando e controllo, sorveglianza radar e guida del missile. Il sistema \u00e8 modulare e molto mobile. Le componenti del controllo di lancio (radar, sezione di controllo inseguimento, gruppo dell'antenna, generatore elettrico) ed i lanciatori sono montabili su camion o rimorchi, che oggi sono semi-rimorchi M860 trainati da un camion M983 \"Dragon Wagon\" HEMTT. L'intera batteria di Patriot pu\u00f2 smontare e muoversi (dalla posizione di fuoco) in 30 minuti. Il sistema pu\u00f2 essere reso di nuovo operativo in 45 minuti.\nIl cuore della batteria di missili Patriot \u00e8 la sezione di controllo di tiro ed i lanciatori, consistente nel \"Radar Set\" AN/MPQ-53 o -65 Radar, la stazione di puntamento AN/MSQ-104 (nota come la \"ECS\", simile ad un roulotte), il gruppo delle antenne OE-349, ed il generatore EPP-III. I missili sono trasportati e lanciati dalla stazione di lancio M901, che pu\u00f2 portare fino a 4 missili PAC-2 oppure 16 PAC-3. Il battaglione di Patriot dispone di una \"Information Coordination Central\" (ICC), una ECS modificata, che coordina il fuoco dell'intera unit\u00e0 e lo collega alla rete JTIDS.\nI radar di scoperta/inseguimento AN/MPQ-53 (PAC1-2) e AN/MPQ-65 (PAC-3).\nIl complesso AN/MPQ-53/65 \u00e8 un radar \"Phased Array\" che supporta anche i sottosistemi di IFF (identificazione automatica di amici e nemici), le contro-contromisure elettroniche (ECM) e l'inseguimento via missile (TVM). Il radar del Patriot lavora sulla Banda G della NATO, tra i 4 e 6 GHz di frequenza.\nIl radar AN/MPQ-53 \u00e8 installato nei sistemi PAC-2, mentre lo AN/MPQ-65 equipaggia le unit\u00e0 PAC-3. La maggiore differenza tra i due \u00e8 l'aggiunta di un secondo traveling wave tube (TWT), che d\u00e0 al MPQ-65 maggiori capacit\u00e0 di rilevamento e tracking. La schiera consiste di 5.000 elementi che fanno \"brillare\" e volteggiare il fascio radar molte volte al secondo. Inoltre l'antenna contiene l'interrogatore IFF, il TVM, ed almeno un \"sidelobe canceller\" (SLC), una schiera secondaria che cancella le interferenze radar. Questo radar \u00e8 un sistema \"detection-to-kill\" (un solo radar fa tutte le funzioni di ricerca, identificazione, inseguimento ed ingaggio), a differenza di altri sistemi SAM, che richiedono diversi radar. Il raggio di scoperta (detection range) del radar del Patriot eccede i 100\u00a0km, e pu\u00f2 inseguire simultaneamente fino a 100 bersagli.\nCaratteristiche del fascio radar \"phased array\".\nIl fascio radar creato da questo \"phased array\" \u00e8 molto stretto e piuttosto agile da muovere rispetto ad una tipica antenna mobile. Ci\u00f2 permette al radar di scoprire e seguire bersagli solitamente difficili da gestire come velivoli stealth o missili cruise, caratterizzati da una piccola sezione radar, oppure oggetti molto veloci come i missili balistici. Il sistema inoltre possiede un'ottima resistenza alle contromisure elettroniche e ai sistemi radar warning receiver, in quanto la trasmissione salta tra varie frequenze di rilevamento nel campo delle microonde.\nIl costo del radar del Patriot supera i 40 milioni di dollari.\nLa stazione di controllo AN/MSQ-104 ECS.\nLa AN/MSQ-104 Engagement Control Station (ECS) \u00e8 il centro nevralgico della batteria Patriot. La ECS consiste di un rifugio montato sul pianale di un camion M927 da 5 tonnellate oppure su un camion (LMTV). I componenti della ECS sono: il Weapons Control Computer (WCC), il Data Link Terminal (DLT), il sistema di comunicazione UHF, la Routing Logic Radio Interface Unit (RLRIU) e due \"workstations\" che sono l'interfaccia uomo-macchina. La postazione ECS ha aria condizionata, filtrata e pressurizzata (per resistere ad attacchi NBC), ed \u00e8 schermata contro l'EMP o altre interferenze elettromagnetiche. La ECS contiene alcune radio SINCGARS per comunicazioni-voce.\nLo WCC \u00e8 il principale computer nel sistema Patriot. \u00c8 un computer a calcolo parallelo a 24-bit militarizzato. \u00c8 disposto in configurazione multiprocessore operante a 6 megahertz. Questo computer calcola gli algoritmi di intercettazione, e fornisce limitate capacit\u00e0 di auto-diagnosi. In confronto ai moderni personal computer ha una potenza di calcolo limitata, anche se \u00e8 stato aggiornato spesso durante il suo periodo operativo.\nIl DLT (Data Link Terminal) \u00e8 il sistema che collega l'ECS alle stazioni di lancio dei missili Patriot. Utilizza le radio SINCGARS oppure cavi a fibra ottica per trasmettere dati crittati. Attraverso il DLT, gli operatori al lancio possono dispiegare i missili, armarli o disattivarli, eseguire test di funzionalit\u00e0 dei lanciatori o dei missili, ed infine sparare i missili.\nIl sistema di comunicazioni UHF consiste di tre ricevitori radio UHF e tutto il loro equipaggiamento en-decrittazione. Sono connesse alle antenne del OE-349 Antenna Mast Group, che creano \"lampi\" di UHF tra le varie batterie Patriot ed il loro ICC. Questa crea una rete di dati sicura, in tempo reale (la PADIL, Patriot Data Information Link) che permette allo ICC di prendere il controllo delle batterie subordinate.\nLa \"Routing Logic Radio Interface Unit\" (RLRIU) funziona come il router primario di tutti i dati che arrivano allo ECS. La RLRIU fornisce ad ogni batteria di fuoco un indirizzo logico nella rete di dati del battaglione, ed invia/riceve dati da tutto il battaglione. \"Traduce\" anche tutti i dati che vanno dal WCC allo DLT, facilitando la comunicazione con i lanciatori.\nLe workstation del Patriot sono chiamate \"Manstation 1 e 3\" (MS1 e MS3). Sono le postazioni dalle quali gli operatori agiscono col sistema, consistono di uno schermo monocromatico circondato da indicatori ed interruttori. Ogni manstation ha anche una tastiera QWERTY ed un joystick che lavora come il mouse di un PC.\nLa ECS costa pi\u00f9 di 5 milioni di dollari.\nIl gruppo OE-349 Antenna Mast Group (AMG) viene montato su di un camion da carico M927 da 5 tons. Include quattro antenne da 4\u00a0kW in due paia di pennoni a controllo remoto.\nLo EPP-III (Electric Power Plant) \u00e8 la principale fonte di elettricit\u00e0 per lo ECS e il radar, che assieme allo EPP ed al AMG, costituiscono la sezione di controllo di fuoco del Patriot. \u00c8 formato da due motori diesel da 150\u00a0kW (a 400\u00a0hertz) che sono interconnesse attraverso l'unit\u00e0 di distribuzione di potenza. Questi generatori sono montati su un camioncino M983 HEMTT.\nLa M901 (Launching Stations) sono unit\u00e0 operate in remoto, totalmente autocontenute. La Engagement Control Station (ECS AN/MSQ-104) controlla l'operativit\u00e0 dei lanciatori attraverso ogni DLT del lanciatore, sia tramite fibra ottica o con un data-link wireless in frequenza VHF (SINCGARS).\nIl sistema di livellamento integrale permette la sistemazione di missili in declivi fino ai 10 gradi. Ogni lanciatore \u00e8 rimorchiabile in azimuth e pu\u00f2 essere elevato ad una posizione di lancio fissa (di 90 gradi rispetto all'orizzonte). Il puntamento preciso del lanciatore prima del lancio non \u00e8 necessario, dal momento che introdurrebbe un ulteriore tempo di ritardo nel tempo di reazione (e nell'abbattimento del missile incombente). Ogni lanciatore fornisce dati digitalizzati di auto-diagnostica dettagliata allo ECS via data link.\nIl missile guidato Patriot.\nVi sono attualmente (2006) otto varianti del missile Patriot: Standard, ASOJ/SOJC, PAC-2, PAC-2 GEM, GEM/C, GEM/T (or GEM+), e PAC-3.\nLa prima versione \u00e8 stata lo MIM-104A, \"Standard\", capace soltanto di ingaggiare aerei. La versione MIM-104B \"ASOJ\" o \"anti standoff jammer\" \u00e8 un missile progettato per cercare e distruggere emettitori di ECM. Il MIM-104C PAC-2 \u00e8 stato il primo missile Patriot ottimizzato per intercettare missili balistici. La serie GEM (MIM-104D/E) consiste in ulteriori migliorie del missile PAC-2. Le prime sette di queste versioni (fino alla PAC-2) sono in configurazione di un singolo missile per tubo di lancio totalizzando quattro per lanciatore.\nIl missile PAC-3 \u00e8 un intercettore totalmente nuovo, con un radar di ricerca attiva in banda Ka ed altre migliorie che aumentano fortemente la sua letalit\u00e0 contro i missili balistici. I tubi di lancio del PAC-3 contengono quattro missili, in questo modo un lanciatore pu\u00f2 portare un totale di 16 colpi. Tutti i missili Patriot consistono di un missile (o missili) montati in un tubo di lancio che sembra una grossa scatola in acciaio che \u00e8 sia il contenitore, che l'involucro di trasporto, che il tubo di lancio. I missili Patriot sono consegnati dalla fabbrica all'esercito come \"munizioni certificate\" e non \u00e8 necessario nessun tipo di mantenimento prima che il missile venga sparato.\nIl missile PAC-2 \u00e8 lungo 5,31 metri, pesa 900\u00a0kg ed \u00e8 propulso da un motore razzo a combustibile solido fino a velocit\u00e0 superiori a Mach 5.\nI missili Patriot costano tra 1 e 3 milioni di dollari al pezzo dipendendo dalla variante.\nIl progetto del missile Patriot.\nLa famiglia dei missili PAC-2 hanno tutti un progetto standard con solo piccole differenze tra i componenti interno. \u00c8 costituito (dall'avanti all'indietro) dal radome, sezione di guida, testata esplosiva, sezione di propulsione, e sezione di controllo degli attuatori.\nIl radome \u00e8 fatto da silicio pressofuso, spesso circa 16,5 millimetri, con una punta in lega di nichel, ed un anello di attacco alla base protetto da un anello in gomma siliconica. Il radome fornisce, oltre la sagoma aerodinamica, anche la finestra alle microonde e la protezione termica per il cercatore a RF e gli annessi componenti elettronici.\nLa sezione di guida del Patriot consiste principalmente del sistema di guida modulare digitale aereo (MDAGS). Il MDAGS consiste di un pacchetto di mezza-corsa modulare che esegue tutte le funzioni di guida dal lancio fino a met\u00e0 tragitto cedendo allora la guida alla sezione di guida terminale. Il sensore track-via-missile \u00e8 montato sulla sezione di guida e si estende nel radome. Il \"seeker\" consiste di una antenna montata su una piattaforma inerziale, l'elettronica di controllo dell'antenna, un ricevitore ed un trasmettitore. Il pacchetto Modular Midcourse Package (MMP), che si trova nella parte anteriore della sezione della testata, consiste dell'elettronica di navigazione ed un computer di bordo del missile che esegue gli algoritmi di calcolo della traiettoria di volo e di impatto terminale secondo i programmi predisposti dal programma dell'elaboratore.\nLa sezione della testata da guerra, giusto dietro alla sezione di guida, contiene il sensore di prossimit\u00e0 la testata esplosiva, i sistemi di sicurezza ed attivazione, i cavi per accendere l'esplosivo, l'elettronica ausiliare, il sensore inerziale.\nLa sezione di propulsione consiste dello scudo di calore esterno e dal motore a razzo, che include il suo contenitore, ugello, propellente a combustibile solido, fodera e l'isolante, il pirogeno di ignizione, e l'unit\u00e0 per l'attivazione della propulsione.\nLa sezione di controllo CAS (Control Actuator Section) si trova all'estremo finale del missile, si serve di alette comandate dal computer di guida che sterzano e stabilizzano il missile in volo. Il sistema servo-motore delle alette consiste di attuatori idraulici e valvole oltre ad una fonte di energia elettroidraulica, formata da batteria, pompa motrice, riserva d'olio, pressurizzatore a bottiglia di gas ed un accumulatore.\nAggiornamenti per i Patriot.\nLa natura modulare del sistema Patriot ha reso gli aggiornamenti hardware e software un processo relativamente semplice e continuo. \nOgni sottosistema del Patriot \u00e8 stato aggiornato almeno una volta.\nPAC-3.\nL'upgrade PAC-3 \u00e8 quello pi\u00f9 significativo che i sistemi del Patriot abbia mai ricevuto ed \u00e8 uno dei pi\u00f9 drastici programmi di upgrade mai eseguito in un sistema d'arma americano. Quasi ogni aspetto del sistema ha ricevuto un miglioramento significativo. In complesso l'upgrade PAC-3 si svolge in tre fasi e le unit\u00e0 sono designate \"Configuration 1, 2, o 3\", basandosi sullo stadi di upgrade in cui si trovano.\nLo stesso sistema vide l'upgrade del computer WCC e del suo software e l'intero insieme di comunicazioni \u00e8 stato cambiato. Grazie a questo upgrade, gli operatori possono ora vedere le tracce nella rete JTIDS, cosa che aumenta grandemente la visione di battaglia e la situational awareness degli equipaggi del sistema Patriot. Il software, una volta concepito principalmente per la difesa anti-area, ora pu\u00f2 condurre una \"ricerca a misura di missile TBM\", ottimizzando il fascio e le risorse del radar per la ricerca di aeromobili ostili in un settore particolare noto per la presenza di lanciatori di missili balistici nemici, e pu\u00f2 anche raggiungere un'altitudine minima di volo e di ingaggio del missile nemico (\"keepout altitude\") per assicurare che i missili balistici con testata chimica oppure gli ERS (\"early release submunitions\") vengano distrutti ad una certa altitudine.\nRadar del PAC-3.\nAnche il radar del Patriot \u00e8 stato completamente ridesegnato, aggiungendo un TWT addizionale (\"Traveling Wave Tube\") che aumenta molto le capacit\u00e0 del radar nella ricerca, rilevamento, inseguimento e discriminazione. In effetti, si dice che il radar del PAC-3, possa, tra le altre cose, rilevare se un aeromobile \u00e8 pilotato da persone e se porti oppure no dell'esplosivo.\nMissile Patriot PAC-3.\nL'upgrade PAC-3 comporta un nuovo progetto di missile, denominato MIM-104F, che viene chiamato PAC-3 dallo U.S. Army. Secondo alcuni osservatori, il PAC-3 missile \u00e8 l'intercettore antiaereo pi\u00f9 avanzato mai sviluppato, pensato quasi interamente alla missione contro missili balistici.\nLa miniaturizatione lo rende molto pi\u00f9 piccolo rispetto ai PAC-2; i vecchi contenitori (\"cans\") possono portare quattro missili dove una volta era contenuto uno solo. Il missile PAC-3 \u00e8 molto pi\u00f9 manovrabile, grazie a dozzine di piccoli motori a razzo montati nella parte anteriore del missile (noti come ACMs, o \"Attitude Control Motors\").\nRadar terminale del PAC-3.\nComunque, la miglioria pi\u00f9 significativa al missile PAC-3 \u00e8 l'aggiunta di cercatore radar attivo in banda Ka. Questo permettere al missile di interrompere il contatto col radar principale del sistema ed acquisire il suo bersaglio nella fase terminale dell'intercettazione, cosa che migliora il tempo di reazione del missile verso un bersaglio balistico che si muove ad alta velocit\u00e0; in effetti si sostiene che il PAC-3 abbia la capacit\u00e0 di selezionare il missile bersaglio in arrivo e tracciare una traiettoria d'impatto che lo porta a colpire esattamente la testata da guerra nemica. Questo radar attivo aumenta la capacit\u00e0 del missile di distinguere ed evitare frammenti ed esche radar attorno al missile nemico e fornisce al Patriot una capacit\u00e0 \"hit-to-kill\" che rende non necessario il detonatore di prossimit\u00e0 tradizionale (magnetico, laser oppure optoelettronico). Questo aumenta la capacit\u00e0 di colpire la testata esplosiva, nucleare o chimica distruggendola invece di colpire il corpo del missile col pieno di carburante (come avveniva con i missili Scud quando colpiti dai PAC-1).\nSi dice che il Patriot PAC-3 abbia quintuplicato \"l'impronta difensiva\", cio\u00e8 l'area che un'unit\u00e0 Patriot pu\u00f2 difendere contro missili balistici di ogni tipo incrementando considerevolmente la letalit\u00e0 del sistema e l'efficacia contro suddetti missili. Ha esteso anche il numero e la qualit\u00e0 dei missili intercettabili dal Patriot che ora include alcuni IRBM e ICBM come il Nodong, il CSS-2 ed il CSS-3.\nQueste migliorate capacit\u00e0 anti-balistiche lo hanno reso, per\u00f2, meno capace nell'intercettazione di aeromobili endo-atmosferici e di ogni tipo di missile aria-terra. Si tratta di un missile pi\u00f9 lento, ha un raggio d'azione pi\u00f9 corto ed una testata esplosiva pi\u00f9 piccola rispetto ai vecchi missili Patriot ed molto meno esplosivo rispetto al missile Arrow (anche se in genere si affida alle sue capacit\u00e0 \"hit to kill\", dovute alla combinazione esplosivo-energia cinetica).\nL'intercettore del Patriot PAC-3 sar\u00e0 l'intercettore primario per il nuovo sistema MEADS, che si prevede di mettere in servizio assieme al Patriot nel 2012.\nImpiego operativo.\nIl 23 marzo 2003 un Tornado GR.4 della Royal Air Force venne abbattuto per errore da un missile statunitense Patriot che uccise i due membri dell'equipaggio.\nIl 21 settembre 2017 la difesa aerea dell\u2019Israeli Air Force (IAF) ha abbattuto un UAV (Unmanned aerial vehicle) di fabbricazione iraniana che tentava di violare lo spazio aereo israeliano lungo la linea delle Alture del Golan. \nIl drone da ricognizione, secondo quanto riportato dai funzionari dell\u2019Israel Defense Forces (IDF), era decollato da una pista di Damasco, in Siria, \u00e8 stato abbattuto ricorrendo al sistema \"Patriot\".\nL'UAV abbattuto \u00e8 stato intercettato dopo aver violato quella che \u00e8 codificata come la linea \u2018Bravo\u2019: la linea \u2018cuscinetto\u2019 che segna il confine siriano attraverso una zona demilitarizzata. \nLo spazio aereo della linea \u2018Bravo\u2019 \u00e8 comunque considerato israeliano e l'IDF \"ha deciso di intercettarlo\u201d ed abbatterlo con un singolo missile lanciato da una batteria Patriot posizionata nella zona nord del Paese, vicino alla citt\u00e0 di Safad.\nL\u2019abbattimento \u00e8 stato riportato ufficialmente dal portavoce dell\u2019IDF, colonnello Yonatan Conricus.\nSecondo la fonte israeliana \u201cil volo era operato dalla milizia sciita Hezbollah\u201d.\nDi seguito i casi precedenti d'impiego per violazione dello spazio aereo israeliano.\nIl 31 agosto 2014 una batteria PATRIOT lanci\u00f2 un missile per abbattere un UAV siriano in volo sulle alture del Golan. \nIl mese successivo venne impiegato per abbattere Sukhoi Su-24 dell\u2019Aeronautica militare siriana che era penetrato nello spazio aereo israeliano. \nNel luglio del 2016, l\u2019IAF ha lanciato due Patriot per abbattere una coppia di droni che avevano violato lo spazio aereo israeliano vicino al confine siriano; quello che era stato ipotizzato essere un drone di Hezbollah si dimostr\u00f2 essere un UAV dell'Aeronautica militare russa penetrato erroneamente nei cieli di Israele.\nVoci correlate.\nMissili SAM a cui il Patriot \u00e8 spesso paragonato:"}
{"id": "563456", "revid": "729019", "url": "https://it.wikipedia.org/wiki?curid=563456", "title": "S-200", "text": "L' S-200 (in cirillico: C-200; codice NATO SA-5 Gammon) anche noto con i nominativi Angara, Vega o Dubna a seconda delle versioni, \u00e8 un sistema missilistico da difesa aerea a lungo raggio di fabbricazione sovietica, progettato per difendere obiettivi sensibili dalle incursioni di bombardieri avversari ed entrato in servizio negli anni sessanta.\nProdotto dalla NPO Almaz, oggi Almaz-Antey, e successore dell'S-125, \u00e8 il sistema missilistico terra-aria pi\u00f9 venduto di sempre; al suo apice nel 1985, l'S-200 era schierato su oltre 130 siti di lancio in tutta l'Unione Sovietica, contando 338 batterie per un totale di pi\u00f9 di 2.000 lanciatori.\nPredecessore del sistema S-300, \u00e8 oggi in servizio in numerose forze armate, tra cui quella Siriana ed Iraniana.\nSviluppo.\nGli ingegneri sovietici iniziarono a sviluppare il sistema missilistico terra-aria S-200 durante gli anni '50, principalmente per contrastare il bombardiere supersonico B-58, l'aereo spia U2 e altri velivoli da ricognizione appartenenti alle forze statunitensi. A partire dalla sua installazione iniziale, avvenuta nel 1966, l'S-200 ha ricevuto numerosi aggiornamenti per aumentarne gittata e precisione tra cui l'Angara, il Vega ed il Dubna.\nImpiego operativo.\nGuerra civile siriana\nIl 10 febbraio 2018 un cacciabombardiere F-16I dell'aviazione israeliana fu abbattuto da un missile S-200 sparato dai sistemi di difesa siriani. L'aereo cadde in territorio israeliano, il pilota e l'addetto ai sistemi d'arma del caccia riuscirono a lanciarsi con il paracadute prima dell'impatto con il suolo. Uno dei due sub\u00ec ferite gravi ma si riprese qualche giorno dopo. Apparentemente un altro F-15 fu danneggiato e dovette fare ritorno alla base.\nVersioni.\nS-200 Angara: basato sul missile 5V21, \u00e8 la versione originale dell'S-200 dotata di radar da ricerca semi-attivo in fase terminale di volo\nS-200V Vega: introdotto tra il 1970 e il 1972, \u00e8 dotato del missile 5V28 con gittata massima di circa 250 km\nS-200VE Vega Export: identico all'S -200V, non \u00e8 dotato di capacit\u00e0 nucleare\nS-200D Dubna: operativo dal 1975 \u00e8 dotato di missili 5V28V con una portata massima di 300 km.\nIncidenti.\nEbbe il disonore di abbattere l'aereo passeggeri Tupolev Tu-154 della compagnia russa volo Siberia Airlines 1812, ora S7 Airlines, diretto a Novosibirsk durante un'esercitazione del Ministero della Difesa Dell'Ucraina il 4 ottobre 2001 vicino alla citt\u00e0 russa So\u010di sul Mar Nero in Russia."}
{"id": "563457", "revid": "365417", "url": "https://it.wikipedia.org/wiki?curid=563457", "title": "Kub (missile)", "text": "Il 2K12 Kub (in cirillico: 2K12 \u041a\u0443\u0431; codice NATO: SA-6 Gainful), \u00e8 un sistema missilistico a medio raggio, di fabbricazione sovietica, sviluppato nei primi anni '60 ed entrato in servizio nel 1967 presso l'esercito sovietico.\nProgettato per neutralizzare bersagli aerodinamici in volo a distanze fino a 24 km, \u00e8 armato di 3 missili collocati su una rampa di lancio trinata a sua volta posta sullo scafo cingolato del semovente Shilka. Sviluppato in segreto, \u00e8 stato notato per la prima volta nel corso della Guerra del Kippur, conflitto nel quale ha ricevuto il battesimo del fuoco. L'ultimo abbattimento documentato del Kub, fu quello del Lockheed Martin F-16 pilotato dal capitano dell'USAF Scott O'Grady avvenuto nei cieli della ex-Jugoslavia nel 1995.\nCostantemente aggiornato nel corso della sua vita operativa, ne sono state sviluppate numerose varianti tra cui la Buk-M4, la pi\u00f9 recente in ordine cronologico. Ha riscosso un notevole successo commerciale nei paesi dell'ex-blocco sovietico nonch\u00e9 del continente africano ed in Medio Oriente.\nIl sistema, progressivamente sostituito dal pi\u00f9 moderno Buk a partire dagli anni Ottanta, al 2021 risulta in servizio attivo in numerose forze armate nel mondo.\nComposizione.\nUna batteria standard del sistema Kub conta i seguenti elementi:"}
{"id": "563458", "revid": "1921867", "url": "https://it.wikipedia.org/wiki?curid=563458", "title": "Strela-2", "text": "Il missile sovietico Strela-2 (in russo: \"freccia\"), noto come SA-7 \"Grail\", \u00e8 un'arma portatile per la difesa da aerei nemici a bassa quota. \u00c8 stato una delle prime armi antiaeree portatili in dotazione alla fanteria, permettendo alle truppe a terra di contrastare efficacemente e in autonomia i velivoli da guerra nemici.\nOrigini.\nLo sviluppo dell'arma risale agli anni cinquanta. Fino all'inizio di quel decennio, l'enfasi sulle armi da difesa aerea della nuova generazione, i missili SAM, era puntata verso sistemi strategici grandi e potenti, pensati contro i bombardieri ad alta quota, ma inefficaci nel difendere le prime linee dell'esercito, in rapido movimento, da incursioni a bassa quota di velivoli d'attacco. Per questo compito vi erano le artiglierie contraeree leggere. Ma dal loro uso nella Guerra di Corea si cap\u00ec come esse non fossero da sole abbastanza efficaci e si inizi\u00f3 quindi lo sviluppo di armi che potessero avere contemporaneamente precisione e gittata accoppiati con una relativa leggerezza.\nIn Unione Sovietica vennero sviluppati due sistemi d'arma: lo Strela 1 e lo Strela 2. Il primo si rivel\u00f2 per\u00f2 meno performante, perci\u00f2 fu modificato e ingrandito per essere montato su veicoli, venendo poi rinominato l'SA-9 Gaskin. Il secondo invece, avendo soddisfatto i requisiti necessari, venne adottato dalla fanteria sovietica nel 1961. Sul campo l'arma si rivel\u00f2 fragile e soggetta a malfunzionamenti quindi nel 1970 l'Urss ne commission\u00f2 una versione migliorata, denominata provvisoriamente Strela-2M, che rimpiazz\u00f2 subito l'originale.\nNegli anni a seguire il missile \u00e8 stato impiegato in molte guerre e vista la sua efficacia \u00e8 stato adottato da molte nazioni senza subire modifiche significative, rimanendo sostanzialmente invariato fino ad oggi.\nTecnica.\nEntrato in servizio, pare, con 5 anni di ritardo, ma pur sempre nel 1968, lo Strela 2 o 9M32, SA-7A per la NATO, era un semplice missile, con autoguida ad infrarossi sistemata nel muso, dove una finestrella trasparente (sia alla luce visibile che IR) permetteva di scorgere l'obiettivo di tale 'occhio elettronico'. Esso era un sensore non raffreddato e pertanto bisognava puntarlo contro oggetti assai ben 'chiari' sullo sfondo, ovvero ben pi\u00f9 caldi dell'ambiente circostante.\nI componenti dell'arma erano i seguenti: missile 9K32, sistema di lancio P54 e batteria termica (da sistemare sulla cintura dell'operatore) 9B17.\nRiguardo al missile, la sua logica di guida era la solita dei missili IR dell'epoca, ovvero di prima generazione: il sensore, suddiviso in pochi settori, un poco come una scacchiera, riceveva calore che convertiva in segnali elettrici. A seconda di quale settore avesse la maggiore 'forza di segnale' il missile cambiava rotta dirigendosi verso il tratto di cielo corrispondente, sia pure, data la semplicit\u00e0 di questo apparato di guida, in maniera grossolana.\nPer il volo, il missile aveva 2 serie di alette: le 2 anteriori di manovra, assai piccole, e quelle posteriori di stabilizzazione, pi\u00f9 grandi. Entrambe le serie erano ripiegabili.\nLa testata, da circa 2,5kg, era dotata di sola spoletta a impatto. Questo forse era necessario per vari motivi: per esempio, l'arma in tal modo non sarebbe esplosa prematuramente se avesse attaccato bersagli a bassa quota, magari passando vicino a un albero. Ma vi erano anche controindicazioni: il sensore IR non aveva la necessaria sensibilit\u00e0 per volare a bassa quota senza essere disturbato dal calore del suolo, se beninteso, si trattava di climi caldi. In ogni caso permaneva la possibilit\u00e0 di dirigersi verso il sole, sia in cielo, sia se riflesso da uno specchio d'acqua. In questi casi, comuni anche a missili pi\u00f9 recenti, il bersaglio veniva comunemente perso per cui non vi erano molte possibilit\u00e0 di ingaggiare bersagli a bassa quota.\nLe manovre, poi, erano assai rozze e non consentivano di centrare spesso il bersaglio, passandogli a qualche metro di distanza. In tali casi, almeno una spoletta di prossimit\u00e0 avrebbe consentito almeno di danneggiare il bersaglio, invece di suddividere gli ingaggi tra un successo pieno e un totale fallimento.\nL'operatore aveva un semplice (ma non facile) ruolo da svolgere: appena avvistato un aereo, identificarlo a vista con un mirino telescopico, rimuovere il tappo anteriore di protezione del sensore, accendere le batterie termiche, azionando il primo congegno di scatto, poi attendere, se il velivolo era confermato come nemico, di sentire il congegno acustico della cuffia che emetteva un suono (un valido sistema analogico per far 'sentire' che il sensore \u00e8 agganciato, praticamente rimasto su tutti i missili IR), e si accendeva una luce che conferma l'aggancio.\nA questo punto l'operatore tirava il grilletto a fondo, il missile partiva, dispiegava le ali prima interne (la prima serie) o posteriori (la seconda) al suo corpo. A quel punto, un motore a razzo ad unico stadio accelerava l'arma fino a mach 1,35 (circa 1600 km/h) mentre i controlli diventavano efficaci col crescere della velocit\u00e0 e permettevano allo Strela di manovrare, inseguendo il bersaglio. 'Inseguire' \u00e8 il termine giusto, perch\u00e9 in genere i motori sono posteriori ed essi costituiscono la principale fonte di calore, che i missili di prima generazione solitamente sentivano come 'esclusiva fonte di calore', avendo un sensore capace di vedere solo la lunghezza d'onda di oggetti molto caldi.\nServizio.\nIl missile Strela \u00e8 diventato rapidamente un ordigno di incredibile diffusione, economico, leggero e relativamente affidabile.\nI suoi punti deboli sono risultati vari, come quello di attaccare i caccia solo dal settore posteriore. Questo comporta alcuni problemi, per esempio, il fatto che nel frattempo l'aereo ha sorvolato la postazione di lancio, che potrebbe essere individuata e distrutta prima di lanciare il missile, perch\u00e9 quest'ultimo ha bisogno di tempo per acquisire l'obiettivo da attaccare, e ha pur sempre una gittata minima (500-1000 m) entro la quale non \u00e8 pienamente controllabile.\nUn altro problema \u00e8 che questo tipo di arma, essendo spesso inefficace contro bersagli frontali, ha bisogno di attaccarli di coda, e quindi deve essere veloce per raggiungerli. Un missile come il Blowpipe non ha problemi (teoricamente) ad eseguire ingaggi frontali anche alla massima distanza, essendo radiocomandato, ma il SA-7 deve correre pi\u00f9 veloce del velivolo che insegue, e con un notevole margine.\nMa le prestazioni dell'arma, specie della prima serie non erano cos\u00ec valide. In effetti, la guida termica aveva fin dall'inizio anche dei vantaggi: se l'operatore di un Blowpipe perde l'aggancio, la testata di autoguida di un SA-7 \u00e8 del tutto autonoma, quindi non basta che il bersaglio sparisca dietro una collina per essere intangibile, se il missile continua a stargli dietro. In realt\u00e0, il vero problema con entrambi i tipi \u00e8 il tempo di allerta: spesso, di fatto, un operatore di fanteria non ha il tempo di avvistare un bersaglio, accendere le batterie, puntare l'arma, cos\u00ec la 'superiorit\u00e0' di un sistema come il Blowpipe, tra l'alto assai impreciso, \u00e8 puramente accademica.\nRiassumendo, i problemi dell'SA-7A erano i seguenti:\nSe questi erano i difetti, per\u00f2, va detto che l'arma aveva anche pregi:\nIl missile Grail ha avuto, in sostanza, pareri contrastanti e risultati discussi. In azione, esso \u00e8 stato usato con successi limitati, ma nondimeno, quello che conta di pi\u00f9 \u00e8 la minaccia, per qualunque aereo, che quest'arma dava e che 'consigliava' di volare molto alto o molto veloce, troppo per individuare e colpire le unit\u00e0 campali, specie se l'aereo era senza armi guidate. In combinazione con armi pi\u00f9 pesanti per le quote medie ed alte, verso cui spingeva (o in alternativa, gli aerei erano costretti a volare davvero troppo bassi per combattere efficacemente), il Grail svolgeva la sua funzione di garantire la difesa aerea tattica e dava per la prima volta ad un singolo fante la capacit\u00e0 di combattere un aeroplano.\nI miglioramenti, inoltre, non tardarono ad arrivare: a partire dai primi anni '70 inizi\u00f2 ad entrare in servizio l'SA-7B, o 9K32M (sistema completo, 9M32M o Strela 2M, designazione industriale e militare, tanto per rendere ancora meno comprensibili all'estero le designazioni sovietiche) aveva un motore a razzo pi\u00f9 potente e una gittata conseguentemente maggiore: 1,6 mach per un raggio massimo di 4,5km e una tangenza di 3.4km circa, grossomodo il 50% in pi\u00f9 del tipo precedente, con una velocit\u00e0 superiore di circa il 20%. DA notare che se il missile non trovava il bersaglio, restava l'autodistruzione programmata dopo 15 secondi di volo che corrispondevano, nell'SA-7A, a 6,4km (circa il doppio della portata massima ufficiale).\nLa probabilit\u00e0 di successo \u00e8 stata migliorata anche con altre aggiunte: un sistema IFF con antenne sull'elmetto dell'operatore \u00e8 diventato disponibile, e per i tiri notturni, un altro sistema, similmente sistemato, consente di captare i radar di inseguimento terreno degli aerei tattici avversari, fornendo un prezioso avviso del loro approssimarsi. In molti casi almeno, una o entrambe queste apparecchiature sono presenti sull'elmetto del secondo uomo del team del missile: in questo caso egli d\u00e0 all'operatore un avviso sulla direzione di eventuali minacce, ripartendo il carico di lavoro in maniera equilibrata.\nIn termini operativi, l'SA-7 \u00e8 stato usato in maniera massiccia in guerre dagli anni '70 in poi. I risultati, materialmente, non sono stati elevati in termini di PK, ma anche con pochi missili a segno, il lavoro di proteggere la fanteria dalle minacce aeree \u00e8 stato svolto in larga misura.\nIn Medio Oriente, i missili di questo tipo, del modello SA-/A, erano noti gi\u00e0 durante la Guerra d'Attrito del 1969-70, e gli israeliani presero l'iniziativa di allungare i tubi di scarico dei motori dei velivoli, come gli A-4 Skyhawk, che erano abbastanza lenti da correre dei rischi, oltre che muniti di un solo motore. In tal modo i missili a segno spesso non distruggevano la macchina. Altre contromisure erano i \"flares\", bengala speciali di inganno.\nDurante la Guerra dello Yom Kippur del 1973, le fanterie attaccanti arabe lanciarono gli SA-7 a migliaia, ottenendo in termini diretti l'abbattimento di una mezza dozzina di aerei e il danneggiamento di altri. Gli israeliani dovettero dunque rivedere le tattiche di manovra, e i successi ottenuti durante la guerra dei sei giorni del 1967 (era ancora troppo presto per i SA-7) contro le truppe di invasione senza copertura aerea, non poterono ripetersi.\nPer capire come i missili SA-7 abbiano influito nella guerra aerea, un esempio \u00e8 il Vietnam, dove \u00e8 poco noto che essi vennero usati nella fase finale della guerra.\nSecondo i dati raccolti, su 200 missili lanciati contro aerei a reazione, solo 1 ottenne un abbattimento (0,5%PK), ma contro i mortali aerei da attacco Douglas A-1 Skyraider, con il loro motore radiale sistemato davanti al muso, i missili fecero risultati del 10-15%. Contro gli elicotteri, senza dubbio la principale vittima dei missili IR (essendo sia molto lenti che bisognosi di un motore potente per volare, irradiando calore su tutto l'orizzonte) si arriv\u00f2 ad oltre il 20% di lanci positivi. I tempi degli attacchi della Air Cavalry in stile Apocalypse Now erano diventati storia: un qualunque fante poteva lanciare in un istante un missile capace di sbriciolare un elicottero, senza correre il rischio di venire sollecitamente individuato (come spesso accadeva con le mitragliere in postazione). Le contromisure IR, anche semplici, non erano all'epoca ancora diffuse e comunque non sarebbero bastate a eliminare i pericoli in maniera sufficiente.\nNel corso degli anni, gli Strela-2/SA-7 sono stati utilizzati anche in altri conflitti, come nel caso delle guerre in Angola e Namibia, dove la SAAF condusse azioni di 'guerriglia' aerea, volando radente al terreno e sorprendendo in genere le difese aeree. Su 225 SA-7 lanciati, solo 5 colpirono e 1 abbatt\u00e9 il bersaglio, un jet MB-326 \"Impala\".\nGli Sa-7 hanno avuto anche molta importanza a seconda di chi prendesse l'iniziativa. Se un missile portatile non pu\u00f2 difendere dall'attacco, accuratamente pianificato (come fatto dai sudafricani) contro obiettivi fissi, cercare un avversario sfuggente, su cui gli aerei o elicotteri non possono piombare all'improvviso gi\u00e0 con le bombe in fase di sgancio, \u00e8 un'altra cosa. Questo \u00e8 quello che \u00e8 accaduto in altre situazioni, in cui sono state le truppe di terra, generalmente forze della guerriglia con equipaggiamenti leggeri, a muoversi e ad attaccare. In Afghanistan, Marocco, Ciad, Angola erano infatti le forze aeree a doversi muovere cercando il nemico ed esponendosi, il pi\u00f9 delle volte, ad essere avvistate per prime. I missili SA-7 non si sono dimostrati un'arma letale, ma si sono distinti per vari successi ottenuti.\nLe contromisure, come quella di usare \"flares\" e scarichi raffreddati per gli elicotteri, hanno avuto un certo successo, ma non sufficiente per rendere inefficaci le nuove armi. Le tattiche di volare a quote pi\u00f9 alte e pi\u00f9 alla larga dal pericolo sono state spesso una miglior garanzia, specie quando ai vecchi SA-7 si sono affiancati missili come gli Stinger.\nAnche per agguati a bassa quota i missili SA-7 si sono dimostrati pericolosi, sia in attentati aerei contro mezzi civili, che contro apparecchi militari. Un Antonov An-22 venne abbattuto in decollo, il 28 ottobre 1984, da uno di questi ordigni, causando la morte di 240 sovietici, presso l'aeroporto di Kabul.\nAnche nella guerra delle Falklands alcuni SA-7 sono stati portati nelle isole da parte argentina, forse forniti dai libici. Ma nessuno pare venne usato, perdendo un'occasione perch\u00e9 gli \"Hawker Harrier\" si sono dimostrati molto vulnerabili (nel 1991) a tali ordigni, avendo gli scarichi a mezza fusoliera.\nIn definitiva, il missile SA-7, nonostante le sue limitazioni, ha contribuito massicciamente a ridimensionare la supremazia delle forze aeree su quelle terrestri, e ha costretto ad adottare tattiche e tecniche di combattimento meno efficaci e pi\u00f9 dispendiose. Il numero prodotto \u00e8 risultato impressionante e superiore a quello di qualunque altro SAM. Solo la Germania Est aveva circa 1700 lanciamissili e migliaia di ricariche nel 1990, all'atto della riunificazione.\nSA-N 5.\nEsiste una versione dell'SA-7 destinata al ruolo antiaereo navale, che \u00e8 nota con il nome di SA-N 5 Grail, anch'essa con il missile basico, ma con installazione del tutto diversa. Essa \u00e8 sostanzialmente e concettualmente un sistema simile al \"Sea Chaparral\", che aveva un lanciatore quadrinato con missili similari con gli AIM-9 aria-aria. Il \"Sea Chaparral\" era una versione semplificata del \"MIM-72 Chaparral\" originale terra-aria, per aumentare le capacit\u00e0 di difesa aerea delle navi non aggiornabili con armi maggiormente efficaci nel ruolo antiaereo.\nIl sistema sovietico \u00e8 simile, e si basa su un lanciatore quadrinato, che offre un certo vantaggio tra semplicit\u00e0 e autonomia di fuoco, considerando che in genere vengono sparati 2 missili in rapida sequenza per ingaggio. Un operatore \u00e8 presente tra le 2 rampe di missili e controlla il lancio delle armi. I sistemi di lancio hanno una struttura simile al \"Chaparral\" ma i missili pesano un settimo scarso e sono dimensionalmente grandi la met\u00e0, oltre ad avere alette ripiegabili e quindi un lanciatore molto semplice, con tubi di lancio anzich\u00e9 rampe- Ne consegue che il sistema \u00e8 molto pi\u00f9 piccolo e compatto.\nTali attrezzature di fuoco sono state quindi sistemate in 2 esemplari su navi leggere o poco armate, dalle unit\u00e0 da sbarco \"Polnocny\" a quelle di tipo ausiliario o AGI. Le corvette classe Parchim, molto simili alle \"Grisha\", hanno 2 lanciatori quadrupli invece del lanciatore binato per gli SA-N 4, molto pi\u00f9 pesante e potente.\nI missili hanno in genere 2 ricariche complete, per cui 2 lanciatori hanno almeno 16 missili. I sistemi di lancio sono stati mantenuti anche per i sistemi missilistici successivi alla generazione dell'SA-7 ovvero le versioni navali dell'SA-16 o 18. I tubi di lancio, ermeticamente chiusi, sono verosimilmente del tutto intercambiabili con quelli dei sistemi lanciabili a spalla terrestri, solo le rampe sono diverse. La torretta non \u00e8 stabilizzata, ma nondimeno in generale svolge funzioni simili a quelle sia del \"Chaparral\" navalizzato, che di attrezzature come la SADRAL francese, con missili Mistral.\nInoltre, i cinesi ne hanno fatto una copia, l'HN-5 Red Tessel, i pakistani ne hanno ricavato le varie versioni dell'Anza, gli iraniani lo hanno a loro volta copiato etc., fino ad arrivare alle truppe di Jonas Malheiro Savimbi, dell'UNITA in Angola, che con i suoi motori a razzo avevano studiato (raggruppandone a grappoli) anche di costruire razzi balistici a lungo raggio.\nInfine, i tecnici ex-jugoslavi, precorrendo i francesi, sia pure con tecnologie molto meno sofisticate (il prezzo tipico del vantaggio storico) hanno realizzato una versione del sistema aria-aria per gli elicotteri Gazelle, armati con 4 ordigni nei loro tubi di lancio. Considerando quanto leggeri essi siano, la manovrabilit\u00e0 della macchina, vero punto cruciale per qualsiasi installazione di armi aria aria su elicotteri, non ne risulta inficiata (i Mistral pesano 2 volte tanto, ovvero 40kg in pi\u00f9 per 4 armi). Pare che anche altri utenti abbiano applicato operativamente, o quantomeno sperimentato, i missili SA-7 su elicotteri, essenzialmente sovietici anch'essi (Mi-2,8,24).\nCome curiosit\u00e0, il missile \u00e8 stato comparato all'unico altro pari classe dell'epoca, il Redeye americano, ovviamente pi\u00f9 costoso e con sensore raffreddato, ma in pratica, in certe situazioni di ingaggio, specie con climi freddi, il missile sovietico si \u00e8 dimostrato dotato di un sensore migliore. Non una differenza tale, in ogni caso, da far dire che l'arma americana fosse nettamente superiore, nonostante la sofisticazione maggiore."}
{"id": "563460", "revid": "228587", "url": "https://it.wikipedia.org/wiki?curid=563460", "title": "Osa (missile)", "text": "Il 9K33 Osa (in cirillico: 9K33 \u041e\u0441\u0430, nome in codice NATO: SA-8 Gecko) \u00e8 un sistema d'arma antiaereo a corto raggio, di fabbricazione sovietica, sviluppato dal NII-20 nel corso degli anni Sessanta ed entrato in servizio nel 1971 nei ranghi delle forze armate sovietiche.\nPrimo sistema missilistico antiaereo sovietico i cui componenti fossero tutti riuniti in un unico veicolo, \u00e8 progettato per fornire difesa aerea sul campo di battaglia, neutralizzando velivoli ad ala fissa e rotante ad una distanza massima dal lanciatore di 15 km nelle versioni pi\u00f9 recenti quali l'Osa-AK (SA-8b Mod. 0) e Osa-AKM (SA-8b Mod. 1). \nPrimo ed unico sistema al mondo ad impiegare missili supersonici filoguidati, ne sono state prodotte anche una versione da esportazione, denominata Romb, ed una versione navale, denominata Osa-M (nome in codice NATO: SA-N-4 Gecko).\nImpiegato in numerosi conflitti tra cui quello del Libano, del Golfo, la guerra in Ossezia del Sud e quelle libica e siriana, ha ricevuto il battesimo del fuoco nel corso della Guerra Iran-Iraq del 1980. Ha riscosso un notevole successo commerciale, venendo adottato da numerose forze armate di paesi asiatici ed africani i quali hanno elaborato anche versioni indigene sviluppate dalla propria industria nazionale.\nProgressivamente sostituito a partire dagli anni Ottanta dai pi\u00f9 moderni sistemi Tor, al 2021 risulta ancora in servizio attivo seppur in numeri contenuti.\nCaratteristiche.\nL'Osa presenta sensori e munizioni in un unico veicolo, denominato BAZ-5937, derivato dal camion ZIL-167. Il mezzo \u00e8 anfibio, dotato di telaio 6x6, ma privo di corazzatura, sebbene presenti nervature longitudinali di rinforzo. Ha una cabina di pilotaggio anteriore ampiamente vetrata, dove alloggiano guidatore e capocarro. Dietro vi \u00e8 il comparto di combattimento, con una sala operativa per il controllo dei radar e altri 1-2 uomini. Sul retro vi \u00e8 anche un impianto ad idrogetto per il movimento in acqua a circa 8 km/h. Il mezzo \u00e8 avio-trasportabile. Altre attrezzature standard sono fari IR per guidare di notte in maniera furtiva, e un sistema di protezione NBC con pressurizzazione dell'abitacolo.\nLa rampa di lancio, quadrupla nella versione originale, \u00e8 equipaggiata con 4 missili disposti a coppie su rampa di lancio, mentre 1 radar di scoperta aerea \u00e8 situato in posizione sopraelevata e un radar di inseguimento bersaglio, tra due radar pi\u00f9 piccoli d'inseguimento missili, ciascuno asservito da una telecamera ausiliaria. Le versioni AK ed AKM sono invece equipaggiate con 6 missili contenuti in altrettanti canister sigillati.\nI tempi di reazione del sistema, dall'individuazione al fuoco, avviene in circa 26 secondi. La ricarica delle munizioni \u00e8 possibile in 5 minuti, grazie ai veicoli di supporto che seguono ciascuna batteria.\nLa prassi operativa \u00e8 di lanciare 2 missili sullo stesso bersaglio, sfalsati di pochi secondi.\nSensori.\nCiascun veicolo di lancio \u00e8 dotato dei seguenti sensori, che permettono di acquisire automaticamente bersagli aerodinamici in volo radente: \nPer la copertura in quota e il coordinamento delle batterie \u00e8 necessaria la presenza dei radar di reggimento.\nArmamento.\nL'Osa impiega i missili terra-aria della famiglia 9M33, a propellente solido e privo di booster, nelle seguenti versioni:\nLa guida \u00e8 radiocomandata, asservita o sostituita da canali televisivi in caso di intense ECM di disturbo.\nSA-N-4 Gecko.\nLa versione SA-N 4 navale \u00e8 entrata quindi in servizio nel 1972, con una snella rampa di lancio binata a scomparsa. Essa \u00e8 in genere presente sotto una caratteristica calotta di forma rotonda e di colore chiaro, con un deposito di 18 missili. Gli apparati radar di scoperta e fuoco sono a loro volta del tutto diversi, riuniti in un complesso 'Pop Group'.\nVi \u00e8 un impianto per le corvette come le Nanucha oppure 2 come arma antiaerea primaria delle fregate Krivak I/II, mentre 2 lanciatori sono presenti come arma per la difesa ravvicinata di incrociatori come i Kara e i Kirov.\nData la guida radio, il sistema pu\u00f2 essere disturbato da apposite ECM.\nL'SA-N 4 \u00e8 un sistema duale in grado di attaccare unit\u00e0 navali di superficie entro un raggio di 12 km.\nImpiego operativo.\nIl sistema \u00e8 entrato per la prima volta in servizio nel 1971 nella Marina e nell'Esercito sovietico.\nAgli Osa iracheni sono accreditati alcuni abbattimenti di missili Tomahawk nel 1991 e pare abbiano contribuito all'abbattimento di un velivolo Tornado italiano in azione durante l'operazione Desert Storm.\nUn'altra vittoria ai danni di un velivolo sudafricano \u00e8 avvenuta nel 1987 in Angola.\nComposizione del sistema.\nUna unit\u00e0 antiaerea armata del sistema Osa \u00e8 composta dai seguenti elementi: "}
{"id": "563461", "revid": "729019", "url": "https://it.wikipedia.org/wiki?curid=563461", "title": "Strela-1", "text": "Lo Strela-1 (nome in codice NATO: SA-9 Gaskin) \u00e8 una versione ingrandita dello Strela-2, con un peso di 30\u00a0kg e installato solo su veicoli classe BRDM-2, in un'apposita torretta. Non \u00e8 risultato molto soddisfacente, ma \u00e8 comunque un mezzo assai utile per coprire il gap tra le armi portatili e quelle a medio raggio. Nonostante i missili siano assai pi\u00f9 piccoli, offre pi\u00f9 o meno quello di cui era capace il Chaparral USA con i primi modelli di Sidewinder."}
{"id": "563463", "revid": "729019", "url": "https://it.wikipedia.org/wiki?curid=563463", "title": "3M6 \u0160mel'", "text": "Il 3M6 \u0160mel' (\u0428\u043c\u0435\u043b\u044c, calabrone in russo) \u00e8 un MCLOS missile anticarro filoguidato sovietico. Il \"3M6\" \u00e8 la sua designazione GRAU. Il suo nome in codice NATO \u00e8 AT-1 \"Snapper\".\nTroppo ingombrante per essere portato a mano, era generalmente installato su veicoli specializzati o elicotteri.\nIl missile aveva lo scopo di aiutare le armi anticarro tradizionali come il 100 mm anti-tank gun, la quale accuratezza oltre i 1500 metri era scarsa. Al contrario, la massima precisione dei missili restava alta fintanto che non si superasse il limite dei 2000\u00a0m.\nIl sistema del caricatore, la bassa velocit\u00e0 e scarsa precisione nel combattimento, diedero pi\u00f9 tardi vita allo sviluppo del sistema SACLOS come il AT-5 Spandrel.\nSviluppo.\nIl 3M6 \"Shmel\" era basato sull'occidentale ATGM come all'epoca sul Aviatore Nord SS.10, comunque \u00e8 decisamente pi\u00f9 largo. Fu sviluppato dal disegnatore speciale di mortai Bureau (SKB Gladkostvolnoi artillerii) in Kolomna il quale era anche responsabile del AT-3 Sagger.\nLo sviluppo del missile procedette rapidamente, i primi lanci non guidati nell'aprile 1958 furono seguiti da quelli guidati nel giugno e luglio 1958. Il 28 agosto 1958, la nuova arma tecnologica fu mostrata al comando delle forze armate. Il 1\u00ba agosto 1960 fu messo in servizio, ma fu visto pubblicamente la prima volta nel 1963.\nStoria.\nC'erano due tipi di stazioni a terra per il missile\nQuesti veicoli erano installati in batterie anticarro attaccate ai reggimenti motorizzati. Ogni batteria ha 3 plotoni ognuna con 3 veicoli di lancio ed un singolo BRDM di comando.\nEra usato nelle forze egiziane durante la guerra dei 6 giorni nel 1967. Pochi erano usati con un solo veicolo al sistema. La probabilit\u00e0 di essere colpiti \u00e8 stimata attorno al 25% in combattimento.\nLa Corea del Nord ha inizia la produzione ed una versione migliorata del missile nel 1975.\nDescrizione.\nIl missile viene guidato all'obbiettivo con l'uso di un joystick, questo richiede una certa abilit\u00e0 da parte dell'operatore. Gli aggiustamenti dell'operatore sono trasmessi al missile tramite un sottile file che scorre dietro al missile.\nIl missile viene deviato tramite un non convenzionale posizionamento di spoiler vibranti.\nIl MCLOS richiede una considerevole abilit\u00e0 da parte dell'operatore. L'efficienza del sistema in combattimento ha portato allo sviluppo del missile basato sul pi\u00f9 semplice sistema SACLOS.\nUn problema del missile \u00e8 la quantit\u00e0 di tempo per raggiungere in prossimit\u00e0 l'obbiettivo di circa 20 secondi, il che da all'obbiettivo la possibilit\u00e0 ed il tempo di arretrare dietro ad un ostacolo, distendendo uno fumogeno o sparando all'operatore. Inoltre l'enorme dimensione del missile portano al fatto che solo pochi colpi possono essere trasportati. il veicolo BRDM-1 pu\u00f2 trasportare solo 3 missili."}
{"id": "563476", "revid": "729019", "url": "https://it.wikipedia.org/wiki?curid=563476", "title": "Telfer (monorotaia)", "text": "Telfer, o Telfere elettrico, era la linea ferroviaria monorotaia del tipo \"a sella\" costruita a Genova nel 1914, la prima di questo genere realizzata in Italia.\nIl nome era derivato dal termine inglese \"telpher\" (teleferica), indicante i mezzi di trasporto a fune.\nStoria.\nPromosso da Nino Ronco ed Enrico Coen-Cagli, rispettivamente presidente e ingegnere capo del Consorzio Autonomo del Porto di Genova, l'impianto fu studiato Bellani, Bonazzoli &amp; C. e costruito dalle ditte Mantelli e Corbella, in occasione dell'Esposizione internazionale di marina e igiene marinara, per collegare l'area di piazza di Francia (ovvero la parte sud-est dell'attuale piazza della Vittoria) al molo Giano del porto, in prossimit\u00e0 della nuova Capitaneria di Porto. Alla stazione di arrivo era presente anche un ristorante. La monorotaia era gestita dall'UITE (Societ\u00e0 Unione Italiana Tramways Elettrici).\nIl progetto era stato studiato per collegare Milano con la zona residenziale di Milanino, a circa dalla citt\u00e0, ma il progetto non ebbe seguito.\nCostruita in soli cento giorni quale progetto-simbolo dell'Esposizione, la monorotaia fu inaugurata il 18 giugno 1914 ed ebbe un notevole successo per tutta la durata dell'esposizione. In seguito venne modificata per il trasporto merci, in particolare carbone, dal porto agli stabilimenti posti lungo il Bisagno. La linea funzion\u00f2 ancora per tutto il periodo bellico poi fu smantellata nel 1918.\nCaratteristiche.\nCostruita sulla base di brevetti detenuti dalla societ\u00e0 Badoni Bellani Benazzoli (BBB) di Milano, in seguito confluita nella Antonio Badoni Lecco, la linea era percorsa da un unico convoglio, simmetrico, che correva su una sede propria formata da una trave sollevata da terra, con una rotaia di corsa alla sommit\u00e0 e due laterali per appoggio e guida. Per i cavalletti, relativamente piccoli e leggeri, si aveva un esteso impiego del cemento armato, la grande innovazione tecnica di quegli anni. La trave di appoggio aveva una sezione a T rovesciato, larghezza alla base ed altezza , alla sommit\u00e0 era fissata su longherine in quercia la rotaia Vignoles da , poco sotto un ferro ad U su isolatori in vetro per l'alimentazione elettrica, lungo gli spigoli inferiori due guide per le ruote orizzontali, ricavate da barre a L.\nOgni tronco aveva la lunghezza di , suddiviso in quattro campate diseguali ( le esterne e le interne), era sostenuto da cinque cavalletti, di cui quello centrale rinforzato, con quattro gambe contro le due degli altri.\nI veicoli, posti a cavallo della trave e appoggiati su ruote centrali a doppio bordino, avevano cofani interni alti circa un metro per coprire le ruote alle estremit\u00e0 ed appendici laterali prolungate in basso per i rulli di guida.\nI sedili erano posti in quattro file longitudinali, due per lato, sovrapposte a gradinata, con la spalliera all'interno. I posti a sedere erano 38, in piedi 12 e si potevano ribaltare i sedili ottenendo 80 posti tutti in piedi. Le porte di accesso erano tre per lato.\nL'elemento motore possedeva quattro ruote, tutte motrici, del diametro di 700\u00a0mm, ciascuna collegata ad un motore AEG - Thomson Houston da a , regolazione mediante controller come i tram. Il freno era ad aria compressa a doppio ceppo per ogni ruota. In caso di guasto o mancanza di energia era previsto lo spostamento a mano: quattro uomini, innestando manovelle con trasmissione ridotta agente su due ruote motrici, potevano spostare il treno sino in stazione. Il manovratore dalla cabina di guida centrale (il locomotore era posto in centro al convoglio, con due vagoni per parte) poteva vedere solo sporgendosi lateralmente, per questo motivo erano posti dispositivi di sicurezza automatici per l'arresto del treno in stazione. L'intero convoglio a pieno carico portava circa 350 persone e pesava 80 tonnellate. Tutto il materiale rotabile era stato costruito dalla Carminati &amp; Toselli di Milano.\nElemento interessante era la presenza sulle carrozze di un dispositivo di arresto in corrispondenza delle fermate, che anticipava soluzioni poi diffuse sulle metropolitane.\nPercorso.\nIl Telfer collegava la zona di piazza di Francia (diventata in seguito l'estremit\u00e0 sud-est di piazza della Vittoria) col molo Giano: partendo in prossimit\u00e0 del ponte Bezzecca, in corrispondenza dell'area dove poi venne edificato il palazzo della questura, attraversava obliquamente con una campata di il corso Aurelio Saffi, poi seguiva in rettilineo in via del Feritore lungo il torrente Bisagno, tenendosi adiacente al muraglione di sostegno del corso. Raggiunto il mare, la linea girava ad ovest e proseguiva sulla scogliera, sempre seguendo il muraglione, passava davanti ai bagni popolari della Strega, poi con un'ampia curva si avvicinava all'antica batteria della Stella, che attraversava a raso entrando ed uscendo da finestroni allargati.\nSi proseguiva poi in rettilineo, tagliando in viadotto lo specchio d'acqua davanti ai bagni della Cava, per giungere alla base del molo Giano; con una stretta curva di appena di raggio il Telfer si inseriva sul bordo esterno del muraglione, lo percorreva per circa per giungere sino alla stazione terminale in prossimit\u00e0 della torre dei piloti. L'intera tratta era lunga , con altezza media dal terreno di , eccetto il breve tratto sul molo Giano, che era realizzato in legno. Tutta la trave era in cemento armato appoggiato su 72 cavalletti di cui un terzo in mare, il percorso veniva compiuto alla velocit\u00e0 di -, in circa sette minuti. Il treno viaggiava ogni mezz'ora dalla 9:00 alle 24:00, biglietto di corsa semplice 1,00 lira (circa 3,70 euro attuali), andata e ritorno 1,50 lire (circa 5,50 euro attuali), riduzioni per azionisti, militari, ragazzi e comitive."}
{"id": "563477", "revid": "729019", "url": "https://it.wikipedia.org/wiki?curid=563477", "title": "3M11 Falanga", "text": "Il 3M11 Falanga (nome in codice NATO: AT-2 Swatter) \u00e8 stato il secondo missile sovietico controcarro identificato. In particolare, la prima versione (AT-2A) era nota in Occidente come 3M11 Falanga (falange); nel modello migliorato (AT-2B), noto come 9M17 Scorpion, con comando via radio a 3 canali per migliorare la resistenza alle ECM. Questo missile era assai complesso e pesante, non particolarmente veloce nonostante l'assenza di guida radio, ma altamente segreto e poco esportato; ha avuto impiego su blindati e ancora di pi\u00f9 sugli elicotteri, come i Mi-24. Le sue prestazioni sono state migliorate progressivamente, con la maggiorazione della gittata ed altre migliorie. \nLa terza versione (AT-2C) era dotata di guida SACLOS, ed era destinata prevalentemente ai Mi-24 Hind-D (4 missili), con portata migliorata, sia minima che massima. Altre piattaforme vedevano i BRDM-1 e BRDM-2 con rampe di lancio quadruple."}
{"id": "563478", "revid": "690118", "url": "https://it.wikipedia.org/wiki?curid=563478", "title": "Mal\u00fbtka", "text": "Il 9M14 Mal\u00fbtka \u00e8 il terzo tipo di missile anticarro sovietico, noto in occidente con il nome in codice NATO AT-3 Sagger.\nEsso ha la straordinaria caratteristica di contenere in un missile da 11\u00a0kg la capacit\u00e0 di raggiungere i 3000m di gittata, comparabile con missili a lungo raggio da 20\u201330\u00a0kg. La terza versione era anch'essa dotata di filoguida SACLOS, come nel caso dell'AT-2. Preso come modello per la realizzazione di copie ulteriori, \u00e8 poco noto che \u00e8 stato riprodotto anche in Cina, ma soprattutto che lo stesso ha fatto Taiwan, chiamandolo \"Kung Fu\", e infine l'Iran, con il nome \"Raad\" e caratteristiche potenziate (es. testata in tandem).\nCaratteristiche.\nCome ideazione, era chiaro che l'Armata Rossa volesse un missile controcarro con gittata adeguata per gli impieghi pi\u00f9 esigenti, possibilmente da un raggio superiore alla portata dei carri armati nemici, ma allo stesso tempo un missile pi\u00f9 leggero ed economico delle armi quali gli AT-1 e AT-2. La configurazione, con 4 alette cruciformi a freccia, era simile a quella dell'AT-1, come anche la guida era data sempre da un cavo di controllo. Ma le dimensioni sono state molto diminuite, e il missile \u00e8 stato con successo pensato per essere trasportabile dalla fanteria smontata. Con una massa di 11\u00a0kg, una lunghezza di 88\u00a0cm e un diametro di 12\u00a0cm, esso era effettivamente idoneo a tal compito. Una squadra di 2 uomini poteva portare 2 missili e un sistema di lancio e controllo del tiro, mentre 3 uomini potevano portare 4 missili.\nLa testata, da 3\u00a0kg, ha una carica cava, ovvero HEAT, con capacit\u00e0 di perforare 450mm di acciaio, grazie al micidiale fenomeno di convergere gran parte dell'energia chimica in un getto di metallo ad alta temperatura, cosa resa possibile dalla geometria dell'esplosivo, con una cavit\u00e0 conica verso il bersaglio. L'ogiva ha la spoletta, mentre dietro vi \u00e8 un motore a razzo a lunga combustione, che ha ottimizzato il rapporto tra la gittata e la velocit\u00e0, con preferenza per la prima. Infine vi \u00e8 il cavo di controllo e 4 alette di controllo e stabilizzazione.\nLa potenza dell'arma \u00e8 adeguata per distruggere praticamente ogni carro armato degli anni sessanta e settanta. La capacit\u00e0 penetrativa \u00e8 di circa 400\u00a0mm in grado di infliggere danni gravi anche ai carri da combattimento pi\u00f9 corazzati (il T-80U si aggira per esempio su 500mm in punti medi).\nControllo.\nIl sistema Sagger presenta un piano ben piazzato a terra da un tripode; il missile \u00e8 situato sul piano; il tutto \u00e8 completato da una \"console\" di controllo manuale dotata del pulsante di lancio, con un mirino periscopico con ingrandimento 4x, e un joystick di controllo, con cavo fino a 15 metri per non restare troppo vicino alla rampa di lancio rischiando di essere localizzati dal nemico, che ha tempo di reagire: ben 27 secondi alla massima gittata. La velocit\u00e0 media del missile \u00e8 di 120\u00a0m/s, che per gli standard pu\u00f2 essere considerata bassa. La \"lenta\" velocit\u00e0 permette di intercettare il missile o prepararsi a manovre evasive.\nPer bersagli ravvicinati (inferiori a 1000 metri di distanza) il lanciatore pu\u00f2 indirizzare a \"vista\", mentre a distanze maggiori l'uso del periscopio 8x si rivela fondamentale. La consolle di lancio pu\u00f2 controllare fino a 4 lanci simultanei da una distanza di 15 metri. L'angolo di lancio ottimale si stima intorno a -5\u00b0 +10\u00b0. Un lanciatore medio di Sagger \u00e8 in grado di direzionare in modo ottimale l'arma per bersagli di raggio intorno ai 1000-3000 metri, ma l'abilit\u00e0 pu\u00f2 variare questi parametri.\nIl sistema Sagger non subisce effetti di jamming (disturbo elettronico).\nVarianti.\nNel suo sviluppo, il missile ha visto l'introduzione della versione B, con un 25% in pi\u00f9 di velocit\u00e0, e soprattutto, alla fine del 1973, l'AT-3, con una guida computerizzata semiautomatica, basata su di un sensore che rileva il calore di un flare sulla coda del missile, e che permette ad un computer di guidare l'arma verso il punto in cui il mirino \u00e8 puntato.\nLa variante iraniana e prende il nome di \"Raad\". Si tratta sostanzialmente di una versione migliorata in potenzialit\u00e0 offensive e manovrabilit\u00e0. Una doppia testata HEAT \u00e8 sostituita allo schema del missile tradizionale ed \u00e8 stata appositamente studiata per prendersi cura delle nuove corazze reattive (ERA): la prima carica detona pulendo la contro-carica esplosiva presente sulla corazza del carro, la seconda penetra ci\u00f2 che rimane della stessa.\nLe versioni Nord-Coreane del Sagger ne hanno notevolmente aumentato il raggio e implementato un sistema di guida automatica (SACLOS).\nLa versione jugoslava \"Maljutka\" \u00e8 praticamente identica all'originale.\nUtilizzo.\nIl Sagger, entrato in servizio attorno al 1965, \u00e8 un'arma che con le sue caratteristiche di compattezza e gittata, surclassava tutti i missili occidentali coevi, pi\u00f9 pesanti o pi\u00f9 limitati in gittata. Esso ha avuto una diffusione enorme, e \u00e8 stato il principale colpevole dello \"shock da missili\" dovuto alla guerra del Kippur, dove essi, soprattutto nella prima fase della guerra, neutralizzarono molti carri israeliani. Esso venne pi\u00f9 tardi meglio contrastato, con cortine fumogene, fuoco di soppressione, distrazione sul punto generico di lancio, ecc.\nIl Sagger pu\u00f2 trovare una tipologia di usi molteplici: pu\u00f2 essere montato infatti su elicotteri di attacco anticarro russi quali il famoso Mi-24 Hind (che ne ha a disposizione 4) o su veicoli di tipo BRDM; ma il suo utilizzo pi\u00f9 frequente \u00e8 quello operato da \"terra\" da parte di un operatore anche perch\u00e9 negli altri ruoli \u00e8 stato pienamente rimpiazzato da Kornet e Spigot da decenni. Il Sagger \u00e8 stato usato in mezzi come i BMP-1, BMD-1, (1 rampa con 4 missili), BRDM-1 e BRDM-2 (5 missili pi\u00f9 altrettanti di ricarica), elicotteri Mil Mi-2 e Mi-8.\nSebbene i missili pi\u00f9 moderni come il TOW e il MILAN lo abbiano surclassato, ed \u00e8 stato comunque ritirato in servizio dall'armata rossa da decenni, nessuno di essi era altrettanto buono come rapporto gittata-peso, e come economicit\u00e0.\nAncora oggi esso \u00e8 assai diffuso, specie perch\u00e9 i cinesi e gli iraniani lo hanno copiato, e molti dei carri israeliani messi KO nell'ultima guerra potrebbero essere stati colpiti dai Raad iraniani, con testata a doppia carica in tandem (forse 600-700mm di perforazione).\nConsiderato un ATGM obsoleto per i moderni eserciti \u00e8 (ed \u00e8 stato) comunque impiegato con successo in molti teatri di guerriglia nel mondo: Cecenia, Iraq, Afghanistan sono solo alcuni dei pi\u00f9 conosciuti. Recentemente \u00e8 stato utilizzato pi\u00f9 volte anche dalla milizia libanese Hezbollah durante il conflitto con Israele; si suppone che il gruppo fondamentalista abbia usato la variante Raad fornita dall'Iran. Nel 2011 \u00e8 stato usato dai ribelli nella guerra civile libica.\nIl missile, o meglio, una sua variante di derivazione locale, \u00e8 ancora in uso nelle forze armate nordcoreane dove viene dispiegato come arma anticarro per gli elicotteri MD500, importati nel paese negli anni '80."}
{"id": "563479", "revid": "729019", "url": "https://it.wikipedia.org/wiki?curid=563479", "title": "Fagot (missile)", "text": "Il Fagot (nome in codice NATO: AT-4 Spigot) \u00e8 un missile anticarro sovietico. Progettato per sostituire il Mal\u00fbtka, \u00e8 entrato in servizio nel 1971.\nIl 9M111 Fagot \u00e8 praticamente una copia del MILAN franco-tedesco. Ha una gittata di circa 2\u00a0km, guida SACLOS e alette retrattili, per essere ospitato in un tubo. Si tratta di un missile essenzialmente usato dalla fanteria, anche se assai pesante con il treppiede. Ma la sua gittata non \u00e8 sufficiente per veicoli o elicotteri. Usato per la prima volta nella guerra del Libano del 1982, \u00e8 stato aggiornato varie volte.\nCaratteristiche.\nOvviamente presenta caratteristiche migliorate rispetto al precedente AT-3 Sagger tra cui:\nIl peso si aggira tra i 20-40\u00a0kg e rende la classificazione di questa arma come \"portatile\". Il suo utilizzo \u00e8 prevalentemente anticarro ma pu\u00f2 essere usato contro fortificazioni o in funzione antiuomo. Vista l'implementazione del sistemsa SACLOS l'addetto al lancio si dovr\u00e0 solo occupare di marcare il bersaglio e lasciare al sistema di puntamento automatico il dovere. Possiamo definire questo procedimento semiautomatico alla linea di orizzonte in quanto l'operatore non \u00e8 pi\u00f9 costretto ad indirizzare manualmente il missile.\nIl sistema di puntamento SACLOS si serve di una guida all'infrarosso molto accurata situata in coda; il sensore infrarosso comunica via filo con la consolle di lancio che provvede alle correzioni di rotta necessarie. Ulteriori innovazioni sono l'utilizzo di un tubo di invito per il lancio (1.200\u00a0mm di lunghezza, peso 5\u00a0kg), un diametro di 134\u00a0mm e una capacit\u00e0 di penetrazione di 500-600\u00a0mm: una minaccia per qualsiasi carro armato da combattimento attualmente ora in circolazione. Il raggio varia da un minimo di 70 metri ad un massimo di 2\u00a0km, rendendo la minaccia immediata anche sul cortissimo raggio.\nDerivazioni.\nIl sistema AT-4 Spigot pu\u00f2 essere montato su unit\u00e0 BRDM-2 come lanciatori mobili ma questa pratica \u00e8 stata largamente abbandonata in favore delle nuove unit\u00e0 AT-14 Kornet montate sui BMP-3 che assicurano maggiore mobilit\u00e0 e protezione."}
{"id": "563480", "revid": "729019", "url": "https://it.wikipedia.org/wiki?curid=563480", "title": "Konkurs (missile)", "text": "Il Konkurs (nome in codice NATO: AT-5 Spandrel) \u00e8 un missile anticarro sovietico. Si tratta di un'arma anticarro teleguidata a lungo raggio, con una forte somiglianza al precedente AT-4 Spigot (\"9M111 Fagot\").\nInfatti, ha una equivalenza diretta con il missile HOT, fratello maggiore del MILAN.\nIl progetto.\nIl progetto \u00e8 stato sviluppato in Russia, dalla \"Tula Machinery Design Bureau\" (Tula KBP), a partire dal 1962, come missile anticarro, sulla scorta del precedente AT-4 Spigot, a guida SACLOS.\nIl progetto \u00e8 stato ripreso dall'Iran nel 2000, con la realizzazione del Towsan-1/M113.\nImpiego.\nEssenzialmente usato da veicoli come il BMP-2, il BRDM-2 e BMD-4. non ha impiego con elicotteri."}
{"id": "563481", "revid": "729019", "url": "https://it.wikipedia.org/wiki?curid=563481", "title": "KS-1 Kometa", "text": "Il Mikoyan KS-1 Kometa III (in cirillico \u041a\u0421-1 \"\u041a\u043e\u043c\u0435\u0442\u0430\"), pi\u00f9 noto con la designazione NATO AS-1 \"Kennel\", era un missile sovietico aria-superficie, con compiti specifici antinave in servizio dal 1956 al 1971.\nIl Kennel ha iniziato la tradizione sovietica per i missili strategici aria-superficie. Era un'arma relativamente primitiva, ma dotata di un cercatore radar semiattivo, un turbogetto e una raggio di 80-100 km.\nVeniva lanciato da semirimorchi trainati sia dai KrAZ-214 (SCC-2a Salish), che da ZIL-157V (SCC-2b Samlet), ma nella versione antinave veniva lanciato dai Tu-4K e dai Tu-16KS-1 Badger B che ne potevano trasportare due attaccati ai piloni sub-alari, ci\u00f2 diminuiva notevolmente la gittata, ma incrementava la precisione sul bersaglio.\nIn seguito ha avuto ruolo di aerobersaglio, in quanto, essendo prodotto dalla Mikoyan, era una specie di versione ridotta dei caccia prodotti dalla stessa ditta (in particolare del MiG-15), anche se misurava sempre 8.29 m di lunghezza per circa un metro di diametro."}
{"id": "563482", "revid": "729019", "url": "https://it.wikipedia.org/wiki?curid=563482", "title": "K-10S", "text": "Il Mikoyan K-10S (Articolo 352), o AS-2 \"Kipper\" nella designazione NATO, era un missile aria-superficie studiato dai sovietici per l'attacco contro unit\u00e0 navali di superficie, entrato in servizio nel 1961.\nPiuttosto grande e con dimensioni paragonabili a quelle di un piccolo aereo, aveva un peso al lancio di 4.200 kg, ed un'autonomia compresa tra i 260 ed i 350 km. La propulsione era assicurata da un turbogetto Ljul'ka AL-5RD-9FK, in grado di spingerlo fino a 1.400 km/h.\nUsualmente era trasportato dai Tu-16K-10-26 Badger C in un unico esemplare, a causa della sua massa e forma, eccessiva per andare sotto le ali degli aerei.\nIl sistema di guida, in pratica, era una combinazione tra un sistema inerziale (fase di volo iniziale) e radar attiva (fase finale): in dettaglio, vi era un autopilota preprogrammato per le fasi di lancio e salita, autopilota con correzioni per la fase di volo e radar attiva in quella terminale di discesa sul bersaglio. La precisione era variabile in relazione al bersaglio: 150 piedi contro obiettivi navali o 1-2 miglia contro quelli terrestri.\nLe uniche difese contro questo sistema d'arma erano i caccia imbarcati sulle portaerei oppure di stanza sugli aeroporti costieri, visto che la sua autonomia era tale da mantenere, in linea teorica, gli aerei vettori fuori dalla portata dei missili terra-aria dell'epoca.\n Venne ritirato dal servizio alla fine degli anni sessanta, sostituito dai pi\u00f9 perfezionati AS-4 Kitchen ed AS-6 Kingfish. Non venne mai esportato."}
{"id": "563484", "revid": "599013", "url": "https://it.wikipedia.org/wiki?curid=563484", "title": "Ordine professionale", "text": "Per ordine professionale si intende una istituzione di autogoverno di una libera professione. I soggetti che ne fanno parte devono generalmente essere iscritti in un apposito ordine o collegio, detto albo professionale, che esercita il controllo e la sorveglianza sugli iscritti, anche con funzioni disciplinari, mediante consiglio di disciplina per la maggior parte delle professioni. \nIn Italia sono enti pubblici non economici autonomi, che per legge soggiacciono alla vigilanza del Ministero della Salute per le professioni sanitarie, invece per le professioni delle aree giuridiche, tecniche ed economiche la vigilanza spetta al Ministero della Giustizia. \nStoria.\nGli ordini professionali hanno origine storica nelle corporazioni delle arti e mestieri. Nelle societ\u00e0 moderne essi sono presenti quali istituzioni di tutela degli utenti e cittadini e nell'Europa continentale hanno natura pubblica. Nel modo anglosassone, invece, si sono costituiti in associazioni di professionisti di tipo sindacale non previste dalla legge, l'iscrizione ai quali \u00e8 di solito volontaria.\nOrdini professionali simili a quelli italiani sono presenti in Francia, Germania, Spagna, Paesi Bassi, Belgio, anche se in numero notevolmente minore (vale a dire che numerose attivit\u00e0 per cui in Italia \u00e8 obbligatoria l'iscrizione a uno dei 31 albi professionali, previo superamento di un esame di stato, il possesso di specifici titoli di studio, il giuramento di osservanza di una deontologia, la vigilanza sul rispetto del decoro della professione, ecc. sono viceversa del tutto libere nel resto dell'Unione europea, con differenziazioni da stato a stato per singole attivit\u00e0).\nUtilizzo dell'espressione.\nLa denominazione di \"ordine professionale\" viene di solito usata in relazione a quelle professioni per le quali \u00e8 richiesto un titolo di studio di livello non inferiore alla \"laurea\", oltre ovviamente al superamento del relativo esame di abilitazione.\nGeneralmente gli albi professionali per cui \u00e8 richiesta almeno la laurea, ovvero gli \"ordini professionali \"propriamente detti, suddividono il proprio albo in due sezioni: la sezione A, per i possessori di laurea magistrale e la sezione B per i possessori di laurea. Ognuna delle due sezioni abilita all'esercizio di specifiche mansioni, dove generalmente la sezione A incorpora tutte le mansioni professionali contenute nella sezione B pi\u00f9 altre invece generalmente riservate esclusivamente alla sezione A stessa.\nFanno eccezione alcuni Albi professionali, ovvero quello dei medici e odontoiatri, dei farmacisti, dei veterinari e degli avvocati, per i quali esiste invece un'unica sezione nell'albo. Ci\u00f2 \u00e8 dovuto al fatto che per esercitare queste professioni \u00e8 necessaria l'acquisizione della \"Laurea Magistrale a Ciclo Unico,\" ovvero di quei corsi universitari non modificati nella durata e nelle suddivisioni in due livelli, ma rimasti in unico ciclo (5 o 6 anni) per ragioni storiche, tecniche e professionali.\nAltra distinzione va fatta per l'Ordine degli Infermieri (Ordine delle Professioni Infermieristiche) e per l'Ordine dei Consulenti del Lavoro, per i quali esiste un'unica sezione sia per i laureati con corso triennale, sia per chi ha conseguito la laurea magistrale e/o il dottorato di ricerca.\nInvece per le professioni per le quali \u00e8 sufficiente un \"diploma\" di scuola secondaria superiore, si usa di solito la denominazione di \"collegio professionale\". Tale distinzione terminologica non \u00e8, comunque, seguita in modo rigoroso dal legislatore (ad esempio, l'Ordine dei giornalisti ha tale denominazione, nonostante non sia richiesta la laurea per l'esercizio della professione), mentre per i notai si parla di collegio notarile, nonostante sia prescritta da sempre la laurea in giurisprudenza (oggi laurea magistrale). Inoltre i \"Collegi dei periti industriali, degli Agrotecnici, dei Periti Agrari e dei Geometri \"ad esempio includono nel proprio Albo professionale sia Diplomati che possessori di Laurea o Laurea Magistrale, sono stati infatti rinominati: \"Collegio dei Periti Industriali e Periti Industriali Laureati; Collegio degli Agrotecnici e degli Agrotecnici laureati; Collegio dei Periti Agrari e Periti Agrari laureati; Collegio dei Geometri e Geometri laureati\" pur non operando alcuna distinzione in sezioni e nelle mansioni oggetto della professione per possessori di solo diploma o di laurea.\nCompiti.\nLa funzione di autogoverno di un ordine si esprime in adempimenti quali:\nI controlli (la richiesta delle conferme di conseguimento titoli alle universit\u00e0) \u00e8 sempre stata necessaria e ultimamente \u00e8 divenuta strumento indispensabile dopo la Riforma Bassanini sulla autocertificazione ai sensi del DPR n. 445/2000. Essa ha lo stesso valore legale dell'attestato cartaceo rilasciato dagli organi preposti (laurea e abilitazione, residenza, cert. casellario giudiziale, cert. carichi pendenti). Non \u00e8 pi\u00f9 obbligo dell'utente produrre tutta la documentazione rilasciata da altre pubbliche amministrazioni, se non su esplicita e motivata richiesta: perci\u00f2 anche l'Ordine deve ammettere all'iscrizione chi dichiara di essere in possesso dei due titoli di studio. Una commissione di concorso pubblico (ne sono esenti le banche e gli altri organismi di natura privata) accettano le autocertificazioni dei candidati (laurea, abilitazione, iscrizione all'Ordine).\nI manager/commissari non rispondono dell'assunzione/ammissione all'esame di un professionista abusivo e nemmeno delle conseguenze di quest'atto, ossia di eventuali danni a cose e terze persone. L'autocertificazione in linea di principio, ha pari valore di un certificato pubblico e non pu\u00f2 essere discriminante nella decisione di assunzione rispetto a quanti producono direttamente la documentazione richiesta (copia della laurea e/o iscrizione all'ordine). Tuttavia, i sospetti e la decisione di assunzione del privato, non dovendo essere motivate, possono tenere conto di questo aspetto. L'accertamento del possesso dei requisiti e il controllo dell'autocertificazione sono una decisione riservata a manager di enti pubblici e aziende private. Il mancato possesso dei requisiti necessari comporta l'annullamento del contratto.\nIn Italia l'abusivo esercizio di una professione riservata per legge agli iscritti a un albo professionale costituisce reato che prevede fino a sei mesi di reclusione e una multa che va da 103 a 516 euro; spesso la sanzione \u00e8 un multiplo dei costi del \"caso lecito\" per rendere sconveniente la violazione della legge.\nSe il lavoratore (autonomo e con partita IVA) emette fattura per una prestazione effettuata, ma riservata a chi \u00e8 iscritto a un determinato ordine professionale, la fattura \u00e8 nulla.\nLa tenuta dei titoli e dei fascicoli degli iscritti \u00e8 un compito assunto dagli Ordini cos\u00ec come la pubblicazione e la diffusione a richiesta dell'albo. Oggi ci\u00f2 pu\u00f2 esser fatto solo tenendo conto delle giuste restrizioni, dettate dalle leggi riguardanti il diritto alla riservatezza, per le quali \u00e8 querelabile il personale che fornisca informazioni troppo personali degli iscritti. Possono essere comunicati lauree, specializzazioni, abilitazioni; per esempio non pu\u00f2 essere pi\u00f9 comunicata la residenza n\u00e9 alcun tipo di recapito o dato anagrafico non inerente alla carriera o la professione. Un altro importante compito \u00e8 quello disciplinare. Ci si pu\u00f2 attenere davvero solo alla sfera deontologica e non specificatamente professionale-lavorativa. Un limite per esempio \u00e8 sempre stato quello riguardante la salute mentale e la condotta comportamentale degli iscritti. Si arriva al paradosso di non poter cancellare o sospendere un medico che presenti delle difficolt\u00e0 relazionali gravi, poich\u00e9 gli strumenti che si hanno in Italia non lo consentono, al fine di tutelarlo.\nFunzioni.\nGli ordini professionali sono enti di diritto pubblico col compito precipuo di tutela dei cittadini riguardo a prestazioni professionali che, essendo di tipo intellettuale, non sono sempre valutabili secondo standard normativi rigorosi. Hanno il compito di garantire la qualit\u00e0 delle prestazioni erogate e la congruit\u00e0 degli onorari applicati. Gli iscritti devono sottoscrivere un codice deontologico e trovano nell'ordine un punto di riferimento per quanto riguarda le possibilit\u00e0 di formazione e aggiornamento. Per ottenere l'abilitazione professionale e potersi iscrivere agli ordini, i laureati devono superare l'Esame di Stato che, per alcune categorie, pu\u00f2 essere affrontato solo dopo aver svolto un tirocinio professionale.\nGli ordini professionali hanno una struttura ben definita con legge, con un consiglio direttivo, un presidente, un segretario, un tesoriere (eletti fra gli iscritti) e appositi uffici. Hanno anche una propria cassa di previdenza.\nUn \"ordine\" (o \"collegio\") \u00e8 costituito dai professionisti a esso appartenenti in quanto iscritti in un \"albo\" previsto dalla legge. L'esercizio di attivit\u00e0 professionale il cui esercizio \u00e8 sottoposto all'iscrizione configura il reato previsto dall'art. 348 c.p., ossia esercizio abusivo di una professione. Va per\u00f2 tenuto presente esistono anche associazioni libere, che possono istituire \"albi\" in ambito puramente privato, la cui iscrizione non \u00e8 obbligatoria per legge, ma libera. I termini \"albo\" o \"ordine\", in tal caso, sono usati in senso tecnico.\nSpesso sono usati indiscriminatamente e in effetti possono essere usati in senso generico ma per esempio nel caso degli Ordini dei Medici, per Ordine Provinciale dei Medici Chirurghi e Odontoiatri di[...], si intende l'Ordine dei Medici che contiene in s\u00e9 l'Albo degli Odontoiatri (con un presidente a s\u00e9 ma sottoposto, in un certo senso, all'altro di pi\u00f9 alta carica) e l'Albo dei Medici Chirurghi.\nIl legislatore ha posto il concetto di albo alla base del concetto di ordine, perch\u00e9 non pu\u00f2 esistere un ordine (o un collegio) senza albo, mentre pu\u00f2 esistere un albo senza ordine, come nel caso dell'albo dei promotori finanziari, oltre alle \"associazioni professionali\" di recente (2013) istituzione per le professioni concernenti attivit\u00e0 non riservate agli iscritti agli albi(o \"ordini\" o \"collegi\") regolamentati con legge.\nIl professionista deve iscriversi nella sede dell'Ordine della provincia o della regione in cui ha la residenza; presso alcuni Ordini (visto che esiste, su alcuni punti, una certa autonomia decisionale) vige la regola che se il medico svolge in quella provincia, il maggior numero di ore lavorative settimanali, pu\u00f2 chiedere di trasferire l'iscrizione all'ordine competente per territorio, tuttavia ci\u00f2 non vale per la prima iscrizione, che va sempre fatta nell'ordine di residenza.\nSenza questi dati certi, eventuali accertamenti sarebbero difficili e richiederebbero tempi lunghi.\nL'albo professionale.\n\u00c8 un registro in cui sono raccolti i nomi e i dati di tutte le persone abilitate a esercitare una professione regolamentata dalla legge. Le leggi statali generalmente impongono l'obbligo di iscrizione a uno specifico albo, per poter svolgere determinate attivit\u00e0, in particolare l\u00e0 dove entrano in gioco la salute e la sicurezza dei cittadini.\nIn Italia esistono numerosi diversi ordini e albi professionali, numero che non ha riscontro negli altri paesi, che nella maggior parte dei casi conoscono solo l'albo dei medici e quello degli avvocati (cos\u00ec, tra gli altri, Gran Bretagna, USA, Cina, India per citare solo i paesi pi\u00f9 grandi del mondo e con le economie e le discipline scientifiche pi\u00f9 sviluppate). Agli albi professionali si accede, solitamente, mediante il possesso di uno specifico titolo di studio, unito a un eventuale periodo di praticantato, al superamento di un apposito esame di stato e al possesso di determinati requisiti morali, come avere la fedina penale immacolata. In altri casi pu\u00f2 essere sufficiente il solo superamento dell'esame di stato ovvero solo il possesso di un determinato titolo di studio.\nGli iscritti a un albo sono riconosciuti come professionisti che svolgono attivit\u00e0 a elevato contenuto intellettuale e hanno l'obbligo di iscriversi ad apposite Casse previdenziali a vantaggi degli iscritti. L'iscrizione all'albo \u00e8 fondamentale soprattutto per chi intende svolgere la libera professione, in quanto consente di firmare progetti, perizie, consulenze, certificazioni, ecc., la cui mancanza \u00e8 punibile penalmente. Per talune Professioni Sanitarie come ad esempio gli Infermieri, la legge 1\u00ba febbraio 2006, n. 43 ha esplicitamente sancito l'obbligatoriet\u00e0 dell'iscrizione anche per coloro i quali svolgono l'attivit\u00e0 professionale in regime di dipendenza, pubblica o privata. L'albo \u00e8 rappresentato da un registro pubblico cartaceo nonch\u00e9 da una banca dati informatizzata dei propri iscritti, in genere accessibile anche su internet sui siti istituzionali degli ordini professionali. Chiunque pu\u00f2 chiedere e visitare l'albo professionale per sincerarsi se il professionista sia iscritto.\nLa creazione o regolamentazione degli albi \u00e8 competenza esclusiva del governo centrale, anche nelle materie di competenza concorrente di Stato e Regioni, restando nella competenza delle Regioni la disciplina di quegli aspetti che presentano uno specifico collegamento con la realt\u00e0 regionale, come per esempio per l'attivit\u00e0 di acconciatore (comunemente detto \"parrucchiere\" o \"barbiere\") ovvero di estetista, professioni che richiedono il conseguimento di diplomi rilasciati dalle province e una pratica professionale.\nUna particolarit\u00e0 di denominazione degli albi professionali italiani era che gli albi professionali dei professionisti laureati si denominavano \"ordini professionali\" (ordine degli avvocati, ordine dei medici, ordine dei farmacisti, ordine degli ingegneri, ordine degli architetti, dottori agronomi, infermieri ecc.), mentre quelli dei professionisti regolamentati cui si accedeva con un diploma di scuola media superiore erano denominati \"collegi professionali\" (collegio dei geometri, collegio dei periti, ecc.), anche se la regola prevedeva delle eccezioni, esistendo il Collegio notarile (cui si accede con la laurea) e l'Ordine dei giornalisti (cui si poteva accedere anche senza laurea).\nIl termine \"ordine\" si riferisce ovviamente alla regolamentazione od ordinamento della specifica professione ed \u00e8 usato anche in altri ambiti (ordine cavalleresco, ordine religioso, ecc.), anche se in realt\u00e0 gli ordinamenti delle professioni regolamentate sono molto simili tra loro, l'unica differenza essendo spesso la descrizione delle prestazioni professionali \"protette\", cio\u00e8 eseguibili solo dagli iscritti a quello specifico ordine o albo. Una volta era uso, un po' enfaticamente, chiamare le libere professioni ordinistiche professioni \"liberali\" (per distinguerle da quelle esecutive).\nPubblicit\u00e0 degli albi.\nNell'interesse pubblico di quanti si rivolgono a liberi professionisti e contro l'esercizio abusivo delle professioni, la legge obbliga gli ordini professionali a pubblicizzare l'elenco degli iscritti e dei professionisti sospesi temporaneamente o radiati dall'albo. Tali provvedimenti sono soggetti a deposito e pertanto alla massima pubblicazione.\n\u00c8 lecita la pubblicazione degli iscritti e dei provvedimenti sanzionatori nelle riviste che l'ordine invia ai propri membri, cos\u00ec come la messa a disposizione degli elenchi cartacei nelle sedi territoriali a quanti ne presentino richiesta, la duplicazione degli elenchi e la divulgazione a terzi da parte dei soggetti che acquisiscono tali informazioni. Alcuni ordini professionali hanno reso disponibile l'archivio dei propri iscritti su Internet, e direttamente dal sito consentono una ricerca degli iscritti per cognome o per citt\u00e0. Un numero limitato di ordini offre questo servizio per l'albo nazionale (fra questi l'albo dei Chimici).\nTirocinio.\nIl tirocinio \u00e8 determinato da un monte-ore (o di crediti) al termine del quale lo studente \u00e8 ammesso a sostenere l'esame. Il candidato sar\u00e0 penalizzato (o respinto) se le competenze acquisite sono insufficienti; la bocciatura non costringe a ripetere un altro anno di tirocinio, ma soltanto l'esame, e garantisce inoltre il diritto a essere riesaminati da terzi.\nIl tirocinio condotto durante gli studi universitari \u00e8 regolamentato. Lo stage prevede un contratto di lavoro, che ha come requisito minimo una retribuzione, per quanto non elevata, e una durata massima, che impedisce di prolungarlo indefinitamente. Dopo la laurea, il praticante non \u00e8 obbligato ad allegare all'attestato di frequenza copia di un regolare contratto di lavoro. I tirocinanti possono non essere retribuiti e il praticante non ha diritto a esigere uno scritto che attesti la frequenza prevista, o una busta paga.\nAlla fine del praticantato, il professionista dovrebbe firmare ai tirocinanti un attestato di frequenza, che potrebbe rifiutare qualora li ritenga non idonei alla professione. Le equivalenze fra specializzazioni e titoli professionali sono una materia disciplinata da decreti ministeriali che sono una fonte del diritto prevalente sulle decisioni degli Ordini.\nCodice deontologico.\nIl codice deontologico \u00e8 la normativa di riferimento del professionista cui si deve attenere per l'espletamento della sua professione. Le norme degli ordini professionali sono atti di soft-law che non entrano nel sistema delle fonti del diritto inteso come norma promanante dal potere politico e pertanto non sono circondate dalle garanzie procedimentali tipiche delle fonti in merito alla loro formazione ovvero non sono interessate dal circuito politico decisionale dello stato. Gli organismi degli ordini sono elettivi, ma rappresentano solo una parte della societ\u00e0 civile (una categoria professionale) diversamente dagli altri enti pubblici citati prima.\nFunzioni disciplinari.\nGli ordini professionali rivestono il compito di vigilare sul comportamento dei propri iscritti e verificare l'osservanza degli obblighi deontologici, nonch\u00e9 di irrogare le sanzioni disciplinari.\nIl sistema disciplinare degli Ordini professionali \u00e8 attualmente regolato dal decreto-legge 13 agosto 2011, n. 138 (convertito con legge 148/2011) e dal successivo DPR 7 agosto 2012 n. 137). Tuttavia, tale sistema non trova applicazione agli organi di giustizia disciplinare degli Ordini di cui al D.Lgs. 23 novembre 1944, n. 382 (oltre che agli Ordini degli Avvocati dei Notai e delle professioni sanitarie), per i quali continuano a operare le previgenti disposizioni (come riconosciuto dalla Corte di Cassazione a Sezioni Unite Civili, con sentenza 29 maggio 2014, n. 12064).\nGli ordini professionali delle professioni regolamentate sono dotati di Collegi territoriali di disciplina cui sono affidati i compiti di istruzione e decisione delle questioni disciplinari riguardanti gli iscritti all'albo. Avverso i provvedimenti dei Collegi territoriali di disciplina pu\u00f2 essere proposto ricorso avanti a dei Consigli di disciplina nazionali, istituiti presso i Consigli nazionali dell'ordine. I membri di questi consigli e collegi disciplinari non possono far parte dei consigli dell'ordine territoriali che esercitano funzioni di amministrazione dei rispettivi ordini. Le decisioni dei Collegi territoriali di disciplina e dei Consigli di disciplina nazionali hanno natura amministrativa, pertanto contro le sanzioni da essi irrogate \u00e8 sempre ammissibile la proposizione di un ricorso in via giurisdizionale.\nTariffe professionali.\nGli Ordini individuano una tariffa minima e massima per ogni prestazione, di cui ogni iscritto deve tener conto. Le tariffe sono spesso approvate con decreto ministeriale, come nel caso delle tariffe degli avvocati (DM 8 aprile 2004 n. 127). Raramente esse sono liberamente contrattabili tra il professionista e l'assistito. Qualora le tariffe non siano obbligatorie il minimo funge da mera indicazione, ed \u00e8 uguale in tutta Italia. Queste indicazioni minime sono spesso utilizzate per garantire agli appartenenti alla categoria una base su cui contrattare. La tutela maggiore per\u00f2 era riservata ai cittadini utenti dei servizi, che tentati da costi illusori, potevano incappare in persone poco professionali. Il tariffario \u00e8 stato a pi\u00f9 riprese criticato come lesivo della libera concorrenza e del libero mercato. Per tale ragione la legge n. 248/2006, cosiddetto \"decreto Bersani\" - su ci si dir\u00e0 meglio infra - lo ha abolito. Pertanto il valore legale delle tariffe massime e di quelle minime \u00e8 solo orientativo.\nCritiche.\nGli ordini professionali sono oggetto di critiche perch\u00e9 chi esercita \u00e8 obbligato ad applicare tariffe non inferiori agli onorari minimi della categoria, pena la radiazione dall'albo. L'imposizione di un prezzo minimo al mercato rappresenta un limite alla libera concorrenza e la costituzione di un cartello (corporativismo). Un'ulteriore restrizione della concorrenza deriva dal fatto che le modalit\u00e0 d'accesso costituiscono una barriera all'ingresso che via via si \u00e8 intensificata, con la conseguenza di contingentare l'accesso alle professioni e quindi diminuire l'offerta di servizi.\nPer essere ammessi all'esame di Stato, per numerosi ordini professionali, il neolaureato deve seguire alcuni anni di tirocinio presso un professionista gi\u00e0 abilitato. Gli ordini professionali non prevedono alcuna tariffa minima per i tirocinanti, se il loro contratto \u00e8 formalizzato come rapporto di lavoro autonomo; la legge italiana non prevede una particolare tipologia contrattuale per i tirocinanti. Durante il praticantato potrebbe essere corrisposto un semplice rimborso spese o al limite nessuna retribuzione. Gli ordini professionali difendono gli interessi della categoria, talvolta a discapito degli utenti.\nSpesso si verificano episodi di cartello (annullamento della concorrenza), e alcune volte episodi di mobbing verso utenti che denunciano il malcostume. Ad esempio, nei casi di \"malasanit\u00e0\", l'Ordine dei Medici ha nel passato fatto quadrato attorno a personaggi molto discutibili, \nLa riforma delle professioni.\nLa proposta di riforma del 22 dicembre 2005 del MIUR, discussa con gli Ordini di categoria, introduce un anno di praticantato obbligatorio gratuito per tutti, e l'obbligo della laurea per alcune professioni per le quali in passato era possibile accedere all'albo con il solo diploma. Il testo del decreto inoltre recita (art.3): \"Fatte salve le previsioni previste dall'art.2041 del codice civile, al tirocinante non si applicano le norme sul contratto di lavoro dei dipendenti degli studi professionali.\" Il tirocinio non \u00e8 un contratto, ma una convenzione che interessa l'universit\u00e0-studente, un ente promotore che \u00e8 nella maggior parte dei casi un ente pubblico (regione o provincia) e un'azienda che dovrebbe essere la sede di lavoro del tirocinante. Tale riforma non \u00e8 mai andata in porto.\nCon la legge 4 agosto 2006 n. 248 (cosiddetto \"Decreto o Legge Bersani\") di conversione, con modifiche, del d.l. 4 luglio 2006 n. 223, \u00e8 stata prevista una liberalizzazione delle tariffe professionali al fine di evitare che il mercato fosse distorto da pratiche anticoncorrenziali. In particolare la legge ha introdotto alcune regole di liberalizzazione dei servizi professionali, recependo parzialmente principi concorrenziali pi\u00f9 volte affermati dall'Autorit\u00e0 Garante della concorrenza e del mercato. Infatti, l'art. 2, ai commi 1 e 3, della legge Bersani ha previsto la nullit\u00e0 delle disposizioni deontologiche di derivazione sia normativa sia pattizia che, al 1\u00ba gennaio 2007, risultavano non conformi alla disposizione contenuta nel sopra citato comma 1 che ha disposto:\nRispetto alla legge 10 ottobre 1990, n. 287 la presenza di tariffe professionali si configurerebbe come intesa restrittiva della concorrenza nella fattispecie nominate in elencazione non tassativa, di \"intesa orizzontale\" e di \" limitazione o impedimento della produzione, degli sbocchi, degli accessi di mercato, dello sviluppo tecnico, degli investimenti\".\nL'art. 2 legge n. 287/1990 prevede la nullit\u00e0 delle intese vietate e un'interpretazione del Tribunale Amministrativo Regionale del Lazio (n. 1790/2003), afferma che non sono nulli e illeciti i contratti conclusi a valle dell'intesa con soggetti terzi: il contratto di somministrazione di servizio fra professionista e cliente. Esistono esenzioni in deroga, comunque temporanee, a patto che non eliminino la concorrenza dal mercato, siano necessaria al conseguimento dei benefici che ne derivano, apportino miglioramenti nella produzione/distribuzione di un prodotto/servizio che vadano a beneficio dei consumatori (art.4). Nel caso di abuso di posizione dominante rientra la fattispecie di \"Applicazioni di condizioni diverse per prestazioni commerciali con altri contraenti\" (pratiche discriminanti): pu\u00f2 essere ravvisato in questa fattispecie il differente pagamento della prestazione dal professionista al contraente-tirocinante rispetto alla tariffa applicata per la stessa prestazione dal professionista al contraente-cliente (la fattura \u00e8 un contratto di somministrazione di servizio). Secondo gli Ordini, la tariffa minima \u00e8 un modo per difendere la qualit\u00e0 e professionalit\u00e0 degli iscritti.\nSe pure \u00e8 richiesto il superamento dell'esame di abilitazione per l'iscrizione a qualsiasi albo, non sono gli ordini a organizzarne la prova; cosa che invece compete allo Stato, talvolta tramite le universit\u00e0. Occorre aver superato l'esame di stato presso una facolt\u00e0 italiana e successivamente essere iscritti a un ordine per poter esercitare la professione di medico, questo vale per ogni stato europeo.\nCon il decreto \"cresci Italia\", il presidente del consiglio Mario Monti ha risollevato la questione delle riforme degli ordini professionali in vista di un aumento del grado di liberalizzazione dei settori.\nAltra annosa questione \u00e8 la regolamentazione delle societ\u00e0 tra professionisti, oggi ammesse in Italia solo tra professionisti iscritti allo stesso albo, con la concessione da ultimo solo di ammettere in societ\u00e0 dei collaboratori e di iscrivere autonomamente all'albo professionale la societ\u00e0, permanendo tuttavia l'ostilit\u00e0 alla prassi corrente in altri stati di ammettere alla societ\u00e0 professionale anche professionisti iscritti ad altri albi (ad esempio avvocati con commercialisti) e soprattutto l'ostilit\u00e0 verso forme di concorrenza tra professionisti e verso soci apportatori di solo capitale, che si ritiene potrebbero condizionare la libert\u00e0 dell'azione professionale e la sua subordinazione a concetti commerciali.\nIn senso nettamente contrario verso uno sviluppo pi\u00f9 moderno dell'attivit\u00e0 professionale \u00e8 l'ultima legge di riforma della professione di avvocato (legge 31 dicembre 2012 n. 247), che arriva all'estremo di riservare agli iscritti agli albi anche la mera consulenza in materia legale. Del resto \u00e8 lo stesso Consiglio dell'Unione europea a espressamente definire regressiva e contraria allo spirito delle riforme auspicate dalla UE per lo sviluppo dell'economia italiana la riforma della professione legale, che va in senso contrario all'auspicata liberalizzazione delle professioni e dell'economia\nAlbi professionali delle professioni ordinistiche italiane.\nIn Italia gli ordini professionali riconosciuti dalla legge, per il cui accesso \u00e8 necessario un percorso unitario di studi (diploma o laurea e laurea magistrale) e in alcuni casi un esame di stato di abilitazione sono (in ordine metodologico e di attuazione):\n1) area giuridica:\n2) area tecnica:\n3) area socio-sanitaria:\n4) area economico-sociale:\n4) area turistico-sportiva:\n\u00c8 infine da ricordare che, nonostante la tendenza generale sino al 2012 sia a riconoscere sempre pi\u00f9 professioni organizzate, alcuni ordini professionali sono stati invece aboliti, ad esempio:"}
{"id": "563485", "revid": "729019", "url": "https://it.wikipedia.org/wiki?curid=563485", "title": "Kh-20", "text": "Il Kh-20 (nome in codice NATO: AS-3 Kangaroo) era un missile da crociera supersonico sovietico. Entrato in servizio nel 1960, fu prodotto fino al 1965, il progetto inizialmente derivava da quello del MiG-19. Imbarcato in un unico esemplare dai grandi Tupolev Tu-95, aveva una struttura con ala a freccia di 55\u00b0, con una lunghezza di 15,4 m, un diametro di 1,89 ed un'apertura alare di 9,03. Il peso al lancio superava gli 11.000 kg.\nLa gittata utile raggiungeva i 600 km, il che permetteva al sistema bombardiere + missile di arrivare a 7000 km. Il sistema di guida era con autopilota preprogrammato nella fase di partenza e salita, con autopilota con radioguida nella fase di crociera e preprogrammato nella fase finale di discesa sul bersaglio. Data la scarsa affidabilit\u00e0 del sistema di guida, il missile ebbe sempre problemi di accuratezza.\nLa propulsione era assicurata da un turbogetto Lyulka AL-7F, che era in grado di spingerlo alla velocit\u00e0 di Mach 2.\nLa testata, singola, poteva essere di due tipi:"}
{"id": "563486", "revid": "729019", "url": "https://it.wikipedia.org/wiki?curid=563486", "title": "Kh-22", "text": "Il missile Kh-22, conosciuto in Occidente con il nome in codice NATO AS-4 Kitchen, \u00e8 un missile aria-superficie sviluppato e costruito in Unione Sovietica a partire dagli anni sessanta. Non risulta pi\u00f9 dispiegato operativamente.\nStoria.\nSviluppo.\nL'OKB Raduga (inizialmente una branca dell'OKB Mikoyan) inizi\u00f2 a lavorare al Kh-22 negli anni cinquanta. I primi test vennero condotti tra la fine del decennio e l'inizio di quello successivo, con l'ingresso in servizio che si ebbe nel 1964.\nImpiego operativo.\nIl missile ricevette la codifica NATO di AS-4 Kitchen. Implementato sui bombardieri Tupolev Tu-22, Tupolev Tu-22M e Tupolev Tu-95, ne risultavano in servizio una cinquantina nel 1991.\nDal 2010 questi sistemi d'arma non risultano pi\u00f9 utilizzati operativamente. Comunque, sono tenuti di riserva in appositi magazzini.\nDescrizione tecnica.\nIl Kh-22 \u00e8 un missile aria-superficie tattico, del peso di circa sei tonnellate e con una velocit\u00e0 massima di 4.000 km/h ed una tangenza di 24.000 m (anche se durante le prove furono raggiunti valori superiori, rispettivamente di Mach 6 e 70.000 m). Il motore \u00e8 un razzo a propellente liquido, in grado di spingerlo ad una distanza massima di 500 km.\nComplessivamente, ne sono state realizzate tre varianti:\nVi \u00e8 poi un'ulteriore variante, chiamata Kh-22E, sviluppata per il mercato dell'esportazione.\nVoci correlate.\n Kh-32"}
{"id": "563487", "revid": "729019", "url": "https://it.wikipedia.org/wiki?curid=563487", "title": "KSR-2", "text": "Il KSR-2 (nome in codice NATO: AS-5 Kelt) \u00e8 un missile aria-superficie sovietico. Conosciuto anche come KS-11, entr\u00f2 in servizio nella met\u00e0 degli anni sessanta.\nStoria.\nSviluppo.\nIl requisito per un nuovo missile aria-superficie venne emesso nel 1957. In quell'anno, infatti, la Raduga ricevette l'incarico di studiare un successore dell'AS-1 Kennel, che aveva diversi problemi. Ispirato al \"Kennel\", il nuovo missile vol\u00f2 per la prima volta nel 1959, ed entr\u00f2 in servizio nel 1966 nella Sovetskie Voenno-vozdu\u0161nye sily.\nImpiego operativo.\nProgettato per essere impiegato sui bombardieri Tupolev Tu-16 (nella misura di due esemplari per aereo), and\u00f2 a sostituire i precedenti AS-2 Kipper ed SS-N-2 Styx.\nQuesto sistema d'arma venne ampiamente utilizzato dall'aviazione sovietica fino al 1990, anno in cui fu ritirato dal servizio.\nL'AS-5 venne esportato anche in Egitto, che li utilizz\u00f2 con successo contro Israele durante la guerra del Kippur.\nDescrizione tecnica.\nDal punto di vista tecnico, il Kelt era ispirato al Kennel. La forma ricordava quella di un piccolo aereo, con un'ala a freccia posta a met\u00e0 del corpo del missile. La lunghezza complessiva era di 9,5 m, il diametro della fusoliera di 0,9 m e l'apertura alare di 4,6. Il peso al lancio raggiungeva i 3.000 kg.\nLa propulsione era assicurata da un singolo motore a propellente liquido, che consentiva un'autonomia massima nell'ordine dei 320 km alla velocit\u00e0 di 1.080 km/h.\nIl sistema di guida era di tipo inerziale, con un radar attivo nella fase finale di attacco.\nIl carico bellico utile era di 1.000\u00a0kg, che potevano consistere in una testata nucleare da 1 megatone, oppure da una convenzionale con 100\u00a0kg di esplosivo HE.\nL'AS-5 Kelt era un missile aria-superficie, impiegabile principalmente contro bersagli navali. Tuttavia, era efficace anche contro obiettivi terrestri, anche se considerevolmente meno preciso (l'errore contro bersagli navali era infatti di 150 piedi, mentre contro obiettivi terrestri era variabile tra 1 e 2 miglia).\nRisulta inoltre che ne sia stata sviluppata anche una versione antiradar, equipaggiata con un radar passivo simile a quelli sviluppati per gli AS-4 Kitchen e gli AS-6 Kingfish."}
{"id": "563494", "revid": "123015649", "url": "https://it.wikipedia.org/wiki?curid=563494", "title": "Giulio Mozzi", "text": "Biografia.\nRisiede a Padova. Dopo l'esordio, avvenuto nel 1993 con la raccolta di racconti \"Questo \u00e8 il giardino\", pubblicata dall'editore Theoria, ha cominciato a svolgere collaborazioni editoriali, fino a segnalarsi come uno dei pi\u00f9 interessanti scout letterari italiani . Inoltre, dal 2002 al 2009 ha curato la narrativa italiana per la casa editrice Sironi , da marzo 2008 a febbraio 2014 \u00e8 stato consulente di Einaudi Stile Libero. Dal 2014 al 2019 \u00e8 stato consulente per la narrativa italiana di Marsilio Editori.\nHa pubblicato alcuni libri di racconti e un romanzo arrivando anche, nel 1996, con \"La felicit\u00e0 terrena\" alla cinquina del Premio Strega. Un suo racconto chiude il Meridiano \"Racconti italiani del Novecento\" curato da Enzo Siciliano .\n\u00c8 stato tradotto in Francia (\"Le bonheur terrestre\", Laffont 1998) e negli Stati Uniti (\"This is the Garden\", Open Letter 2014).\nNella sua attivit\u00e0 letteraria e artistica ha fatto talvolta uso di pseudonimi. Insieme all'artista Bruno Lorini ha creato nel 1998 un artista immaginario, Carlo Dalcielo, le cui opere, esposte in mostre e pubblicate in forma di libro, sono spesso di natura collettiva . Nel 2013 ha creato una poetessa erotica immaginaria, Mariella Prestante .\nSono frutto del suo lavoro di scouting letterario le prime pubblicazioni di autori come Tullio Avoledo, Massimo Cassani, Leonardo Colombati, Giorgio Falco, Antonio Pagliaro, Federica Sgaggio, Veronica Tomassini, Vitaliano Trevisan, Mariolina Venezia, Ivano Porpora, Alessandra Sarchi, Francesco Paolo Maria Di Salvia.\nNel 2011 ha fondato a Milano la scuola di scrittura Bottega di narrazione."}
{"id": "563501", "revid": "767487", "url": "https://it.wikipedia.org/wiki?curid=563501", "title": "Parenti serpenti", "text": "Parenti serpenti \u00e8 un film del 1992 diretto da Mario Monicelli.\nTrama.\nSi stanno per celebrare le festivit\u00e0 natalizie. A Sulmona quattro figli, insieme alle rispettive famiglie, si riuniscono nella casa degli anziani genitori: Saverio, vicebrigadiere dei carabinieri in congedo ora affetto da una lieve forma di demenza senile, e Trieste, ancora energica ed arzilla. La famiglia \u00e8 composta dai seguenti nuclei: Lina, perenne nevrotica che lavora nella biblioteca comunale di Teramo, il marito Michele, geometra per lo stesso comune, appassionato cacciatore, tifoso del Pescara e iscritto alla Democrazia Cristiana e il figlio Mauro; Milena, casalinga appassionata di quiz televisivi, depressa a causa della sua sterilit\u00e0, e il marito Filippo, maresciallo maggiore dell'Aeronautica a Roma; Alessandro, impiegato delle Poste a Modena, dalle idee naturaliste e comuniste (nonostante abbia trovato lavoro grazie al cognato democristiano), con la moglie Gina, snob e mal sopportata dalle cognate (ragionevolmente convinte che tradisca il fratello con diversi amanti da cui ottiene regali costosi), e la figlia Monica, ragazzina in sovrappeso e non particolarmente brillante, la cui massima ambizione \u00e8 quella di diventare una ballerina di \"Fantastico\"; infine Alfredo, professore d'italiano in un istituto femminile privato di Como, celibe e senza figli.\nTutto sembra scorrere tranquillamente nel rispetto dell'ordinaria routine festiva \u2013 composta da cenone della vigilia, processione, tombolata, messa di mezzanotte e scambio dei regali \u2013 finch\u00e9, durante il pranzo di Natale, Trieste decide di fare un annuncio che cade sulla tavolata come un fulmine a ciel sereno: a causa dell'et\u00e0 che avanza, i due anziani coniugi non se la sentono pi\u00f9 di continuare ad abitare da soli ma, rifiutando nettamente l'idea di andare a vivere in un ospizio (dopo averne visitato uno), decidono che saranno i loro figli a dover scegliere chi, tra loro quattro, ricevendo in cambio una parte della loro pensione e l'abitazione dei due in eredit\u00e0, si assumer\u00e0 l'onere di accoglierli in casa propria.\nSpaventati dall'idea di rinunciare ai propri spazi e alla propria quotidianit\u00e0, figli e consorti iniziano a riunirsi all'insaputa dei genitori tentando di scaricarsi la responsabilit\u00e0 a vicenda; i violenti alterchi che ne derivano smascherano tutta l'ipocrisia, i segreti, i rancori, le gelosie e la grezza materialit\u00e0 del parentado che se da una parte non vuole saperne di prendersi cura dei due anziani, dall'altra litiga assai ferocemente per l'appartamento e per ci\u00f2 che contiene (vecchi mobili, quadri, suppellettili ed elettrodomestici di modesto valore). Vengono a galla anche \u201cgli scheletri nell'armadio\u201d: ad esempio l'omosessualit\u00e0 di Alfredo, nascosta ai genitori, il quale rivela a fratelli e cognati di convivere da oltre dieci anni insieme al suo compagno Mario, di professione vigilante, nonch\u00e9 una passata tresca extraconiugale tra Michele e Gina. La vicenda si conclude con la raggelante decisione unanime di uccidere i due anziani, simulando un incidente domestico nella notte di Capodanno, tramite una stufa a gas difettosa da loro regalatagli.\nL'intero racconto \u00e8 narrato dalla prospettiva di Mauro, figlio di Lina e Michele, il quale per tutta la vicenda \u00e8 stato quasi sempre ignorato dai suoi superficiali e poco affettuosi genitori; al ritorno a scuola, infatti, legge in classe il tema sulle vacanze natalizie appena trascorse che gli era stato assegnato e racconta la morte dei nonni, smascherando involontariamente i colpevoli, ovvero i suoi genitori e i suoi zii.\nProduzione.\nIl film \u00e8 stato quasi interamente girato nella cittadina di Sulmona, in provincia dell'Aquila (Abruzzo), citt\u00e0 preferita dal regista rispetto alla vicina Lanciano, proposta dallo sceneggiatore Carmine Amoroso, per un'esperienza l\u00ec vissuta; la sceneggiatura riporta comunque molti riferimenti alla citt\u00e0 di Lanciano, come la Squilla, festivit\u00e0 tipica della cittadina frentana, che ricorre il 23 dicembre (mentre nel film la processione \u00e8 \"posticipata\" alla sera della vigilia di Natale), o i bocconotti, dolce tipico della vicina Castel Frentano. Hanno origine lancianese anche i cognomi di alcuni dei personaggi del paese elencati nella scena della messa di mezzanotte (Colacioppo, Mazzoccone ecc.). Ad ogni modo, nel film l'ambientazione non \u00e8 mai esplicitata.\nAll'inizio l'idea nella sceneggiatura del mezzo per uccidere i due anziani era quella del vino al metanolo, frode che qualche anno prima, verso la met\u00e0 degli anni ottanta, aveva scosso fortemente l'opinione pubblica italiana.\nIl ruolo di Haber era stato scritto per Giorgio Gaber, che gi\u00e0 aveva collaborato con Monicelli in \"Rossini! Rossini!\", ma questi rifiut\u00f2 in quanto non interessato. Paola Pelino, imprenditrice e poi parlamentare di Forza Italia e in seguito del PdL, ha una piccola parte nel film (la moglie dell'avvocato Colacioppo).\nFrancesco Anniballi, che interpreta la piccola parte di un operaio stradale presente nella scena iniziale del film, era un attore caratterista che aveva preso parte a svariate pellicole, sempre con piccoli ruoli; due mesi prima dell'uscita del film, il 28 gennaio 1992, fu ucciso a Roma da un ignoto con un colpo di pistola alla schiena e il delitto \u00e8 rimasto insoluto.\nDistribuzione.\nIl film, la cui uscita era inizialmente prevista per il Natale 1991, venne invece distribuito nelle sale cinematografiche italiane il 26 marzo 1992."}
{"id": "563503", "revid": "14480", "url": "https://it.wikipedia.org/wiki?curid=563503", "title": "Ordine degli Ingegneri", "text": ""}
{"id": "563508", "revid": "1436357", "url": "https://it.wikipedia.org/wiki?curid=563508", "title": "Biblioteca nazionale", "text": "Una biblioteca nazionale \u00e8 una biblioteca creata appositamente dal governo di un Paese con il compito di archiviare e conservare la produzione editoriale nazionale. A differenza delle biblioteche pubbliche, queste permettono raramente ai cittadini di prendere libri in prestito. Spesso raccolgono numerose opere rare, di valore o particolarmente significative. Alcune delle pi\u00f9 antiche biblioteche della storia furono biblioteche nazionali: per esempio la Biblioteca di Alessandria fu la biblioteca nazionale dell'Egitto tolemaico.\nLe biblioteche nazionali sono di solito notevoli per le loro dimensioni, se raffrontate a quelle delle altre biblioteche dello stesso paese. Alcuni Stati, pur non indipendenti, ma che vogliono preservare la propria specifica cultura, hanno costituito una biblioteca nazionale, con tutte le caratteristiche di questa istituzione, compreso il deposito legale.\nStoria.\nLe prime biblioteche nazionali in epoca moderna ebbero origine dalle collezioni reali dei sovrani o di altre personalit\u00e0 dello Stato (un caso esemplare \u00e8 la Real Biblioteca di Napoli, la cui storia \u00e8 stata scritta dal suo primo prefetto Juan Andr\u00e9s). L'idea di biblioteca nazionale, strettamente connessa a quella di biblioteca universale, si svilupp\u00f2 tuttavia nei secoli pi\u00f9 recenti.\nLe biblioteche dei principi erano \"universaleggianti\" nell'impostazione, ma curavano pi\u00f9 la rarit\u00e0 dei testi o la preziosit\u00e0 dei codici, che non il desiderio di soddisfare le necessit\u00e0 degli studiosi. Al contrario, le biblioteche ecclesiastiche erano pi\u00f9 indirizzate all'utilit\u00e0, ma per questo pi\u00f9 selettive.\nFu solo nel XVII secolo che la concezione di biblioteca universale si diffuse nuovamente ed ebbe il suo maggior teorico in Gabriel Naud\u00e9. Furono costituite in Europa grandi biblioteche aperte al pubblico che avevano in s\u00e9 le caratteristiche che avrebbero contraddistinto le biblioteche nazionali. Le prime che possono definirsi tali sorsero nel XVIII secolo: la \"Hofbibliothek\" di Vienna nel 1726 (ora \"\u00d6sterreichische Nationalbibliothek\"), la British Museum Library a Londra nel 1759 e la K\u00f6nigliche Bibliothek di Berlino nel 1780.\nL'enorme diffusione della stampa dal XIX secolo obblig\u00f2 le biblioteche nazionali a circoscrivere la loro ambizione di universalit\u00e0 al proprio paese e alla propria lingua.\nLa situazione italiana.\nNell'Italia pre-unitaria i diversi Stati avevano ciascuno una biblioteca con le caratteristiche di biblioteca nazionale. Dopo la costituzione dello Stato unitario, nel 1861, venne deciso di mantenere la definizione di \"nazionale\" per nove biblioteche, ma solo la Nazionale Centrale di Firenze che era la capitale d'Italia, che aveva diritto al deposito legale per tutto il territorio nazionale, poteva essere considerata tale.\nNel 1876, dopo l'annessione di Roma, su iniziativa di Ruggero Bonghi venne creata una nuova biblioteca nazionale, la Biblioteca Nazionale Centrale di Roma, con le stesse caratteristiche della biblioteca fiorentina. Entrambe le biblioteche assunsero la denominazione di Biblioteca Nazionale Centrale.\nDeposito legale.\nIl deposito legale \u00e8 l'obbligo stabilito da molti ordinamenti giuridici ai produttori e distributori di libri e di altri documenti di depositare una o pi\u00f9 copie delle proprie pubblicazioni presso particolari organismi \"depositari\" che sono obbligati a conservarli e a catalogarli. Tale principio viene applicato in diversi paesi. In Italia \u00e8 regolato dalla e successivo e riguarda libri, opuscoli, pubblicazioni periodiche, carte geografiche e topografiche, atlanti, manifesti e musica a stampa.\nIl decreto stabilisce che due copie vadano alle Biblioteche nazionali centrali di Firenze e di Roma, altre due copie alle biblioteche stabilite dalle regioni e dalle province autonome.\nControllo bibliografico.\nL'ambito nazionale.\nUna delle attivit\u00e0 principali di una biblioteca nazionale \u00e8 di realizzare la parte di controllo bibliografico che riguarda le pubblicazioni di un determinato Paese. La prima parte dell'obiettivo viene normalmente raggiunta attraverso il deposito legale o attraverso programmi come il servizio di catalogazione utilizzato negli Stati Uniti, che permette di catalogare un libro quando \u00e8 ancora in bozza. Altre biblioteche nazionali offrono servizi simili o impongono pratiche simili a questa.\nLa seconda parte dell'obiettivo \u00e8 realizzata attraverso programmi di acquisizione e sviluppo delle raccolte che mirano al mercato librario negli altri Paesi e che si basano su accordi di collaborazione con altre biblioteche nazionali che forniscono lo stesso servizio. Protocolli di scambio e di accesso alle informazioni permettono a questi paesi di leggere gli altri cataloghi e di standardizzare gli ingressi nel catalogo, rendendo pi\u00f9 facile per ogni biblioteca nazionale conoscere ogni possibile documento che possa riguardare il proprio Paese.\nPer l'Italia il controllo bibliografico \u00e8 svolto dalla Bibliografia Nazionale Italiana (BNI), che comprende libri, periodici, libri per ragazzi, musica a stampa e tesi di dottorato, curata dalla Biblioteca Nazionale Centrale di Firenze che la pubblica dal 1958.\nL'ambito internazionale.\nUn altro degli obiettivi principali di molte biblioteche nazionali \u00e8 rivolto all'interscambio e alla collaborazione verso il controllo bibliografico universale di tutti i libri nel mondo. Questo viene realizzato attraverso gli scambi di informazioni e gli accordi menzionati nella sezione precedente, ma anche sviluppando sistemi standardizzati di classificazione o di regole di catalogazione. La pi\u00f9 utilizzata di queste regole \u00e8 l'International Standard Bibliographic Description o ISBD. Essa viene applicata a libri e periodici, ma ha anche altre versioni come ad esempio ISBD(ER) per le risorse elettroniche e ISBD(A) per il libro antico, che comprende i libri stampati prima dell'era industriale."}
{"id": "563509", "revid": "27723", "url": "https://it.wikipedia.org/wiki?curid=563509", "title": "Carolyn S. Shoemaker", "text": ""}
{"id": "563510", "revid": "1543377", "url": "https://it.wikipedia.org/wiki?curid=563510", "title": "Eroe culturale", "text": "Leroe culturale \u00e8 un personaggio eroico della mitologia o della leggenda di un determinato gruppo (culturale, etnico, razziale, religioso ecc.), che \u00e8 per\u00f2 diverso dall'eroe inteso nell'accezione comune, classico. Egli \u00e8 infatti un civilizzatore di una societ\u00e0 o di un popolo. Costui introduce nuove usanze, nuovi costumi, nuovi culti e a volte addirittura pure nuove cucine. Cambia il mondo con un'invenzione o una scoperta: il fuoco, l'agricoltura, la musica e via dicendo.\nGiunto in mezzo a un popolo, ne stabilisce il modo di vivere sociale e civile. Contribuisce alla crescita del popolo con invenzioni, iniziando stirpi e dinastie, dando il proprio nome a citt\u00e0, paesi, regioni. A volte \u00e8 successo che abbia fondato addirittura delle citt\u00e0, ma qui la storia si confonde con la mitologia e non si riesce pi\u00f9 a trovare un vero unico filo di verit\u00e0.\nOvviamente un eroe culturale deve essere dotato di un carisma e di qualit\u00e0 che sono al di fuori dell'ordine comune: virt\u00f9 e difetti civili, naturali, etici e sociali del proprio tempo. A lui non si chiede niente, non \u00e8 oggetto di culto popolare, ma tutt'al pi\u00f9 di commemorazione collettiva in determinati avvenimenti. Possiede a volte poteri sovrannaturali, soprattutto come mediatore tra la vita e la morte, e pu\u00f2 contare su se stesso, ma anche sul popolo che colonizza.\nIn alcune storie e cicli di racconti assume un carattere negativo, affine all'altrettanto antico stereotipo dell'ingannatore (trickster)."}
{"id": "563513", "revid": "85036", "url": "https://it.wikipedia.org/wiki?curid=563513", "title": "Ferrovia monorotaia", "text": ""}
{"id": "563514", "revid": "110157", "url": "https://it.wikipedia.org/wiki?curid=563514", "title": "IBM 5100", "text": "L'IBM 5100 Portable Computer \u00e8 stato il primo personal computer commercializzato dall'IBM. Il prototipo, denominato SCAMP (acronimo di \"Special Computer APL Machine Portable\"), fu mostrato al pubblico nel 1973 e la sua commercializzazione annunciata il 9 settembre 1975, commercializzazione che avvenne nei mesi seguenti fino al marzo 1982.\nL'IBM 5100 non conquist\u00f2 il mercato a causa del suo alto prezzo. Pi\u00f9 tardi usc\u00ec l'IBM 5110 e nel 1981 l'IBM 5150, comunemente detto PC IBM, che invece conquist\u00f2 il mercato mondiale dando origine alla piattaforma hardware per personal computer tutt'oggi pi\u00f9 diffusa.\nDescrizione.\nL'IBM 5100 utilizzava gi\u00e0 il display CRT e la tastiera come dispositivi di Interfaccia uomo-macchina, entrambi integrati di serie nel case del computer. Era dotato inoltre di un drive per memoria di massa QIC, anch'esso integrato di serie nel case del computer.\nIl QIC (acronimo di \"Quarter Inch Cartridge\") era uno standard per memoria di massa a nastro magnetico chiuso in cartridge. Il QIC \u00e8 stato sviluppato dalla 3M nel 1972 e alcune delle sue molte evoluzioni sviluppate nel corso degli anni sono utilizzate ancora oggi. Il primo formato di cartridge per QIC, il DC300 (DC \u00e8 l'abbreviazione dell'inglese \"data cartridge\", in italiano \"cartuccia per dati\", e 300 \u00e8 un valore legato alla lunghezza del nastro magnetico), utilizzava nastri magnetici da 1/4 di pollice lunghi 300 piedi su cui era possibile memorizzare fino a 204 KiB. Il drive QIC integrato nell'IBM 5100 utilizzava questo primo formato di cartridge.\nLa CPU dell'IBM 5100, denominata PALM (acronimo di \"Put All Logic in Microcode\"), era realizzata dall'IBM e si presentava come un singolo circuito stampato su cui erano alloggiati 15 grossi circuiti integrati. Il PALM era una CPU a 8/16 bit che indirizzava fino a 64 KiB di memoria di sistema, era dotata di microcodice e aveva una frequenza di clock di 1,9\u00a0MHz.\nL'IBM 5100 disponeva di memoria di sistema sia RAM che ROM ed era disponibile in 12 versioni diverse per quantitativo di RAM installata e interpreti di linguaggi di programmazione ad alto livello residenti su ROM. La RAM poteva essere da 16, 32, 48, o 64 KiB. Gli interpreti di linguaggi di programmazione ad alto livello potevano essere per l'APL e/o il BASIC. Un interprete veniva eseguito automaticamente all'accensione del computer (la versione di IBM 5100 con entrambi i linguaggi aveva un interruttore sul pannello frontale per selezionare quale interprete doveva essere eseguito all'accensione del computer).\nLa ROM era divisa in \"control ROS\" (ROS \u00e8 l'acronimo di \"Read Only Storage\"), 1 KiB, \"executable ROS\", fino a 64 KiB, e \"non-executable ROS\", fino a 150 KiB. La control ROS risiedeva nel PALM mentre la executable ROS e la non-executable ROS risiedevano ognuna su un proprio circuito stampato. Nella control ROS e nella executable ROS era memorizzato il microcodice mentre nella non-executable ROS gli interpreti APL e BASIC. Il microcodice utilizzato in esecuzione dell'interprete APL era diverso da quello utilizzato in esecuzione dell'interprete BASIC: il primo era un sottoinsieme del microcodice utilizzato nel mainframe IBM System/360, il secondo un sottoinsieme del microcodice utilizzato nel minicomputer IBM System/3. Per accedere alla memoria di sistema, siccome poteva superare i 64 KiB indirizzabili dal PALM, veniva utilizzato il \"bank switching\".\nL'IBM denomin\u00f2 il 5100 \"portable computer\", in italiano \"computer portatile\", nonostante pesasse 25\u00a0kg, avesse le dimensioni di un desktop e non fosse prevista l'alimentazione tramite batterie integrate. Se si pensa ai moderni portatili tale definizione fa sorridere ma bisogna considerare che all'epoca la microelettronica, la tecnologia che ha permesso di ridurre le dimensioni dei computer, era solo agli inizi: il primo microprocessore, il componente elettronico che ha dato origine alla diffusione dei microcomputer, era stato realizzato solo da pochi anni (1971), i primi microcomputer, semplici esercitazioni tecniche per appassionati di elettronica, sono infatti di quegli anni. Altrimenti erano disponibili i mainframe, che avevano le dimensioni di un armadio, oppure, come soluzione pi\u00f9 economica, i minicomputer, che avevano le dimensioni di un frigorifero. Non ci si deve quindi stupire della denominazione \"portable computer\" attribuita dall'IBM, per gli standard dell'epoca non era assolutamente inappropriata. Oggi un personal computer con tali caratteristiche viene invece definito all-in-one."}
{"id": "563518", "revid": "406204", "url": "https://it.wikipedia.org/wiki?curid=563518", "title": "Reel", "text": " \nIl reel \u00e8 una danza popolare di origine incerta, diffusa principalmente in Irlanda e Scozia; con il nome di reel si intende anche il tipo di musica che lo accompagna, che di solito \u00e8 scritta in tempo binario in 4/4 o, pi\u00f9 rado, in 2/4.\nI reel sono caratterizzati da una struttura prestabilita, composta per larga parte da ottavi, con l'accento sul primo e il terzo quarto della battuta. Si compone generalmente di due parti (A e B) di otto battute dove le due parti vengono ripetute (AABB); esistono tuttavia delle eccezioni sia nelle ripetizioni (ABAB) che nel numero di parti che compongono il reel, come ad esempio nel tradizionale irlandese \"The Mason's Apron\", composto da ben sette parti.\nNella musica irlandese i reel vengono eseguiti in quelli che vengono denominati \"set\", dove due o pi\u00f9 reel vengono collegati tra loro. Non esistono regole precise, ma generalmente durante le session ogni reel viene ripetuto ognuno tre volte prima di passare al successivo, per un set composto da tre reel complessivi.\nIl reel \u00e8 la forma di musica irlandese pi\u00f9 veloce e complessa da suonare, ma anche la pi\u00f9 diffusa. In una session di musica irlandese alcuni reel possono essere suonati a velocit\u00e0 persino superiori ai 120 bpm, anche se la media generalmente varia tra gli 85 e i 120 bpm a seconda del reel e della preferenza degli esecutori.\nA seconda delle provenienze geografiche all'interno del territorio irlandese i reel vengono spesso eseguiti in modi diversi dai musicisti, a volte interpretando gli ottavi come note di equal lunghezza, altre volte allungando la durata del primo ottavo di una coppia e accorciando la durata del secondo, come avviene nello swing utilizzando il cosiddetto \"triplet feel\". Questa pratica \u00e8 maggiormente diffusa nell'area Ovest dell'Irlanda, soprattutto nelle contee Clare e Kerry.\nGenerata verso il medioevo questa danza \u00e8 giunta a noi attraverso molte modifiche ed \u00e8 caratterizzata dalla vivacit\u00e0 del ballo molto frenetico (reel significa infatti \"mulinello\") cos\u00ec come la musica.\nTra i reel pi\u00f9 famosi vi sono il \"Busindre Reel\" di Hevia, i tradizionali \"Cooley's Reel\", \"Drowsy Maggie\", \"Maid Behind the Bar\" e \"Toss the feathers\" reso popolare dai Chieftains e dai Corrs."}
{"id": "563520", "revid": "247222", "url": "https://it.wikipedia.org/wiki?curid=563520", "title": "Marina di Cerveteri", "text": ""}
{"id": "563521", "revid": "1318658", "url": "https://it.wikipedia.org/wiki?curid=563521", "title": "Arrondissement di Riom", "text": "L\"arrondissement\" di Riom \u00e8 una suddivisione amministrativa francese, situata nel dipartimento del Puy-de-D\u00f4me e nella regione dell'Alvernia-Rodano-Alpi.\nComposizione.\nL\"arrondissement\" di Riom raggruppa 137 comuni in 13 cantoni:"}
{"id": "563522", "revid": "6066", "url": "https://it.wikipedia.org/wiki?curid=563522", "title": "Collaborazionista", "text": ""}
{"id": "563525", "revid": "3115", "url": "https://it.wikipedia.org/wiki?curid=563525", "title": "Illuminismo in Spagna", "text": "LIlluminismo in Spagna pu\u00f2 essere convenzionalmente considerato iniziato nel XVIII secolo con l'ascesa al trono spagnolo di re Filippo V, il primo sovrano della dinastia dei Borbone. Dopo la crisi economica e burocratica che il paese aveva attraversato negli ultimi anni della dinastia asburgica, nel XVIII secolo i Borbone inaugurarono una politica di riforme e di \"dispotismo illuminato\" finalizzato a modernizzare le istituzioni e le infrastrutture del paese.\nLo slancio riformatore culmin\u00f2 con il regno di Carlo III (gi\u00e0 re di Napoli e della Sicilia, re di Spagna dal 1759 al 1788), e con l'opera del ministro Jos\u00e9 Mo\u00f1ino, conte di Floridablanca.\nIl secolo inizi\u00f2 con la guerra di successione spagnola, causata dall'ascesa al trono di Filippo V, nipote di Luigi XIV di Francia e fin\u00ec con le guerre napoleoniche, in cui la Spagna si trasform\u00f2 in un campo di battaglia. I successori di Carlo III, assieme a guerra, interventi stranieri, ribellioni nelle colonie, corruzione nella macchina statale e paura per le riforme, ebbero da governare un paese sempre pi\u00f9 instabile. Il peggioramento della situazione politica ebbe come conseguenza anche le guerre carliste nel XIX secolo.\nLa guerra di successione (1700-1714).\nGli ultimi anni di regno di Carlo II, malato e senza figli, furono dominati dalle manovre politiche per determinare il successore all'ultimo e sfortunato esponente degli Asburgo di Spagna. I problemi economici, il decadimento della burocrazia, una serie di sconfitte nelle guerre contro i francesi e la crisi delle strutture coloniali nel XVII secolo avevano lasciato Carlo II a capo di una potenza in declino e le limitate attitudini fisiche ed intellettuali del sovrano non gli avevano consentito di risolvere i problemi del paese. Ad ogni modo, la vastit\u00e0 delle colonie nel Nuovo Mondo, assieme alla sua potenza navale, rendevano la Spagna uno dei cardini dell'equilibrio europeo. Se al trono fosse salito un parente del Re francese o, ancora di pi\u00f9, se i due paesi fossero stati uniti sotto uno stesso monarca, il sistema di potenze in Europa sarebbe stato squilibrato, a favore della Francia. In caso contrario, ossia se la Spagna fosse passata ad un altro membro della famiglia Asburgo, lo \"status quo\" sarebbe rimasto invariato. La Spagna non era pi\u00f9 il gigante della politica europea come nel XVI secolo, ma si era ridotta ad un bottino per le grandi potenze del continente.\nCarlo II, che era stato spesso ridicolizzato dal padre e dalla famiglia, in uno dei suoi ultimi atti ufficiali decret\u00f2 che la corona sarebbe passata a suo nipote Filippo d'Angi\u00f2, appartenente alla dinastia dei Borbone e nipote anche di Luigi XIV di Francia. I legittimisti della Castiglia, per cui la successione al trono del parente pi\u00f9 prossimo al re valeva pi\u00f9 della continuit\u00e0 dinastica furono favorevoli alla decisione del sovrano. I circoli di corte e della burocrazia erano anche preoccupati dall'indipendenza del paese. In ogni caso gi\u00e0 il 16 dicembre Luigi XIV annunci\u00f2 ufficialmente che Filippo d'Angi\u00f2 era il nuovo Re di Spagna e l'ambasciatore spagnolo a Parigi, dichiar\u00f2 che \"i Pirenei non esistono pi\u00f9!\".\nIl pretendente al trono degli Asburgo, l'Arciduca Carlo, si lament\u00f2 per essere stato escluso dal trono ingiustamente. Inghilterra e Sette Province (gli attuali Paesi Bassi, che avevano sostenuto il Duca di Baviera Giuseppe Ferdinando, per impedire che Francia o Austria diventassero troppo potenti, decisero di appoggiare gli Asburgo, in quanto male minore, dopo la morte del loro candidato. Sostenuta dai due alleati, l'Austria decise di entrare in guerra dopo che la Francia rifiut\u00f2 un piano di spartizione. Cominci\u00f2 cos\u00ec la Guerra di Successione Spagnola.\nLe \"cortes\" spagnole rimasero divise sul tema e, quando inizi\u00f2 nel 1702, la guerra divenne anche civile. Valencia, la Catalogna e l'Aragona si pronunciarono per il pretendente austriaco, temendo (a ragione), che il re Borbone avrebbe tentato di cambiare il sistema di amministrazione decentralizzata, che consentiva a catalani ed aragonesi un notevole grado di autonomia da Madrid. Un esercito anglo olandese, partendo dal Portogallo, attacc\u00f2 la Spagna nel 1705, ma fu, per il momento, respinto. La guerra sugli altri fronti sembrava, all'inizio, andare bene per la Francia e per il suo candidato, ma nella Battaglia di Blenheim, l'Austria fu salvata dall'intervento di un corpo di spedizione britannico comandato dal Duca di Marlborough. Seguirono dieci anni di combattimenti, in Germania, in Italia, nella penisola Iberica, nei Paesi Bassi e anche nel Nuovo Mondo (dove il conflitto \u00e8 noto come Guerra della Regina Anna). La stessa Madrid venne occupata nel 1706 e nel 1710. Il territorio spagnolo venne devastato dalle operazioni e dal passaggio degli eserciti, sia stranieri che nazionali, oltre che dai rivoltosi aragonesi, catalani e valezani.\nUna pace di compromesso venne raggiunta con il Trattato di Utrecht nel 1713, tra la Francia e gran parte delle altre potenze in lotta. La pace con l'Austria sarebbe stata raggiunta l'anno dopo, a Rastadt, ma nulla di nuovo venne praticamente aggiunto. Per il complesso dei due trattati di pace, la Francia e gli Alleati si accordarono che Filippo sarebbe diventato re di Spagna col nome di Filippo V, ma che i troni di Spagna e Francia non avrebbero potuto essere uniti. Mentre il territorio della Francia rimase praticamente intatto (dovette cedere all'Inghilterra alcuni territori canadesi), la Spagna venne costretta a rinunciare a molte parti del suo impero. I possedimenti italiani vennero divisi tra Austria (che si vide assegnare il Regno di Napoli, Milano e la Sardegna) ed i Savoia, che ebbero la Sicilia, con l'annesso titolo regale. I Paesi Bassi spagnoli andarono all'Austria. La Gran Bretagna ebbe Minorca e Gibilterra, assieme a due privilegi commerciali con le colonie spagnole in America, l\"'asiento de negros\", ovvero il monopolio del commercio degli schiavi africani verso le colonie stesse e il cosiddetto \"vascello di permissione\", ossia l'autorizzazione ad un vascello inglese di attraccare una volta l'anno in uno dei porti dell'America meridionale per poter commerciare liberamente le proprie merci.\nAnche dopo la pace ed il ritiro delle truppe britanniche, comunque, la Catalogna - che aveva combattuto contro il pretendente francese al grido di \"Privilegis o Mort\" - continu\u00f2 a combattere. Barcellona fu ripresa dalle forze spagnole solo verso la fine del 1714, dopo che gran parte del paese era stato devastato nella resistenza. Al termine del conflitto Filippo V eman\u00f2 i decreti di Nueva Planta, con cui abol\u00ec la Corona d'Aragona per trasformare la Spagna in uno Stato centralizzato sul modello francese, estendendo a tutto il paese le istituzioni della Castiglia. Per questo motivo la ricorrenza della caduta di Barcellona (11 settembre 1714) \u00e8 dal 1980 festa nazionale della Catalogna (\"Diada Nacional de Catalunya\").\nIl regno di Filippo V dopo il trattato di Utrecht (1713-1746).\nFilippo V fu un buon amministratore, centralizz\u00f2 il governo eliminando i parlamenti regionali e inizi\u00f2 ad armonizzare le leggi delle varie parti che componevano l'Impero spagnolo. Si circond\u00f2 di capaci ministri italiani e francesi, per limitare il ruolo dei ministri che avevano fatto carriera negli ultimi anni dell'amministrazione asburgica ed erano inefficienti e corrotti.\nFilippo, che spesso si lasciava guidare dalla moglie Elisabetta Farnese, intraprese anche una politica estera aggressiva, che coinvolse la Spagna in una serie di costose guerre.\nLa perdita di una parte notevole dei territori che gli erano stati assegnati da Carlo II e l'ambizione personale, spinsero Filippo a nutrire una certa contrariet\u00e0 verso i risultati della pace. La moglie Elisabetta - appartenente alla famiglia ducale di Parma - e il cardinale Giulio Alberoni, ministro favorito dalla regina, spingevano affinch\u00e9 si restaurassero i diritti della corona spagnola sull'Italia. Alberoni condusse un'energica politica di riforme, indirizzate a rivitalizzare l'economia spagnola. Vennero ridotte le frontiere interne per favorire il commercio e si riorganizz\u00f2 la marina. Filippo ebbe cos\u00ec le risorse per contestare i trattati del 1713 e del 1714.\nUn'alleanza tra Francia, Gran Bretagna e Olanda condann\u00f2 le ambizioni spagnole. Nel 1717, Filippo invase la Sardegna, uno dei territori ceduti all'Austria dopo la Guerra di Successione.\nL'anno dopo, fu la volta della Sicilia. Si form\u00f2 cos\u00ec una quadruplice alleanza tra Gran Bretagna, Francia, Austria e Olanda per opporsi alle pretese di Filippo.\nNel 1720, dopo che le sconfitte spagnole avevano costretto Filippo a espellere Alberoni dalla Spagna, venne siglata la pace dell'Aia, in cui le parti riconoscevano sostanzialmente i trattati di Utrecht e di Rastadt (i Savoia perdevano la Sicilia a favore dell'Austria, ricevendo in cambio la Sardegna).\nLa Spagna tent\u00f2 ancora di riottenere qualcuno dei territori persi nella Guerra anglo-spagnola dal 1727 al 1729. Nel 1725 si concluse un'alleanza con gli austriaci, che si resero disponibili ad aiutare la Spagna nel suo tentativo di riprendere ai britannici le importanti posizioni mediterranee di Minorca e Gibilterra. Per tutta risposta, Charles Townshend, segretario di stato britannico, form\u00f2 un'alleanza con Francia e Olanda. Quando Filippo assedi\u00f2 Gibilterra, l'Austria si rifiut\u00f2 di aiutarlo contro la potente alleanza nemica e la Spagna si trov\u00f2 cos\u00ec, ancora una volta, sola. I britannici decisero di devastare le colonie spagnole nel Nuovo Mondo e d'interromperne le spedizioni di oro e argento verso la madrepatria, per impedire che Filippo convincesse gli Austriaci ad intervenire mediante generosi finanziamenti. Il piano ebbe successo e la Spagna fu costretta alla pace nel 1729. Elisabetta Farnese realizz\u00f2 comunque uno dei suoi propositi: a suo figlio Carlo vennero assicurati i diritti di successione del Ducato di Parma e Piacenza e del Granducato di Toscana.\nDopo il 1729, Filippo fu pi\u00f9 restio a utilizzare la forza militare e cerc\u00f2 principalmente di assicurarsi l'appoggio degli alleati, in particolar modo della Francia, sul cui trono sedevano suoi parenti. Col primo \"trattato di famiglia\" (detto anche \"trattato dell'Escorial\") i due stati borbonici si riavvicinarono, dopo la crisi determinata dalla Quadruplice alleanza. Ci\u00f2 port\u00f2 all'alleanza con i francesi nella guerra di successione polacca, durante la quale furono conquistate le Due Sicilie per Carlo. La conquista fu riconosciuta dalla Pace di Vienna del 1738, che tuttavia impose a Carlo di cedere Parma (di cui era duca dal 1731) a Maria Teresa d'Austria e i diritti sulla Toscana a Francesco Stefano di Lorena. Una nuova guerra contro la Gran Bretagna (la cosiddetta guerra dell'orecchio di Jenkins, dal 1739 al 1741) spinse Filippo ad allearsi ancora col vicino francese. Un secondo patto di famiglia venne siglato nel 1743 in vista della guerra di successione austriaca, tramite la quale il Ducato di Parma e Piacenza torn\u00f2 in mano borbonica, venendo assegnato dalla pace di Aquisgrana del 1748 all'infante Filippo, secondogenito della Farnese.\nIl regno di Ferdinando VI (1746-1759).\nFilippo mor\u00ec nel 1746, due anni prima della fine della guerra di successione austriaca. Suo successore al trono fu il figlio Ferdinando VI. Ferdinando era nato dal primo matrimonio di Filippo, quello con Maria Luisa di Savoia.\nNegli ultimi anni del regno di Filippo V, gran parte delle riforme furono affidate a ministri. Il giovane ed ambizioso Zen\u00f3n de Somodevilla y Bengoechea era stato nominato Marchese di Ensenada per il suo lavoro diplomatico dopo la Guerra di Successione polacca. Nel 1743 divenne il favorito di Filippo ed Elisabetta e, fino alla morte del re, fu il vero governante della Spagna. Ensenada condusse una politica estera cauta, ma indipendente, che si proponeva di non legare troppo strettamente il paese alla Francia o alla Gran Bretagna e di creare un ambiente stabile e pacifico, in cui fosse possibile riformare le istituzioni spagnole.\nLa fine della guerra austriaca aveva procurato ad Ensenada una vittoria, che consolid\u00f2 il suo prestigio. Il nuovo re Ferdinando VI, figlio di primo letto di Filippo V aveva per\u00f2 sofferto molto, da bambino, sotto la forte influenza che la matrigna Elisabetta Farnese riusciva ad esercitare sul re e, salito al trono, rimase sempre insicuro delle sue capacit\u00e0. Elisabetta, che aveva in realt\u00e0 controllato Filippo V, abbandon\u00f2 la corte dopo la morte del marito.\nCome il padre, anche Ferdinando era estremamente devoto alla moglie e anche la nuova regina determin\u00f2 gran parte delle decisioni politiche. Quando venne incoronato, nel 1746, si disse che: \"La Regina Barbara \u00e8 succeduta alla Regina Elisabetta\". Dal canto suo, la regina Maria Barbara di Braganza, membro della famiglia reale portoghese, port\u00f2 avanti una politica di neutralit\u00e0, coincidente con le opinioni degli ambienti di Corte a lei pi\u00f9 vicini e molto diversa dalla politica interventista di Elisabetta.\nFerdinando raccolse i frutti delle riforme portate avanti dal padre. Era un governante sensibile e nel 1755 esent\u00f2 dal pagamento delle imposte l'Andalusia, colpita da una grave siccit\u00e0, destinando alla sfortunata regione grosse somme di denaro. Per il resto, deleg\u00f2 gran parte del suo lavoro ai suoi ministri pi\u00f9 importanti.\nEnsenada continu\u00f2 a essere il pi\u00f9 importante personaggio della Corte per i primi anni del regno di Ferdinando. Dopo l'alleanza con la Francia nella Guerra di Successione Austriaca, ritenne che il rafforzamento di questo legame avrebbe potuto offrire una maggior protezione alla Spagna e avrebbe messo sotto controllo le mire britanniche sulle colonie. A lui si oppose la fazione filo britannica della corte, guidata da Jos\u00e9 de Carvajal y Lancaster, un gentiluomo anglo-spagnolo, discendente dalla Casa di Lancaster. Carvajal riteneva che le chiavi per assicurare la difesa e la modernizzazione della Spagna stessero in una stretta alleanza con la Gran Bretagna, la cui forza navale poteva essere utile nello sfruttamento delle colonie d'oltremare, mentre lo sviluppato commercio inglese avrebbe aiutato lo sviluppo economico del territorio metropolitano. Il risultato pi\u00f9 durevole dell'opera di Carvajal fu, nel 1750, l'accordo con il Portogallo, che pose fine a un lungo conflitto a bassa intensit\u00e0 tra i due paesi nella Banda Oriental (odierno Uruguay meridionale).\nL'accordo col Portogallo avrebbe avuto ulteriori conseguenze importanti per la Spagna. L'accordo consegn\u00f2 ai portoghesi sette missioni, fondate e condotte dai gesuiti nell'Uruguay meridionale. Il piano, avversato sia dai Gesuiti che dagli inglesi, incontr\u00f2 l'opposizione delle missioni e dei nativi Guaran\u00ed, alleati della Compagnia di Ges\u00f9. Spagna e Portogallo risposero con la forza, sopprimendo la rivolta dei Gesuiti e dei nativi Guarani. La guerra della sette \"reducciones\" interruppe le tradizionali relazioni amichevoli tra il governo spagnolo e i Gesuiti, iniziando un periodo caratterizzato da politiche anti gesuite, sia in Spagna che in Portogallo, che sarebbero continuate sotto il regno di Carlo III di Spagna.\nUno scandalo di corte, causato da una cospirazione tra Carvajal e l'ambasciatore britannico, discredit\u00f2 Ensenada a corte. Quando Carvajal mor\u00ec nel 1754, Ferdinando e la regina destituirono Ensenada, temendo che le sue simpatie per la Francia, non pi\u00f9 bilanciate da Carvajal, avrebbero portato a un'alleanza con Luigi XV e alla guerra. Un irlandese, Richard Wall, sostitu\u00ec Ensenada come primo ministro. Wall, uno strenuo difensore della neutralit\u00e0 spagnola, riusc\u00ec a tenere il paese fuori dalle guerre per i rimanenti anni del regno di Ferdinando, nonostante lo scoppio del pi\u00f9 grande conflitto europeo dai tempi della Guerra dei Trent'anni, la Guerra dei sette anni.\nSebbene la regina avesse sempre temuto la vedovanza, al punto di accumulare una grossa fortuna personale per tutelarsi nel caso la morte del marito l'avesse lasciata nel bisogno, fu proprio Maria Barbara a morire per prima, nel 1758. Profondamente addolorato dalla morte della moglie, Ferdinando divenne apatico e indifferente ai suoi doveri di re. Mor\u00ec un anno dopo, nel 1759.\nDispotismo illuminato (1759-1788).\nSuccessore di Ferdinando fu Carlo III, figlio di Filippo V e della seconda moglie Elisabetta Farnese. Carlo era stato nominato Duca di Parma all'et\u00e0 di sedici anni, su richiesta della madre. La sua esperienza di governo in Italia gli consent\u00ec di prendere confidenza con la pratica del dispotismo illuminato. In principio aveva fatto mostra di attitudini marziali e militaresche, acquisendo Napoli e la Sicilia con la forza delle armi e diventando Re delle due Sicilie, sebbene fosse di indole piuttosto pacifica. Arrivato in Spagna, non condivise la predilezione di Carvajal per l'alleanza con la Gran Bretagna. Guardava infatti ai britannici con una certa diffidenza, da quando la loro flotta lo aveva costretto alla neutralit\u00e0 durante la Guerra di successione austriaca.\nCarlo era stato introdotto alle riforme in Sicilia dal suo mentore, Bernardo Tanucci. Anche se Tanucci rimase in ombra nelle Due Sicilie per consigliare il figlio di Carlo, Re Ferdinando I delle Due Sicilie, dato che i due troni non potevano essere uniti come conseguenza di precedenti trattati, Carlo port\u00f2 con s\u00e9 un gruppo di riformatori italiani che videro possibilit\u00e0 di ammodernamento nella burocrazia spagnola. L'architetto della prima fase delle riforme di Carlo III fu uno di questi, Leopoldo de Gregorio - un uomo di umili origini la cui abilit\u00e0 come fornitore militare per l'esercito napoletano impression\u00f2 il re e lo fece elevare alla dignit\u00e0 di corte. Nominato \"Marchese di Esquilache\" nel 1755, Gregorio fu uno dei principali statisti spagnoli a partire dall'arrivo di Carlo III e fino a quando mor\u00ec nel 1785.\nAnche se la guerra dei sette anni era scoppiata nel 1756, la Spagna riusc\u00ec a restare neutrale durante il ministero di Richard Wall, che continu\u00f2 a guidare il governo spagnolo nei primi anni di regno di Carlo III. Questi, comunque, portava rancore verso gli inglesi e mentre la guerra diventava sempre pi\u00f9 disperata per la Francia, and\u00f2 contro i desideri del suo primo ministro e intervenne a favore dei francesi nel 1762. La Spagna and\u00f2 male in guerra, vedendosi respinta in Portogallo mentre i britannici occuparono L'Avana e Manila nel giro di un anno. La Florida venne ceduta ai britannici e la Spagna riconobbe il controllo di questi su Minorca e Gibilterra nel 1763, anche se la Louisiana venne data alla Spagna per compensarla delle sue perdite. Dopo il Trattato di Parigi (1763), comunque, la Spagna pot\u00e9 concentrarsi sul suo sviluppo interno.\nDi gran lunga il maggiore proprietario terriero di Spagna, la Chiesa era stata trattata con gran beneficenza dai monarchi spagnoli del sedicesimo secolo - Filippo IV in particolare, don\u00f2 ampi tratti di territorio per piet\u00e0 religiosa. Gran parte di queste terre finirono inutilizzate, e buona parte del resto del paese era di propriet\u00e0 dagli \"hidalgo\" che vivevano principalmente sfruttando lo Stato. Il sistema era divenuto da lungo tempo obsoleto, e una popolazione crescente (la popolazione spagnola crebbe da otto a dodici milioni tra il 1700 e la Rivoluzione francese) aveva posto grande pressione sul governo per delle riforme. Come nel vicino Portogallo, l'antiquata burocrazia spagnola era divenuta dipendente dalle entrate e dalla produzione delle sue colonie, per sostenere una enorme e ingestibile classe di nobili e clero, proprietari terrieri e improduttivi.\nL'Illuminismo era stato un portatore di anticlericalismo di Europa, e Carlo, nell'applicare le sue lezioni alla Spagna, si comport\u00f2 similarmente. Ferdinando VI si era impegnato per ridurre il potere dei Gesuiti in Spagna e aveva fatto s\u00ec che i monarchi spagnoli nominassero i propri vescovi, un potere che i sovrani francesi detenevano fin dal XV secolo. Carlo, che sosteneva una politica radicale e una rapida modernizzazione del paese, espulse completamente l'ordine dei Gesuiti dalla Spagna nel 1767 (si veda Soppressione dei Gesuiti). L'inquisizione venne ridotta, ma non completamente eradicata; ancora nel 1787, una donna venne bruciata sul rogo come strega.\nLe riforme terriere e agricole posero un nuovo fardello sulle spalle della societ\u00e0 spagnola e alienarono le simpatie di clero e nobilt\u00e0 terriera. Carlo scelse di allearsi con la classe mercantile e la crescente classe media del suo paese, che giunse a un nuovo livello di prosperit\u00e0 durante il suo regno. Sostenitore del libero scambio, Carlo ridusse i dazi doganali che erano stati al centro della politica commerciale spagnola per secoli. Il Marchese di Esquilache liberalizz\u00f2 con successo il commercio del grano nel 1765.\nAnche se credeva nel governo centralizzato e continu\u00f2 le riforme dei suoi predecessori per ridurre l'autonomia dei governi regionali, Carlo approv\u00f2 la fondazione di prototipi delle camere di commercio (si veda \"Sociedad Econ\u00f3mica de los Amigos del Pa\u00eds\") per incoraggiare lo sviluppo e l'iniziativa economica locali. L'infrastruttura nazionale venne migliorata per promuovere lo sviluppo delle manifatture spagnole, e venne implementato un sistema monetario unificato.\nLe riforme non furono comunque prive di costi, e nel 1766, nel contesto di una carenza di grano a livello mondiale e delle difficolt\u00e0 del recentemente liberalizzato commercio del grano, scoppiarono rivolte a Madrid e in altre citt\u00e0 della Spagna, contro l'aumento dei prezzi del grano. I \"Motin de Esquilache\" allontanarono il re dalla capitale e imbarazzarono il suo primo ministro. Un funzionario aragonese, Pedro Pablo de Aranda, guadagn\u00f2 importanza durante la crisi e guid\u00f2 il governo durante l'assenza del re.\nAranda, capo della fazione aragonese a corte, favor\u00ec un sistema di governo pi\u00f9 decentralizzato. Esquilache, che in precedenza era ascoltato dal re, venne inviato all'estero come ambasciatore, e per un periodo Aranda fu la figura guida della politica spagnola. Un procuratore legale di nome Jos\u00e9 Mo\u00f1ino acquis\u00ec importanza come investigatore sulle rivolte e come aperto sostenitore delle politiche riformiste del re. Esquilache fece in modo di farlo nominare ambasciatore a Roma nel 1767; nel 1773 Mo\u00f1ino riusc\u00ec a far revocare al Papa lo statuto papale dell'Ordine dei Gesuiti. Per questo successo, Mo\u00f1ino venne nominato Conte di Floridablanca.\nIl nuovo conte venne nominato primo ministro nel 1777 e intraprese la riforma materiale della burocrazia spagnola. Il suo principale successo in questo campo fu la creazione di un vero gabinetto di governo nel 1778 e la creazione della prima banca nazionale spagnola, la Banca Nazionale di San Carlos, nel 1782. Riconoscendo il danno arrecato con l'espulsione dei gesuiti, Floridablanca avvi\u00f2 una drastica riforma per assumere nuovi insegnanti e modernizzare il sistema educativo spagnolo. Il conseguimento pi\u00f9 duraturo di Floridablanca fu la libert\u00e0 di commercio per gli stranieri nella parte dell'Impero Spagnolo che si trovava nel Nuovo Mondo.\nAnche se Floridablanca - come gi\u00e0 Carvajal prima di lui - ammirava il sistema di governo britannico e credeva che relazioni cordiali con Giorgio III del Regno Unito fossero la miglior politica per la Spagna, la guerra d'indipendenza americana fu un'occasione troppo grande per re Carlo, e la Spagna and\u00f2 in guerra contro i britannici nel 1779, a fianco di Francia e Paesi bassi, dopo aver fornito assistenza economica ai ribelli. Bernardo de G\u00e1lvez y Madrid, governatore della Louisiana Spagnola, guid\u00f2 la campagna per rioccupare i forti persi contro i britannici fin dal 1762; Pensacola, in Florida, venne ripresa nel 1782, e le Bahamas furono riconquistate l'anno seguente. Il Trattato di Parigi (1783) ripristin\u00f2 gran parte di ci\u00f2 che la Spagna aveva perso nella guerra dei sette anni, compresa la Florida.\nI problemi con i vicini (1788-1808).\nRe Carlo III mor\u00ec il 14 dicembre 1788. Sette mesi dopo i rivoluzionari francesi presero la Bastiglia, avviando la rivoluzione francese.\nIl figlio maggiore di Carlo III era epilettico e ritardato, e perci\u00f2 venne scavalcato nella successione al trono dal secondogenito, Carlo IV di Spagna. Quest'ultimo era visto da molti all'epoca come disinteressato alla politica quanto lo era stato Ferdinando IV. Il suo principale interesse all'arrivo in Spagna (era cresciuto a Napoli) era la caccia, e per tutto il suo regno, la sua politica fu dominata dai voleri della moglie.\nLa moglie, Maria Luisa di Borbone-Parma, era comunque interessata ad un altro uomo che alla fine divenne il suo amante - Manuel de Godoy. Godoy, soldato proveniente da umile famiglia, era particolarmente bello, soprattutto quando Maria Luisa lo paragonava a Carlo IV; aveva fatto la sua conoscenza nel 1788, mesi prima che lei divenisse regina, e al momento della sua ascesa, Maria Luisa era completamente innamorata. Il re, caso abbastanza strano, aveva molto in simpatia Godoy, pur essendo ben conscio dell'adulterio di sua moglie, e Godoy divenne primo ministro di Spagna nel 1792.\nIl primo ministro al momento dell'incoronazione di Carlo IV, Jos\u00e9 Mo\u00f1ino, Conte di Floridablanca, non venne estromesso facilmente e godeva di molti sostenitori a corte, e in particolare in Castiglia. Il principale avversario di Floridablanca nella politica spagnola era Pedro Pablo de Aranda, capo della fazione aragonese; Godoy strinse un'alleanza con Aranda, col quale aveva simpatizzato contro Floridablanca. Allo scoppiare della rivoluzione francese e con l'esecuzione di Luigi XVI nel 1792, il liberalismo di Floridablanca and\u00f2 incontro a grande scetticismo. Aranda e Godoy fecero imprigionare Floridablanca nel 1792 con una accusa di peculato dalla quale venne in seguito prosciolto.\nLo spirito di riforma che aveva caratterizzato il regno di Carlo III come un'epoca di rinnovata prosperit\u00e0 per la Spagna, si estinse con il regno di Carlo IV. La sua regina e l'amante di lei erano disinteressati al miglioramento della burocrazia spagnola e consideravano Floridablanca come un esponente di quel tipo di liberalismo che stava facendo a pezzi la Francia. La fazione aragonese guidata da Aranda, alleata a molte delle cause che si erano opposte alle riforme di Carlo III, riusc\u00ec a disfare molti dei cambiamenti introdotti durante il regno di Carlo III.\nDopo l'esecuzione di Luigi XVI, nel 1793, 20.000 uomini vennero mobilitati e marciarono verso il confine francese. L'esercito comunque era stato lasciato languire durante il regno di Carlo III, ed era mal equipaggiato e male addestrato a far fronte ad una invasione francese. La Navarra venne presa rapidamente dai francesi, anche se gli spagnoli riuscirono a mantenere la posizione in Catalogna e addirittura invasero la Linguadoca francese. Godoy, non impressionato dall'efficacia dell'esercito spagnolo, decise di scendere a patti con la nuova Repubblica Francese, e nel 1795 firm\u00f2 il Trattato di Basilea, garantendo la pace con la Francia con la cessione di Santo Domingo alla Repubblica.\nGodoy, avendo abbandonato i suoi alleati nel Regno Unito e in Austria, dovette prendere una decisione: continuare a combattere la Francia rivoluzionaria che aveva gi\u00e0 sconfitto la Spagna una volta, o unirsi ad essa e sperare in tempi migliori. Gli spagnoli, dopo essersi inizialmente opposti ai francesi, firmarono il Trattato di San Ildefonso nel 1796, alleando Spagna e Francia, in cambio del supporto francese per i parenti di Carlo IV che governavano il Ducato di Parma. Come risposta, i britannici posero un blocco sulla Spagna nel 1797, separandone l'impero coloniale dalla madrepatria. Alla fine del 1798, la flotta spagnola era stata sconfitta dai britannici, e Minorca e Trinidad vennero occupate. Nel 1800, gli spagnoli restituirono la Louisiana alla Francia, che l'aveva ceduta loro come compensazione per le perdite alla fine della guerra dei sette anni.\nI portoghesi, che si opponevano ai francesi, proseguirono il commercio con i britannici nonostante una serie di richieste francesi perch\u00e9 chiudessero i loro porti alle navi britanniche. Nel 1801, gli spagnoli consegnarono un ultimatum per conto della Francia, e nella guerra di confine che ne segu\u00ec, occuparono la citt\u00e0 di Olivenza (Oliven\u00e7a) prima che i portoghesi accettassero le richieste di francesi e spagnoli. La citt\u00e0 - che \u00e8 disputata ancora oggi - continua ad essere amministrata dalla Spagna, anche se il Portogallo sostiene che il Congresso di Vienna ne decret\u00f2 il ritorno in Portogallo.\nIl Trattato di Amiens, del 1802, forn\u00ec una tregua temporanea alle ostilit\u00e0, che venne rotta nel 1804 quando i britannici catturarono una flotta spagnola carica di tesori al largo di Cadice. I francesi progettarono un'invasione dell'Inghilterra per l'anno seguente e la flotta spagnola sarebbe stata parte integrante nel supporto a tale tentativo. Nella battaglia di Trafalgar del 1805, la marina spagnola e flotta mediterranea francese, tentando di unirsi alle flotte francesi a nord per l'invasione, vennero attaccate dall'Ammiraglio Nelson che era alla guida di una flotta britannica, in uno dei pi\u00f9 grandi scontri navali della storia. La disastrosa sconfitta patita da spagnoli e francesi, assicur\u00f2 ai britannici il controllo dei mari per un secolo, e scosse seriamente la risolutezza degli spagnoli che iniziarono a dubitare dell'utilit\u00e0 della loro alleanza con la Francia.\nDopo Trafalgar, Godoy si ritir\u00f2 dal Blocco Continentale che Napoleone aveva escogitato per combattere i britannici, solo per unirvisi di nuovo nel 1807 dopo che Napoleone aveva sconfitto i prussiani. Napoleone, comunque, aveva perso fiducia in Godoy e in re Carlo; inoltre in Spagna cresceva il supporto al figlio del re, Ferdinando, che si opponeva al sempre pi\u00f9 impopolare Godoy. Ferdinando favoriva un'alleanza con il Regno Unito, e Napoleone dubitava dell'affidabilit\u00e0 della lealt\u00e0 spagnola.\nNel 1808, Spagna e Francia si accordarono per spartirsi il Portogallo, che aveva rinnovato il suo sostegno ai britannici dopo Trafalgar. Francesi e spagnoli occuparono rapidamente la nazione. Il principe Ferdinando si rec\u00f2 in Francia, e si diffusero voci secondo cui chiese a Napoleone di estromettere Godoy dal potere; il re spagnolo si schier\u00f2 con il suo favorito. Scoppiarono rivolte in Spagna contro Godoy, che venne arrestato da una folla. per salvarlo, il re abdic\u00f2 in favore del figlio Ferdinando. Napoleone, comunque, aveva perso fiducia nella monarchia spagnola e quando Ferdinando torn\u00f2 in Francia per ottenere il sostegno dell'imperatore, Napoleone fece pressioni su di lui perch\u00e9 abdicasse. Il suo posto venne preso da Giuseppe Bonaparte, fratello di Napoleone. Gli spagnoli scelsero di resistere.\nGuerra d'indipendenza (1808-1814).\nIl popolo spagnolo si strinse attorno alla causa del principe Ferdinando, il quale, bench\u00e9 prigioniero in Francia, venne reso un eroe nazionale in quella che per la Spagna divenne una \"guerra d'indipendenza\". Godoy, Carlo IV e sua moglie si ritirarono prima in Francia e poi in Italia e abbandonarono permanentemente la politica spagnola.\nL'installazione di Giuseppe Bonaparte come re di Spagna fece scoccare la scintilla della rivoluzione. Il 3 maggio 1808, una rivolta a Madrid venne soppressa nel sangue dall'esercito francese, che si trovava ora a tentare l'occupazione sia del Portogallo che della Spagna. L'incidente e la percepita brutalit\u00e0 della risposta francese crearono un punto d'incontro per i rivoluzionari spagnoli; le esecuzioni vennero catturate su tela dal famoso pittore spagnolo Francisco Goya. L'esercito spagnolo, nel suo insieme, si pronunci\u00f2 a favore di Ferdinando e si un\u00ec a britannici e portoghesi in un fronte unico contro i francesi.\nVennero create delle giunte regionali che dichiararono non valida la monarchia di Giuseppe; il clero si aggreg\u00f2 contro i \"senza Dio\" francesi. Le giunte chiesero collettivamente aiuto ai britannici e Londra fu lieta di impegnarsi. La giunta di Siviglia si autoproclam\u00f2 Giunta Suprema della Spagna nel 1808, e molte delle giunte regionali (e delle colonie nel Nuovo Mondo) accettarono la supremazia della Giunta di Siviglia, che divenne un governo provvisorio per la Spagna, durante l'assenza di Ferdinando. Una nuova offensiva francese nell'anno seguente la costrinse a ritirarsi a Cadice, dove sarebbe rimasta fin quasi alla fine della guerra.\nRe Giuseppe tent\u00f2 di riconciliarsi con gli spagnoli fin dall'inizio; a Bayonne, dopo l'abdicazione forzata di Ferdinando, Giuseppe radun\u00f2 un'assemblea di notabili spagnoli per stilare una costituzione per il suo nuovo regime bonapartista. I membri pi\u00f9 importanti della politica spagnola - compreso il Conte di Floridablanca - declinarono l'invito. Il governo e la costituzione che Giuseppe present\u00f2, vennero visti come illegittimi. Giuseppe entr\u00f2 a Madrid il 25 luglio 1808, quando la rivolta contro il suo governo era gi\u00e0 in corso da tempo.\nUna serie di vittorie contro i francesi nel 1808 spinse Napoleone in persona a invadere la Spagna nel 1809, costringendo i britannici e i loro alleati ad evacuare la penisola in due soli mesi. Soddisfatto, Napoleone pose il comando nelle mani di uno dei suoi marescialli, Nicolas Jean de Dieu Soult. Con la distruzione dell'esercito spagnolo nel 1808, la resistenza spagnola si trasform\u00f2 in una guerriglia selvaggia. Anche se numericamente superiore ai regolari degli eserciti britannico, portoghese e spagnolo, data l'efficacia della guerriglia spagnola, dei 350.000 uomini dell\"Arm\u00e9e de l'Espagne\", 200.000 vennero impiegati nella protezione delle vulnerabili linee di approvvigionamento francesi che si estendevano per tutta la larghezza della Spagna.\nMolti liberali spagnoli - nel solco della tradizione di Carlo III e dei suoi ministri - vedevano in una stretta relazione con la Francia la speranza per l'inizio della modernit\u00e0 e del progresso nel loro paese. I cosiddetti \"afrancesados\" salutarono l'abolizione dell'Inquisizione e l'instaurarsi di una monarchia secolare e liberale con entusiasmo, ma, con il prolungarsi dell'occupazione francese, la popolarit\u00e0 del governo invasore svan\u00ec persino fra i liberali. Nel 1812, molti degli \"afrancesados\" erano gi\u00e0 divenuti membri della guerriglia spagnola. La Costituzione spagnola del 1812 (la \"Costituzione di Cadice\") fu stilata dalla Giunta (\"Junta\") suprema: scritta da un'assemblea in cui predominavano i riformatori liberali, descriveva una monarchia costituzionale; l'Inquisizione doveva essere abolita, anche se il cattolicesimo romano rimaneva la religione di Stato e l'eresia era ancora considerata un crimine. La Costituzione, inoltre - la prima nella storia spagnola -, garantiva la libert\u00e0 di parola, di associazione e il suffragio universale maschile. Come risposta, la Francia occup\u00f2 temporaneamente la Catalogna.\nGli Inglesi, sotto il comando di Arthur Wellesley, invasero la Spagna dal Portogallo nel 1810. Un'armata spagnola, messa insieme dai resti dell'esercito spagnolo e da volontari, si un\u00ec a loro e sconfisse i Francesi, guidati personalmente da Giuseppe Bonaparte, nella battaglia di Talavera de la Reina. Per questa vittoria, Wellesley fu creato duca di Wellington; occup\u00f2 Madrid il 6 agosto 1812, ma non molto tempo dopo Talavera fu costretto a ritirarsi di nuovo in Portogallo. Quando Napoleone disloc\u00f2 truppe per la sua offensiva in Russia, Wellington vide un'opportunit\u00e0 a attacc\u00f2 di nuovo nel 1813. Nella battaglia di Vitoria, il 21 giugno 1813, i Francesi, sempre sotto il comando del re, furono nuovamente sconfitti e spinti indietro fino ai Pirenei nei primi giorni di luglio. I combattimenti proseguirono fra le montagne per tutto l'inverno, e nella primavera del 1814 gli alleati avanzarono nel sud della Francia.\nFerdinando venne liberato dai Francesi dopo la caduta di Napoleone nel 1814. Al suo arrivo in Spagna, l'interrogativo comune era se avrebbe giurato sulla Costituzione del 1812, che la Suprema Junta aveva redatto in sua vece. Questa, che limitava inoltre considerevolmente i potevi del sovrano in favore di una legislatura unicamerale, era molto impopolare fra il clero conservatore spagnolo e tra le classi popolari, che l'associavano con i nemici francesi solo da poco scacciati dal paese. Ferdinando rifiut\u00f2 di accettare la costituzione liberale, e continu\u00f2 a governare la Spagna da monarca assoluto come suo padre Carlo IV di Spagna."}
{"id": "563526", "revid": "26891", "url": "https://it.wikipedia.org/wiki?curid=563526", "title": "Missile superficie-aria", "text": ""}
{"id": "563527", "revid": "124691376", "url": "https://it.wikipedia.org/wiki?curid=563527", "title": "Roberto Bordin", "text": "Biografia.\nNasce in Libia, dove il padre lavorava come meccanico, ma si trasferisce ben presto con la famiglia in Liguria, a Sanremo, dove inizia l'attivit\u00e0 di calciatore.\nNell'estate del 1996, durante la sua militanza nel , \u00e8 stato colpito da un tumore alla tiroide, saltando l'inizio della stagione 1996-1997; torna a calcare i campi di calcio nel novembre successivo.\nCarriera.\nGiocatore.\nEsordisce a livello professionistico con la Sanremese, nel campionato di Serie C1 1982-1983. Nella stagione successiva conquista il posto da titolare (32 presenze e 3 reti). Poi passa al , con cui esordisce in Serie B. Ridiscende in Serie C1 per una stagione con il di Arrigo Sacchi prima di passare al , di nuovo in Serie B, nell'ottobre del 1986. Con la maglia dei romagnoli disputa la sua stagione pi\u00f9 prolifica (6 reti in 31 presenze) e conquista la promozione in Serie A, categoria nella quale esordisce il 13 settembre 1987 in Cesena-Napoli 0-1.\nNel 1989 passa all'Atalanta per oltre due miliardi. Con gli orobici disputa 4 stagioni nella massima serie, e nel 1993 viene ceduto al , richiesto dal nuovo allenatore Marcello Lippi che lo aveva avuto all'Atalanta. Gioca con regolarit\u00e0 per tre stagioni, sempre in Serie A, mentre nella quarta, a causa di problemi di salute, scende in campo solo 17 volte. Nella stagione 1997-1998 gioca il suo ultimo campionato di Serie A al : con 21 presenze contribuisce alla salvezza degli emiliani.\nNel 1998 va in Serie C2 alla , poi si trasferisce allo Spezia, con cui gioca dal 1999 al 2005 tra Serie C2 e Serie C1 con una parentesi al in Serie B, al seguito di Andrea Mandorlini che era passato dalla panchina ligure a quella veneta.\nAllenatore.\nDopo il ritiro rimane nello staff di Mandorlini, seguendolo in qualit\u00e0 di allenatore in seconda nelle varie panchine su cui si \u00e8 seduto: Bologna, Padova, , Sassuolo. Nel novembre del 2009 \u00e8 il vice di Mandorlini al CFR Cluj, in Romania, partecipando alle vittorie di campionato, la Coppa di Romania e la Supercoppa di Romania.\nDal 2010 al 30 giugno 2015 \u00e8 l'allenatore in seconda del Verona. Come vice di Mandorlini ha ottenuto la promozione in Serie B dopo i play-off nel campionato di Lega Pro Prima Divisione 2010-2011, la promozione in Serie A nella stagione 2012-2013 e due salvezze nel massimo campionato.\nL'8 marzo 2016 viene chiamato sulla panchina della , in Serie D, ottenendo la salvezza ai play-out. \nIl 4 ottobre 2016 diventa allenatore della squadra moldava al posto del francese Bruno Irles. Il 25 maggio 2017 vince la Coppa di Moldavia battendo 5-0 in finale lo e pochi giorni dopo si aggiudica il campionato 2016-2017 vincendo ai rigori lo spareggio contro il Dacia Chi\u0219in\u0103u. Nel novembre 2017 vince di nuovo il campionato. Il 24 aprile 2018 lascia, per motivi familiari, la squadra della Transnistria.\nL'8 giugno 2018 si accasa al , squadra azera, con cui ottiene il secondo posto in classifica alla stagione d'esordio. Il 18 gennaio 2020 il club annuncia la fine del contratto.\nIl 12 febbraio 2021 diventa il commissario tecnico della nazionale moldava, incarico che lascia il 30 novembre successivo alla scadenza del contratto.\nStatistiche.\nStatistiche da allenatore.\n\"Statistiche aggiornate al 25 marzo 2021.\""}
{"id": "563528", "revid": "224230", "url": "https://it.wikipedia.org/wiki?curid=563528", "title": "L'Illuminismo in Spagna", "text": ""}
{"id": "563531", "revid": "122673006", "url": "https://it.wikipedia.org/wiki?curid=563531", "title": "Viso", "text": "Il viso o faccia o volto \u00e8 la parte anteriore della testa, che negli umani parte dalla fronte e arriva al mento e include le sopracciglia, gli occhi, il naso, le guance, la bocca, le labbra, i denti e la pelle. Il viso \u00e8 il mezzo attraverso il quale si esprimono le espressioni facciali, apparenza e identit\u00e0, nonch\u00e9 fonte di attrazione.\nMezzo di riconoscimento.\nIl viso \u00e8 considerato la caratteristica peculiare di ogni persona, che ne permette il riconoscimento; la sua rappresentazione \u00e8 infatti usata nei documenti di identit\u00e0 ed \u00e8, nel caso di personalit\u00e0 famose o eroiche, il primo elemento di distinzione. Anche nelle caricature il viso di una persona \u00e8 l'elemento che pi\u00f9 si presta a esagerazioni emblematiche di un determinato carattere.\nAntropologia fisica.\nPunti metrici.\nI punti metrici servono per le misurazioni delle parti anatomiche sia sui viventi sia sugli scheletri. I punti metrici si dividono in punti pari e punti dispari.\nI punti principali sono:\nDiametri facciali.\nI diametri facciali sono misurazioni che aiutano a denotare le differenze e i caratteri fisici delle specie umane. Sono utilizzati sia in mancanza della mandibola denominata \"faccia superiore\", soprattutto in archeologia e paleontologa umana, sia in presenza di un cranio completo, si possono definire in:\nIndici facciali.\nGli indici facciali determinano l'appartenenza alle razze e variet\u00e0 umane. Si possono distinguere in indice facciale superiore quando il rapporto dell'altezza superiore della faccia \u00e8 in relazione con la sua larghezza e indice facciale totale quando l'altezza totale \u00e8 in rapporto con la sua larghezza.\nSi possono avere tre indici di riferimento:\nCameprosopia.\nIndica il volto di un cranio umano (gr. \"prosopo\") con un rapporto d'indice facciale morfologico di valore basso (in greco \"kama\"), pertanto una faccia larga; si usa anche dire \"euriprosopia\", dal greco \"euros prosopos\"= faccia ampia. Un volto umano ancora pi\u00f9 largo \u00e8 detta ipereuriprosopia.\nLeptoprosopia.\nIndica il volto di un cranio umano (gr. \"prosopo\") con un rapporto d'indice facciale morfologico di valore alto, pertanto una faccia allungata (gr. \"lepto\").\nMesoprosopia.\nIndica il volto di un cranio umano (gr. prosopo) con un rapporto d'indice facciale morfologico di valore medio (meso), pertanto una forma della faccia nella norma, n\u00e9 lunga n\u00e9 larga.\nAnatomia.\nSulla parte anteriore del pezzo di faccia, una linea tracciata dall'incavo sopraorbitale, tra i denti bicuspidi, fino alla parte laterale del mento taglier\u00e0 l'uscita della seconda divisione del quinto nervo dal forame infraorbitale, un quarto di pollice sotto il margine infraorbitale, e taglier\u00e0 anche l'uscita della terza divisione del quinto nervo al forame mentale, posto a mezza strada tra i margini superiore ed inferiore del corpo della mascella. In pratica si trover\u00e0 che l'angolo della bocca a riposo corrisponde di solito all'intervallo tra i denti bicuspidi.\nL'Anatomia della faccia \u00e8 presente nelle descrizioni Vitruviane del corpo, o con il Rapporto Aureo. \nOcchi.\nLa pelle delle palpebre \u00e8 molto sottile ed \u00e8 separata dagli \"articoli tarsali\" fibrosi, sottostanti, dal muscolo \"orbicularis palpebrarum\". Sulle palpebre, si vede la delicata \"membrana congiuntivale\", tra questo e gli articoli tarsali giacciono le \"ghiandole meibomiane\", che possono essere viste fievolmente come strisce giallastre. Dalle estremit\u00e0 libere delle palpebre vengono le ciglia, in mezzo alle quali si aprono molte larghe ghiandole traspiratrici. Internamente, le due palpebre formano una piccola rientranza chiamata \"canthus interna\", occupata da una piccola, rossa eminenza, la \"caruncula lachrymalis\", appena esterna a quella piccola e verticale piega di congiuntiva (che si pu\u00f2 spesso vedere), chiamata \"plica semilunaris\", rappresentante la terza palpebra degli uccelli e molti mammiferi. Tirando delicatamente verso il basso la palpebra inferiore la \"macchiolina inferiore\" pu\u00f2 essere vista chiusa per la caruncula; questa \u00e8 l'apertura \"a foro di spillo\" nell'inferiore dei due canaliculi che porta via le lacrime fino alla sacca lacrimale e al dotto.\nMascella.\nSul fianco della faccia l'arteria facciale pu\u00f2 essere sentita pulsare circa un pollice di fronte l'angolo della mascella; percorre una linea serpeggiante fino ad arrivare vicino all'angolo della bocca, l'angolo del naso e l'angolo interno dell'occhio; nella parte pi\u00f9 grossa della sua linea, la sua vena sta ad una certa distanza dietro di essa. La ghiandola parotide sta tra il \"ramo\" della mascella e il processo mastoideo; anteriormente, questo si sovrappone al massetere per formare la \"socia parotidis\", e appena sotto questa, il suo dotto, il dotto di Stenone, corre in avanti per trapassare il muscolo buccinatore e aprirsi dentro la bocca opposto al secondo dente molare superiore. La linea di questo dotto pu\u00f2 essere tracciata congiungendo il margine inferiore del tragus con un punto a mezza via tra il limite inferiore del naso e della bocca. Il settimo o facciale nervo emerge dal cranio al forame stilomastoidale appena di fronte alla radice del processo mastoideo; nella ghiandola parotide si forma una rete chiamata \"pes anserinus\", dopo il quale si divide in cinque rami (temporale, zigomatico, boccale, mandibolare e cervicale) che irradiano la faccia per fornire i muscoli di espressione.\nMedicina.\nChirurgia.\nLa chirurgia estetica \u00e8 spesso usata per alterare l'aspetto di elementi del viso, che possono essere quasi tutti cambiati nella loro forma.\nSalute.\nLa salute della pelle del viso passa attraverso la sua pulizia, che previene alcune patologie che la possono interessare."}
{"id": "563532", "revid": "438678", "url": "https://it.wikipedia.org/wiki?curid=563532", "title": "Faccia", "text": ""}
{"id": "563536", "revid": "767487", "url": "https://it.wikipedia.org/wiki?curid=563536", "title": "Hiroko Suzuki", "text": "Kenzo e Hiroko si sono sposati quando lui era ancora sotto contratto con la New Japan Pro-Wrestling.\nHiroko debutt\u00f2 il 10 giugno 2004 come geisha, valletta ed interprete di Kenzo Suzuki nel roster di Smackdown della WWE. Intervenne scorrettamente in favore del marito nel feud di Kenzo contro Billy Gunn (in un'occasione gli lancia della polvere in faccia per distrarlo). In novembre Hiroko ebbe un feud con Torrie Wilson, che la sconfisse in un kimono match il 10 febbraio 2005.\nIl 30 giugno 2005 Hiroko e Kenzo si trasferirono a Raw per effetto della Draft Lottery. Non apparirono mai nello show perch\u00e9 vennero licenziati il 6 luglio.\nAlcuni fan confondono Hiroko con l'omonima cantante giapponese, perch\u00e9 la diva non \u00e8 mai apparsa senza uno spesso trucco bianco sul viso."}
{"id": "563537", "revid": "486946", "url": "https://it.wikipedia.org/wiki?curid=563537", "title": "Campionati Europei Maschili di Pallacanestro", "text": ""}
{"id": "563541", "revid": "486946", "url": "https://it.wikipedia.org/wiki?curid=563541", "title": "Campionati Africani Maschili di Pallacanestro", "text": ""}
{"id": "563544", "revid": "1762097", "url": "https://it.wikipedia.org/wiki?curid=563544", "title": "Alleanza", "text": "Lalleanza (dal francese \"alliance\", verbo \"allier\", a sua volta dal latino \"all\u012dgare\" \"legare a\") \u00e8 un accordo internazionale in base al quale due o pi\u00f9 Stati si impegnano ad aiutarsi reciprocamente nel raggiungimento di un certo obiettivo politico.\nPer estensione, il termine viene usato anche per analoghe unioni tra due o pi\u00f9 partiti politici, enti o associazioni varie, che collaborano a un fine comune.\nQuando il termine \u00e8 usato nel contesto della guerra o della lotta armata, una formale alleanza militare non \u00e8 necessaria perch\u00e9 si venga percepiti come un alleato: \u00e8 sufficiente ad esempio la cobelligeranza. In base a questo uso generale, un'alleanza fa diventare le parti alleate non quando hanno concluso un trattato di alleanza, bens\u00ec quando vengono colpite dalla guerra.\nDiritto internazionale.\nNel diritto internazionale, l'alleanza \u00e8 un accordo fra due o pi\u00f9 stati che prevede il mutuo sostegno in particolari situazioni come ad esempio quando uno degli stati alleati viene attaccato militarmente. Questi accordi possono essere politici, come il trattato di mutua assistenza, o militari, di solito attuati nel corso di un conflitto. Gli accordi di tipo militare possono avere natura difensiva o di mutua assistenza nel corso di un attacco del nemico, o offensiva, durante la progettazione e l'attuazione di un attacco al nemico.\nI trattati a livello militare possono specificare diverse condizioni e clausole; la causa o la condizione che fa scattare le clausole previste dall'alleanza si chiama \"casus foederis\". Ogni stato sovrano detiene il diritto internazionale di stringere alleanze politiche o militari. Le alleanze militari sono di solito non previste negli accordi con quegli stati che godono della condizione perpetua di neutralit\u00e0.\nLa NATO \u00e8 l'alleanza tra stati esistente pi\u00f9 conosciuta. La sua clausola pi\u00f9 nota prevede che gli Stati membri si assistano vicendevolmente in caso di attacco nemico."}
{"id": "563547", "revid": "486946", "url": "https://it.wikipedia.org/wiki?curid=563547", "title": "Campionati Asiatici Maschili di Pallacanestro", "text": ""}
{"id": "563549", "revid": "339392", "url": "https://it.wikipedia.org/wiki?curid=563549", "title": "Beato Miro", "text": ""}
{"id": "563550", "revid": "486946", "url": "https://it.wikipedia.org/wiki?curid=563550", "title": "Campionati Americani Maschili di Pallacanestro", "text": ""}
{"id": "563553", "revid": "1272592", "url": "https://it.wikipedia.org/wiki?curid=563553", "title": "Antonio Grimani", "text": "Biografia.\nInfanzia.\nNacque dal patrizio Marino Grimani del ramo \"da Santa Fosca\" e da Agnesina di Giovanni Montaner, di casata popolare originaria di Modone. Le origini non nobili della madre, cui si aggiungevano i problemi economici della famiglia, di certo non favorirono il suo inserimento nell'alta societ\u00e0 veneziana. Rimasto orfano del padre a soli quattro anni, pass\u00f2 sotto la tutela di uno zio. \nCarriera mercantile.\nLa sua fortuna gli venne dai commerci: in giovanissima et\u00e0 prese a viaggiare sulle galee commerciali nel Medio Oriente e, grazie al suo talento, accumul\u00f2 un patrimonio che, esclusi gli immobili, superava i centomila ducati. Questa situazione gli procur\u00f2 prestigio e autorevolezza negli ambienti mercantili veneziani. Nel 1458, inoltre, aveva sposato Caterina di Domenico Loredan e cre\u00f2 cos\u00ec delle parentele con le pi\u00f9 prestigiose famiglie veneziane.\nCarriera politica.\nIn et\u00e0 matura decise di intraprendere la carriera politica, forte dell'esperienza e del prestigio accumulati nel mondo degli affari. Nel 1483 fu savio di Terraferma, nel 1484 avogador di Comun, nel 1486 savio alla Sanit\u00e0; nel 1487 fu tra i componenti di una commissione di indagine sui lavori per la deviazione del Brenta, nel 1488 divenne provveditore dell'Arsenale, nello stesso anno savio del Consiglio. Nel marzo 1489 rifiut\u00f2 la carica di oratore al re Mattia Corvino e nell'aprile seguente venne sostituito dal figlio Domenico (allora letterato di successo) nell'ambasceria inviata presso Federico III del Sacro Romano Impero per scortarlo nel territorio veneto. \nNell'agosto fu nuovamente nominato provveditore all'Arsenale, poi fu savio del Consiglio (1490, 1491, 1492), consigliere ducale (1492) e savio nella zona di Collegio (1493). Nel 1493 lo stesso figlio Domenico veniva creato cardinale e si assicur\u00f2 cos\u00ec dei solidi legami anche con la Chiesa.\nCapitano del Mar ed esilio.\nNel 1499 scoppi\u00f2 l'ennesima guerra tra la Turchia e la Repubblica.\nEletto \"Capitano da Mar\" nonostante la scarsa esperienza, il Grimani fu costretto ad accettare e a dirigere la flotta contro il nemico. La sua imperizia dinanzi a tale compito e anche un po' di sfortuna, condussero la flotta a due cocenti sconfitte (Sapienza, 12 agosto e Zonchio, 25 agosto), che scandalizzarono l'opinione pubblica veneziana che si sent\u00ec umiliata. \nIl Grimani, destituito e ricondotto a Venezia in ceppi, rischi\u00f2 persino il linciaggio da parte della folla. Nonostante questa rabbia popolare presto emerse la colpa collettiva degli ufficiali della flotta, e quindi la pena fu piuttosto mite: perdita della carica di procuratore e confino presso la citt\u00e0 di Cherso. In questa localit\u00e0 il Grimani si rese presto latitante e scapp\u00f2 a Roma fino al 1509.\nRitorno a Venezia.\nNel 1509, grazie ai buoni uffici dei figli, venne graziato e gli venne restituita la carica di procuratore.\nAl suo ritorno il Grimani riusc\u00ec presto a tornare in auge ricoprendo svariate cariche amministrative e facendo rifiorire le sue attivit\u00e0 commerciali.\nQuesti legami politico \u2013 economici fecero presto dimenticare la sua disavventura e formarono le basi per il consenso alla sua elezione a doge.\nDogado.\nIl 21 giugno 1521 moriva il doge Leonardo Loredan e subito si procedeva a formare la lista dei quarantuno elettori del doge.\nIl fatto che non vi fossero personalit\u00e0 importanti tra i prescelti permise di ricorrere al broglio senza grossi problemi ed il Grimani, molto ricco e gradito ai giovani concorrenti avendo un'et\u00e0 cos\u00ec avanzata, non ci mise molto a trovare i venticinque voti necessari per l'elezione. Il 6 luglio 1521 diventava doge.\nSi organizzarono feste spettacolari e furono spesi fiumi di denaro per festeggiare la sua elezione. Il suo dogato, dopo una vita cos\u00ec travagliata, scorse abbastanza tranquillo essendo la Repubblica quasi in pace, salvo qualche intervento isolato nella terraferma italiana, sempre squassata dalle lotte franco-spagnole. Dal 1521 inizi\u00f2 il gioco del Lotto.\nIl doge, \"vecchio e rimbambito\", come lui stesso si defin\u00ec, presto smise di seguire le faccende dello Stato, occupato com'era dalle forti diatribe famigliari dovute alla suddivisione dell'eredit\u00e0 e alla perenni richieste di denaro da parte dei nipoti.\nSi pens\u00f2 di farlo abdicare ma non ce ne fu il tempo: il 6 maggio 1523 tornando a Palazzo Ducale dopo aver partecipato alle nozze di un nipote si sent\u00ec male.\nMorte.\nL'et\u00e0 avanzata forse un'indigestione ne provocarono la morte il 7 maggio 1523.\nIl popolo, che ricordava ancora la sconfitta del 1499 e la sua mancanza di autorit\u00e0 nella guida del governo, fu felice alla sua morte."}
{"id": "563555", "revid": "123978305", "url": "https://it.wikipedia.org/wiki?curid=563555", "title": "Exodus (nave)", "text": "La Exodus 1947 (in ebraico Yetzi'at Eiropa Tashaz, cio\u00e8 \"Exodus Europa 5707\", dove 5707 \u00e8 l'anno che va dall'autunno 1946 all'autunno 1947 secondo il calendario ebraico) fu una nave, conosciuta anche come President Warfield, che nel 1947 fu incaricata di trasportare in gran segreto degli ebrei che partivano illegalmente dall'Europa per raggiungere la biblica Terra di Israele, allora sotto il controllo britannico con l'antico nome romano di Palestina.\nStoria.\nIl contesto.\nDopo la fine della seconda guerra mondiale, circa 200\u00a0000 ebrei vivevano in precarie condizioni in campi di concentramento in Austria e in Germania. Migliaia di questi ebrei decisero di spostarsi nei porti del Mar Mediterraneo per cercare un modo per recarsi via nave in Palestina. Questa era allora sotto il controllo del Regno Unito, che ne era la potenza mandataria e che aveva emesso, il 17 maggio 1939, un \"Libro Bianco\" per limitare l'afflusso di ebrei in Palestina a soli 75\u00a0000 in cinque anni.\nL\"Exodus\" fu la nave di maggiori dimensioni a trasportare sfollati ebrei che volevano entrare nel Mandato britannico di Palestina. La sua vicenda ebbe luogo quindi poco prima della fine del mandato britannico e della fondazione dello Stato di Israele.\nLa nave.\nLa \"President Warfield\" era stata costruita nel 1927 a Wilmington venendo poi utilizzata, tra il 1928 e il 1940, come imbarcazione da diporto lungo la costa orientale degli Stati Uniti. Il nome derivava da Solomon Davies Warfield, presidente della compagnia ferroviaria di Baltimora. La nave era progettata per trasportare 400 passeggeri ed era fornita di 200 camere. Il 21 settembre 1942, guidata dal capitano Yitzhak Aronowitz (detto \u201cIke\u201d dall'Haganah), la \"President Warfield\" lasci\u00f2 gli Stati Uniti per raggiungere il Regno Unito. Nonostante l'attacco da parte di un U-Boot, il 25 settembre, la \"Warfield\" riusc\u00ec a raggiungere Belfast. Il 21 maggio 1944 entr\u00f2 a far parte della forza militare della marina statunitense partecipando allo sbarco in Normandia il 6 giugno 1944. Il 14 novembre 1945, terminato l'utilizzo bellico, fu abbandonata e ancorata in un cimitero di navi a Baltimora.\nIl viaggio verso la Palestina Britannica.\nIl 9 novembre 1946 la nave fu acquistata per 40\u00a0000\u00a0dollari dalla Potomac Shipwrecking Co. di Washington D.C., a nome dell'Haganah, per essere utilizzata per l'Aliyah Bet., cio\u00e8 l'emigrazione verso la Palestina britannica Nel gennaio 1947 furono introdotte delle modifiche alla nave in modo da poter accogliere un numero maggiore di rifugiati. Il 24 febbraio 1947 l'imbarcazione, battente bandiera honduregna, lasci\u00f2 il porto di Baltimora per raggiungere l'Europa, ma, il giorno seguente, si imbatt\u00e9 in una violenta tempesta e dovette essere rimorchiata fino al porto di Norfolk, in Inghilterra. Qui l'intelligence britannica scopr\u00ec l'esistenza della \"President Warfield\" e l'uso che gli ebrei volevano farne. Gli inglesi iniziarono dunque a esercitare delle pressioni sul governo honduregno per ritirare l'imbarcazione ma, prima ancora che si potesse fare qualcosa, la nave fu riparata e riprese il suo viaggio verso l'Europa nonostante il monitoraggio dei servizi segreti britannici.\nMentre la \"President Warfield\" attraversava l'oceano Atlantico, un'organizzazione coordinata trasferiva, con oltre 160 camion, gli ebrei sopravvissuti ai campi di concentramento verso il sud della Francia. Il 10 aprile raggiunse il porto di Marsiglia, il 25 dello stesso mese si spost\u00f2 a Porto Venere, in provincia de La Spezia. Qui vennero allestiti a bordo dei piccolissimi alloggi (45\u00a0cm x 60\u00a0cm) per ospitare i passeggeri e qui la nave venne ribattezzata \"Exodus\".\nSi spost\u00f2 quindi nel porto di S\u00e8te dove, passando per gli stretti canali, caric\u00f2 4\u00a0515 passeggeri (tra cui 1\u00a0282 donne e 1\u00a0672 tra bambini e ragazzi) e ripart\u00ec la mattina dell'11 luglio 1947 capitanata da Yossi Hamburger detto \"Harel\", approfittando di un momento di distrazione dei servizi segreti britannici. Al momento della partenza i clandestini ebrei intonarono \"Hatikvah\", la canzone che, in seguito, sarebbe diventato l'inno di Israele. Sull'imbarcazione venne caricato anche il necessario per la sopravvivenza dei clandestini per due settimane. Un medico britannico, dopo un'ispezione, dichiar\u00f2 che la nave conteneva molti pi\u00f9 passeggeri del dovuto, ma era comunque ben organizzata per affrontare il viaggio. La prima sera di viaggio un cacciatorpediniere prov\u00f2 a comunicare con la \"President Warfield\", ma non ricevette alcuna risposta. Durante il tragitto la nave fu sempre sotto il controllo di diversi cacciatorpediniere inglesi, guidati dall'incrociatore HMS \"Ajax\". Sapendo di essere sotto controllo, i passeggeri si prepararono a un eventuale blocco britannico, addestrandosi per la resistenza, armati di lattine, bottiglie e patate. Durante il viaggio, alcune donne incinte furono costrette a partorire sulla nave. Una di esse, Paula Abramowitz, mor\u00ec durante il parto a causa delle condizioni spartane in cui erano costrette a vivere.\nIl 17 luglio, la nave venne rinominata, sotto proposta del politico israelita Moshe Sneh, con il nome ebreo \"Yetzi'at Eiropa Tashaz\", cio\u00e8 \"Exodus 1947\" rifacendosi all'episodio biblico dell'esodo degli Ebrei dall'Egitto e non batt\u00e9 pi\u00f9 la bandiera dell'Honduras ma quella bianca e blu con la stella di David, che poi divenne la bandiera israeliana. La cerimonia venne trasmessa via radio in tutta la Palestina. Nel frattempo, gli inglesi avevano studiato la struttura della nave cos\u00ec da pianificare al meglio un assalto. Gli americani a bordo della \"Exodus\", vedendo che le navi britanniche si avvicinavano, iniziarono a cantare \u201cThe Yanks Are Coming\u201d e, successivamente, \"Pomp and Circumstance\" per provocare e deridere la flotta nemica. Alle 2 del mattino del 18 luglio gli inglesi contattarono la \"Exodus\" per cercare di convincere il capitano a interrompere il viaggio verso la Palestina. La richiesta venne ignorata e la nave conseguentemente attaccata e speronata a prua. In un'ora e mezzo ci furono circa venti tentativi di approccio, che provocarono diversi feriti e tre morti: un soldato britannico, e due passeggeri dell\"Exodus\".\nLa battaglia dur\u00f2 circa quattro ore: i clandestini cercarono di difendersi con tutto ci\u00f2 che avevano a disposizione, come i salvagenti e tubi di metallo, e spruzzando col carburante della nave i soldati che provavano a salire a bordo, ma quando i britannici iniziarono a utilizzare le armi da fuoco, il capitano Harel decise di arrendersi per evitare ulteriori vittime.\nI clandestini vennero fatti prigionieri e chiusi in campi di concentramento a Cipro; in seguito il governo britannico decise di riportarli in Francia. L\"Exodus\" rimase abbandonata per i cinque anni successivi. Nel 1952 prese fuoco, per poi essere smantellata nel 1963.\nIl ritorno in Francia.\nI passeggeri dell\"Exodus\" trasportati a Cipro furono caricati su tre navi: la \"Ocean Vigour\", la \"Empire Rival\" e la \"Runnymede Park\", e rimandati in Francia. La mattina del 29 luglio, raggiunsero Port-de-Bouc. Il consiglio dei ministri del governo francese si riun\u00ec per decidere come affrontare la questione, giungendo alla conclusione che non avrebbero costretto i clandestini a sbarcare, a meno che non lo avessero fatto di loro spontanea volont\u00e0. La grande maggioranza dei passeggeri decise quindi di non sbarcare e rimase a bordo delle navi ancorate a Port-de-Bouc. Il governo francese decise di concedere asilo ai clandestini qualora avessero deciso di sbarcare, ma, nonostante questa dimostrazione di disponibilit\u00e0, solamente 138 ebrei decisero di lasciare le navi. Gli altri emigranti rifiutarono, dichiarando che la loro unica volont\u00e0 era quella di raggiungere la Palestina. Vista l'impossibilit\u00e0 di far scendere i clandestini a Port-de-Bouc, il governo britannico diede un ultimatum ai passeggeri: se entro le 18 del 21 agosto non avessero lasciato le navi, sarebbero stati trasferiti in Germania. Cos\u00ec il 22 agosto, dopo quattro settimane, le tre navi lasciarono Port-de-Bouc per dirigersi in Germania dando il via all'operazione Oasis.\nL'arrivo ad Amburgo.\nQualche giorno dopo, le tre navi che trasportavano i clandestini ebrei giunsero, dopo una breve sosta a Gibilterra, ad Amburgo. Il 7 settembre l\"Ocean Vigour\" arriv\u00f2 al porto della citt\u00e0 tedesca e il giorno successivo fu organizzato il primo sbarco con lo schieramento di forze militari. Il giorno successivo fu il turno dell\"Empire Rival\", i cui emigranti non opposero alcuna resistenza allo sbarco. Infine, il 10 settembre, fu la \"Runnymede Park\" a giungere ad Amburgo, ma questa volta i clandestini opposero resistenza nascondendosi nella stiva. Dopo aver dato un ultimatum, ignorato dagli ebrei, le forze militari britanniche passarono all'utilizzo anche le armi da fuoco. L'operazione Oasis si concluse quindi con lo sbarco forzato degli ultimi passeggeri e un bilancio di 27 feriti e 50 arresti.\nI clandestini sbarcati vennero caricati su dei treni e divisi in due campi di concentramento: quelli della \"Empire Rival\" vennero mandati, per buona condotta, ad Am Stau, vicino a Lubecca, gli altri a Poppendorf. I britannici, vedendo che dopo settimane gli emigranti continuavano a rifiutarsi di andare in Francia, dimezzarono le razioni giornaliere e disattivarono i riscaldamenti, scatenando la stampa mondiale che paragon\u00f2 le loro condizioni di vita a quelle dei campi tedeschi.\nLa Spezia e la memoria.\nDal porto de La Spezia partirono alcune navi cariche di sfollati ebrei desiderosi di raggiungere la Palestina, per questo la citt\u00e0 \u00e8 rimasta molto legata alla vicenda dell\"Exodus\". In Israele, la citt\u00e0 ligure \u00e8 conosciuta col nome di \u201cSch\u00e0ar Zion\u201d, Porta di Sion.\nLa citt\u00e0 de La Spezia promuove nel Mediterraneo l'idea della pace e della convivenza, operando per il dialogo tra i popoli tramite il Comitato Euro Mediterraneo Cultura dei Mari, presieduto dal sindaco della citt\u00e0. Ogni anno, a partire dal 2000, si tiene il \u201cpremio Exodus\u201d, riconoscimento a figure che si sono spese nel campo della solidariet\u00e0 e dell'interculturalit\u00e0 e che hanno offerto un contributo significativo nell'ottica del dialogo internazionale.\nIl 25 aprile 2006 il presidente della Repubblica Carlo Azeglio Ciampi ha conferito al Comune de La Spezia la medaglia d'oro al merito civile per l'aiuto prestato dalla popolazione spezzina ai profughi ebrei scampati alla seconda guerra mondiale.\nOltre a queste, sono organizzate altre attivit\u00e0 per mantenere viva la memoria della vicenda svoltasi a La Spezia, come l'archivio multimediale \"Io ricordo Exodus\" dove vengono raccolti tutti i materiali per costituire un \u201cFondo Exodus\u201d che verr\u00e0 conservato presso gli Archivi Multimediali, oppure documentari e spettacoli, come \u201cErwartung (L'attesa) - La Spezia Porta di Sion\u201d.\nL'11 maggio 2018,\u00e8 stato consegnato il premio Exodus alla senatrice a vita Liliana Segre.\nIl romanzo e la trasposizione cinematografica.\nLa storia dell\"Exodus 1947\" e dei suoi passeggeri venne raccontata, in versione romanzata, nel romanzo \"Exodus\" di Leon Uris nel 1958, successivamente adattato nel film \"Exodus\" di Otto Preminger nel 1960."}
{"id": "563557", "revid": "767487", "url": "https://it.wikipedia.org/wiki?curid=563557", "title": "'Round About Midnight", "text": "Round About Midnight \u00e8 un album di Miles Davis pubblicato nel 1957 dalla Columbia Records (Columbia CL 949).\nIl disco.\nLa storia.\nInciso in tre separate sessioni in studio, questo album fu il primo pubblicato dal trombettista per la Columbia Records. La sua uscita fu ritardata per i vincoli imposti dagli accordi con la precedente etichetta. Era previsto infatti che Davis completasse la registrazione delle ultime tracce per la Prestige Records prima che fossero pubblicati dischi dalla Columbia.\nLe sessioni di registrazione del disco (e delle tracce non comprese nel LP originale ma poi pubblicate nelle edizioni rimasterizzate su CD) furono alternate a quelle delle tracce per i celebri quattro album per la Prestige Records \"Cookin, \"Relaxin, \"Workin\"' e \"Steamin' with the Miles Davis Quintet\".\nLa sessione del 26 ottobre 1955 fu la prima che Davis realizz\u00f2 con il suo nuovo quintetto comprendente John Coltrane, Paul Chambers, Red Garland e Philly Joe Jones. \"\", il primo disco con il quintetto uscito sul mercato, fu registrato poche settimane dopo e pubblicato dalla Prestige nel 1956. Nella prima sessione, che fu anche la pi\u00f9 elaborata, furono incise molte versioni di \"Ah-Leu-Cha\" e di altri pezzi che non furono poi inclusi nel disco.\nLa seconda, anch'essa molto elaborata se confrontata con quelle dello stesso periodo per la Prestige, fu realizzata molti mesi dopo, il 5 giugno 1956. La terza e ultima fu realizzata il 10 settembre 1956. Durante questa seduta presso gli studi della Columbia, fu incisa la celebre versione di Round Midnight\". Anche questa terza sessione fu molto elaborata. Curiosamente, invece, Round Midnight\", incisa alla fine della lunga seduta, fu registrata solo una volta (fatta salva una \"falsa partenza\").\nPoco prima dell'uscita del disco Davis sciolse il quintetto a causa dei problemi di droga e caratteriali degli altri componenti (essenzialmente Coltrane e Jones). La formazione sarebbe poi stata ricostituita come sestetto, con l'aggiunta di Cannonball Adderley, alla fine del 1957.\nLa celebre esecuzione di \"Round Midnight\" presente in questo album riprende quella - di grande successo - del Festival Jazz di Newport del 1955. In quell'occasione, nel corso di una esibizione \"all stars\", Davis riacquist\u00f2 presso il pubblico e la critica la visibilit\u00e0 che aveva perso negli anni precedenti, quando problemi di droga e di salute lo avevano fatto praticamente scomparire dalla scena del jazz.\nLegacy Edition.\nL'album fu rimasterizzato e ripubblicato nel 2001 con quattro brani aggiuntivi registrati nelle tre sessioni non presenti nel vinile originale.\nNel 2005 \u00e8 stata pubblicata, sotto etichetta Legacy, una versione dell'album contenente un secondo CD con materiale dal vivo.\nIl disco aggiuntivo contiene la citata versione di \"Round Midnight\" registrata al Festival Jazz di Newport il 17 luglio 1955 con Thelonious Monk.\nIl resto del CD contiene l'inedita registrazione di una esibizione tenuta dal quintetto al Civic Auditorium di Pasadena il 18 febbraio 1956 per conto del disc jockey ed impresario Gene Norman.\nTracce.\n(*) Non presente nel LP originale (Columbia CL 949) e nelle prime edizioni su CD. Aggiunte come bonus track nella edizione rimasterizzata del 2001 e in quelle successive.\nLegacy Edition CD 2\nTraccia 1 registrata dal vivo al Newport Jazz Festival il 17 luglio 1955; le restanti registrate dal vivo al Civic Auditorium di Pasadena il 18 febbraio 1956.\nFormazione.\nLegacy Edition, CD 2, traccia 1 (\"'Round Midnight\", Newport, 17 luglio 1955):"}
{"id": "563559", "revid": "106456", "url": "https://it.wikipedia.org/wiki?curid=563559", "title": "Topos", "text": "Il termine topos deriva dal greco , \"topos\", 'luogo' (plurale , \"t\u00f3poi\") e significa luogo comune. Con esso pu\u00f2 quindi intendersi uno schema narrativo indefinitamente riutilizzabile, a cui spesso \u00e8 legato un particolare motivo stilistico ad esso consono. \nSemiologia.\n\"Topos\", gi\u00e0 nella retorica classica, era ogni schema di ragionamento precostituito per essere utilizzato nel corso di un confronto dialettico. \nUn \"topos\" pu\u00f2 ad esempio fungere da premessa in un entimema; al di fuori della retorica, esso pu\u00f2 esercitare una funzione f\u00e0tica nel linguaggio.\nEstetica.\nNel caso dell\u2019estetica della comunicazione a essere indagato \u00e8 il senso comune in quanto tale: \"mettere in comune, creare un luogo comune. Si tratta appunto di mettere in comune il senso, di fare in modo che un senso sia comune, sia partecipato. (...) L\u2019aspetto propriamente estetico di questa interrogazione sulle condizioni di possibilit\u00e0 della comunicazione\" fu sviluppato da Kant: egli, nella \"Critica del giudizio\", tradusse il senso comune in \u00absenso comune estetico\u00bb quale orizzonte trascendentale della comunicazione.\nTale elemento, da meramente narrativo, diviene letterario quando ricorre con frequenza in uno o pi\u00f9 autori, nell'arco di una data epoca o di una certa corrente estetica.\nElenco di \"t\u00f2poi\" letterari.\nAlcuni esempi di \"t\u00f2poi\" sono i seguenti:"}
{"id": "563560", "revid": "88740", "url": "https://it.wikipedia.org/wiki?curid=563560", "title": "Lorenz Hart", "text": "In coppia col musicista Richard Rodgers, \u00e8 stato autore di musical di successo come \"Pal Joey\" e \"The Boys from Syracuse\" e di canzoni diventate standard jazz come \"Blue Moon\", \"Where or When\" e \"Falling in Love with Love\".\nBiografia.\nNati in una famiglia di emigranti ebreo-tedeschi, che appena arrivati negli Stati Uniti americanizzarono il loro cognome da Hertz a Hart, Larry e suo fratello Teddy trascorrono un'infanzia e un'adolescenza abbastanza tranquilla. Il padre, un piccolo uomo d'affari, riesce ad assicurare alla famiglia una certa stabilit\u00e0 economica, permettendo al giovane Hart di iscriversi alla facolt\u00e0 di lettere della Columbia University. Anche se non riuscir\u00e0 mai a laurearsi, Hart continua per lungo tempo a collaborare con la facolt\u00e0 di lettere e teatro dell'universit\u00e0 nella speranza di poter diventare un paroliere professionista. In questi anni si trova a lavorare con diversi autori e musicisti che diverranno, di l\u00ec a poco, leggende del teatro musicale americano: Arthur Schwartz, Howard Dietz, Dorothy Fields, E. Y. Harburg, Ira Gershwin, Oscar Hammerstein II e John Latouche.\nMa \u00e8 l'incontro con un giovane musicista di appena 16 anni, Richard Rodgers, a cambiare radicalmente la vita e la carriera di Hart: i due si conoscono nel 1919, in occasione di una piccola festa fra studenti. Rodgers suona per Hart alcune delle sue composizioni e fra i due nasce subito una reciproca stima. Hart si innamora a prima vista sia del ragazzo che della sua musica, e i due formeranno a lungo un team di grande successo. Malgrado Hart sia molto riservato e parlasse mal volentieri della propria vita privata e sentimentale, \u00e8 subito chiaro a tutti i suoi amici che per lui Rodgers non era solo un compagno di lavoro. Dal canto suo Rodgers ha sempre dichiarato di non essersi mai accorto dell'omosessualit\u00e0 di Hart e di aver sempre considerato Larry solo un buon amico e un geniale paroliere.\nI riconoscimenti tardano ad arrivare: nei successivi cinque anni i due scrivono circa ottanta di canzoni e collaborano a diversi show, amatoriali e non, ma sempre con scarso successo. Nel 1925 Rodgers \u00e8 ormai deciso ad abbandonare la carriera musicale per diventare un commerciante di biancheria per bambini, ma decide di collaborare un'ultima volta con Hart scrivendo alcune canzoni per una rivista di beneficenza prodotta dalla prestigiosa \"Theather Guild\". La rivista, chiamata \"Garrick Gaieties\" perch\u00e9 messa in scena al \"Garrick Theater\" di Broadway, \u00e8 un inaspettato quanto enorme successo e i biglietti della prima serata vanno a ruba: originariamente avrebbe dovuto essere replicata solo tre volte, ma rimane in cartellone per ben 211 repliche, un vero e proprio record per l'epoca. La canzone di punta, \"Manhattan\", \u00e8 il primo di una lunghissima serie di successi firmati Rodgers &amp; Hart.\nFino al 1930 i due sfornano una media di due musical per stagione: alcuni sono grandi successi, come \"A Connecticut Yankee\" (una commedia musicale tratta dal romanzo di Mark Twain \"Un americano alla corte di re Art\u00f9\") e Dearest Enemy (un'operetta ambientata durante la Guerra d'indipendenza americana). Un successo pi\u00f9 moderato tocca invece a \"Spring is Here\" (una pepata commedia sentimentale in cui madre e figlia si innamorano dello stesso ragazzo) e a \"America's Sweetheart\" (la storia di un'attrice del cinema muto che vede la sua carriera finire bruscamente con l'avvento del sonoro). Non mancano i fiaschi sonori, come \"Betsy\" (un'insipida commedia prodotta da Florenz Ziegfeld) o \"Chee-chee\" (una stranissima operetta ambientata nell'antica Cina in cui il protagonista, figlio di un eunuco, cerca di fare di tutto per non seguire le orme del padre).\nCon l'avvento del cinema sonoro (e soprattutto con la crisi del teatro dovuta alla grande depressione del 1929) Rodgers e Hart firmano un contratto con la M.G.M. e si trasferiscono a Hollywood. A parte il film \"Love Me Tonight\", che realizzano mentre sono in prestito alla Paramount, la loro esperienza hollywoodiana \u00e8 piuttosto priva di interesse. In quasi cinque anni scrivono una sola canzone di successo: \"Blue Moon\", che per altro non amavano per niente e venne pubblicata solo per scommessa, quasi casualmente.\nIntanto la vita privata dei due prende strade molto diverse. Mentre per Rodgers, che nel frattempo si era sposato e aveva avuto una figlia, la vita a Los Angeles \u00e8 troppo caotica e stressante, Hart adora Hollywood e le sue feste faraoniche. Lontano dalla madre e dal fratello, Hart comincia a frequentare anche gli ambienti gay pi\u00f9 \"in\" della citt\u00e0, tra cui sono da annoverare le sfrenate orge organizzate da George Cukor o da Cole Porter. \u00c8 inoltre un assiduo frequentatore dei pi\u00f9 raffinati bordelli maschili, in special modo di quelli \"all-black\" che all'epoca andavano per la maggiore.\nNel 1935, soprattutto dietro l'insistenza di Rodgers, i due si ri-trasferiscono a New York. Per i successivi cinque anni sono gli incontrastati re di Broadway: scrivono e producono sette commedie musicali, tutte di grande successo. Fra queste \u00e8 il caso di citare almeno \"The Boys from Syracuse\", passato alla storia per essere stato il primo musical basato su una commedia di Shakespeare, e \"On Your Toes\", considerato da molti come il primo vero musical integrato di Broadway.\nNel 1937 va in scena un altro successo della premiata ditta \"Rodgers &amp; Hart\", il musical \"Babes in Arms\", in cui vengono lanciate alcune delle loro pi\u00f9 famose canzoni, quali le romantiche \"Where or When\" e \"My Funny Valentine\", e la divertente \"The Lady Is a Tramp\", in seguito divenuta \"cavallo di battaglia\" di Ella Fitzgerald e Frank Sinatra.\nMentre la carriera professionale di Hart raggiunge il suo culmine, la sua vita privata si fa sempre pi\u00f9 disordinata e insoddisfacente. Incapace di accettare la propria omosessualit\u00e0 e letteralmente terrorizzato dall'idea che la sua famiglia possa venirne a conoscenza, Hart si rifugia nell'alcolismo. Spesso sparisce per diversi giorni o addirittura per settimane (in Messico gli \u00e8 pi\u00f9 facile trovare prostituti o amanti occasionali), per poi riapparire sempre pi\u00f9 provato sia nello spirito che nel fisico.\nNel 1940 Rodgers e Hart, insieme allo scrittore John O'Hara, creano un'altra pietra miliare del teatro leggero americano: \"Pal Joey\", storia di un avventuriero senza scrupoli che diventa l'amante di un'anziana e potente donna dell'alta borghesia di Chicago con il solo scopo di spillarle quattrini per poter aprire un locale notturno. Il musical \u00e8 ambientato in uno squallido e ambiguo night club e nel libretto ci sono vari riferimenti all'omosessualit\u00e0 e alla prostituzione maschile. Il protagonista \u00e8 un giovane e semisconosciuto Gene Kelly che grazie a questo ruolo si fa notare dai produttori di Hollywood.\nNel 1942 \u00e8 la volta di \"By Jupiter\", una commedia grottesca scritta per il comico e ballerino Ray Bolger. Nella cittadina di Pontuns, situata nell'Asia minore, nell'anno 800 a.C. i ruoli sociali sono invertiti: gli uomini stanno a casa, si truccano e spettegolano mentre le donne vanno in guerra e cacciano. Tutto procede per il meglio, fino a quando un'armata di greci cerca di invadere Pontus. Le donne guerriere, abituate a vivere con uomini effeminati, vengono colpite dalla forza dei soldati greci e presto si arrendono agli invasori. Toccher\u00e0 a Sapiens, marito della regina, liberare le amazzoni, grazie alla propria mascolinit\u00e0 ritrovata. Come \u00e8 facile intuire il libretto \u00e8 pieno di riferimenti e di battutacce sull'omosessualit\u00e0 e sull'effeminatezza.\nAlla fine del 1942 le condizioni di salute di Hart sono talmente peggiorate che non \u00e8 quasi pi\u00f9 in grado di lavorare. Mentre Rodgers sceglie Oscar Hammerstein II come nuovo collaboratore per il suo successivo lavoro (il musical \"Oklahoma!\"), Hart prova a lavorare con il musicista ungherese Emmerich K\u00e1lm\u00e1n ma si presenta sempre alle riunioni totalmente ubriaco, sicch\u00e9 la loro collaborazione non dura che un paio di mesi senza che i due riescano a finire nessuna canzone.\nNel 1943 Richard Rodgers offre a Hart un'ultima occasione di lavorare insieme, chiedendogli di scrivere cinque nuove canzoni per il revival di \"A Connecticut Yankee\". Malgrado lo stato di salute di Hart peggiori, scrive liriche bellissime, soprattutto la pungente \"To Keep My Love Alive\" (una \"comedy-song\" su una donna che ha ucciso in modi originali e divertenti tutti i suoi molti mariti) e l'auto-biografica \"Can You do a Friend a Favor?\". Cinque giorni dopo la prima dello spettacolo Hart muore per complicazioni dovute ad una acuta forma di polmonite.\nVita privata.\nLa vita privata di Hart \u00e8 stata tenuta per anni segreta per volere dei suoi eredi. Dorothy Hart, nuora di Lorenz, ha ricoperto negli anni il ruolo di biografa ufficiale e ha fatto di tutto per impedire che ogni notizia sull'omosessualit\u00e0 del genero venisse pubblicata.\nA parte quello non corrisposto per Rodgers, si sa di sicuro che Hart ebbe altri amori, tutti travagliati e sfortunati, come quello per il ballerino cubano Desi Arnaz, di cui si invagh\u00ec alla fine degli anni 1930. Per lui scrisse il musical \"Too Many Girls\", ma Arnaz afferm\u00f2 pi\u00f9 volte che fra lui e Hart ci fu solo una semplice amicizia e niente di pi\u00f9. Per uno strano scherzo del destino fu proprio sul set della versione cinematografica di \"Too Many Girls\" che Arnaz conobbe Lucille Ball: i due si sposarono poco dopo e diventarono una delle pi\u00f9 famose coppie del mondo dello spettacolo.\nHart fu poi amico per tutta la vita di Milton \"Doc\" Bender, agente di Hart e personaggio che ebbe nella sua vita un ruolo decisamente ambiguo: Bender infatti spesso organizzava i viaggi in Messico per Hart e gli recuperava prostituti in giro per i bar.\nOpere (parziale).\nMusical e riviste musicali"}
{"id": "563564", "revid": "1372005", "url": "https://it.wikipedia.org/wiki?curid=563564", "title": "Max Brand", "text": "Nato nell'attuale Ucraina, ma austriaco per studi e sensibilit\u00e0, fu allievo di Franz Schreker (1878-1934).\nMusicista sempre attento alle avanguardie artistiche, compose nel 1929 la sua opera oggi pi\u00f9 conosciuta \"Maschinist Hopkins\", un'opera lirica che ebbe discreto successo e gode di una registrazione per l'etichetta (ORF) della radio nazionale austriaca.\nMax Brand \u00e8 compositore ebreo, produttore della 'Entartete Musik' \"musica degenerata\", cos\u00ec definita nel periodo di dominazione nazista dell'Europa.\nLa sua attivit\u00e0 artistica \u00e8 spaziata dalla composizione musicale alla scrittura per il teatro alla creazione di veri e propri progetti multidisciplinari come il noto \"Mimoplastische Theater f\u00fcr Ballett\", una suggestiva proposta di nuovi paradigmi espressivi per il balletto, realizzata a Vienna.\nCostretto ad emigrare nel 1938 per l'Anschluss, si ferma per periodi brevi a Losanna, Parigi e Rio de Janeiro prima di stabilirsi a New York, dove rester\u00e0 fino al suo ritorno a Vienna nel 1950.\nPresto legato alle pi\u00f9 originali esperienze della musica elettronica (lavorer\u00e0 anche a stretto contatto con Robert Moog, l'inventore del primo strumento elettronico), caratterizzer\u00e0 le sue ultime attivit\u00e0 teatrali e musicali attraverso un uso costante delle nuove tecnologie. Il linguaggio musicale di Brand attraversa la sensibilit\u00e0 impressionista, l'espressivit\u00e0 tipica della Sprechgesang, le tecniche dodecafoniche e la scrittura atonale, per poi concentrarsi principalmente sull'evoluzione della musica elettronica in relazione ai linguaggi contemporanei, inserendo nelle proprie composizioni sonorit\u00e0 tipiche della quotidianit\u00e0 elaborate attraverso sistemi dagli intervalli non convenzionali e ritmiche assolutamente nuove."}
{"id": "563565", "revid": "1926649", "url": "https://it.wikipedia.org/wiki?curid=563565", "title": "Andrea Mazzantini", "text": "Caratteristiche tecniche.\nPortiere molto dotato sul piano atletico, era in grado di prodursi in interventi acrobatici sfruttando la propria esplosivit\u00e0 muscolare, caratteristica che compensava una statura relativamente ridotta. Nel corso della sua carriera \u00e8 stato elogiato anche per le doti caratteriali.\nCarriera.\nGiocatore.\nInizia a giocare tra i dilettanti del Canaletto, squadra dell'omonimo quartiere della sua citt\u00e0 natale, e nel campionato 1987-1988 passa alla , in Serie C2.\nL'anno successivo, in seguito al fallimento della squadra di Busto Arsizio, si trasferisce alla , sempre in quarta serie. Nella stagione 1990-1991 passa al , di nuovo in C2, ma al termine del campionato anche la societ\u00e0 labronica, com'era successo alla Pro Patria, \u00e8 vittima di un dissesto finanziario. L'anno seguente fa quindi ritorno nella sua citt\u00e0, ingaggiato dallo , militante in Serie C1. Il primo anno fa da riserva di Luca Mondini mentre nel secondo s'impone titolare, mettendosi in luce e finendo cos\u00ec nelle mire del di Maurizio Zamparini, che lo ingaggia nell'estate 1993.\nIn Veneto disputa tre campionati, tutti in Serie B, finch\u00e9 nell'estate 1996 passa all', in cerca di un \"dodicesimo\" di affidamento per Gianluca Pagliuca. Con i nerazzurri fa il suo esordio in Serie A il 15 maggio 1997, subentrando nei minuti finali della vittoriosa sfida interna contro la . Nei tre anni e mezzo trascorsi a Milano partecipa da comprimario alla vittoria della Coppa UEFA 1997-1998 e si fa apprezzare per l'impegno settimanale sempre profuso in allenamento, pur conscio di andare incontro a pressoch\u00e9 nulle possibilit\u00e0 d'impiego, essendo chiuso nel ruolo dall'inamovibile Pagliuca.\nNel gennaio 1999 passa al di Luciano Gaucci, reduce da una prima parte di campionato in cui non ha trovato soluzione il dualismo Pagotto-Roccati tra i pali: ben presto il neoacquisto si prende le chiavi della porta, contribuendo con ottime prestazioni alla permanenza degli umbri in Serie A. Rimane a Perugia per il successivo quadriennio, assurgendo tra i protagonisti di questo ciclo biancorosso in massima categoria e \"a posteriori\" tra i migliori estremi difensori nella storia dei Grifoni.\nIl legame con il Perugia s'interrompe nel 2002 per dissidi con il tecnico Serse Cosmi, sicch\u00e9 nell'estate 2002 firma per il , in serie cadetta. Pochi giorni prima di aggregarsi ai ritiro precampionato, tuttavia, \u00e8 vittima di un incidente stradale che gli causa delle gravi lesioni al braccio destro: la situazione non migliora nei mesi seguenti, tanto che in dicembre il club toscano rescinde il contratto col portiere, decisione che \"de facto\" lo costringe al ritiro dall'attivit\u00e0 agonistica.\nDopo il ritiro.\nDopo il ritiro dal calcio giocato \u00e8 andato a ricoprire la mansione di preparatore dei portieri per l'. Fino al giugno 2012 ha allenato i portieri nella Junior Jesina, squadra di Jesi che rientra nel progetto di scuola calcio di Roberto Mancini. Nella stagione 2012-2013 \u00e8 stato preparatore degli estremi difensori del . Con lo stesso ruolo, nella seconda met\u00e0 della stagione 2017-2018 \u00e8 tornato brevemente al . Dal luglio 2021 entra nello staff della .\nRimasto legato all'ambiente perugino, a cavallo degli anni 2010 e 2020 \u00e8 stato opinionista sportivo per Umbria TV."}
{"id": "563567", "revid": "339392", "url": "https://it.wikipedia.org/wiki?curid=563567", "title": "Miro Paredi", "text": ""}
{"id": "563572", "revid": "330019", "url": "https://it.wikipedia.org/wiki?curid=563572", "title": "Paolo Aureliano", "text": "La sua \"Vita\" fu completata nell'884 da un monaco di Land\u00e9vennec di nome Wrmonoc.\nBiografia.\nPaolo era figlio del capotrib\u00f9 Perfirio del Penychen (nel Glamorgan) (anche se forse si tratta di una confusione con re Paul Penychen). Era fratello di un certo Sidwell, che \u00e8 stato a volte identificato con san Sidwell dell'Exeter. Paolo divenne pupillo di san Illtud a Llantwit Major e nell'isola di Caldey, come i santi Samson, Gildas e David.\nFond\u00f2 monasteri in Bretagna (in Francia) a Lampol sull'isola di Ouessant, su quella di Batz (dove poi mor\u00ec) nell'odierna citt\u00e0 di Saint-Pol-de-L\u00e9on (nel Finist\u00e8re). L\u00e0 fu consacrato vescovo sotto l'autorit\u00e0 di re Childeberto dei franchi e fu il primo vescovo della diocesi di Saint-Pol-de-L\u00e9on. \nAlla sua morte, fu dapprima sepolto a Saint-Pol-de-L\u00e9on, ma poi il corpo fu trasferito a Fleury, vicino ad Orl\u00e9ans. \nSecondo G.H. Doble potrebbe essere san Paolino del Galles. \nViene festeggiato il 12 marzo."}
{"id": "563574", "revid": "69794", "url": "https://it.wikipedia.org/wiki?curid=563574", "title": "Federazione Internazionale Pallacanestro", "text": "La F\u00e9d\u00e9ration Internationale de Basketball (it. \"Federazione Internazionale Pallacanestro\"), originariamente F\u00e9d\u00e9ration Internationale de Basketball Amateur (it. \"Federazione Internazionale Dilettantistica di Pallacanestro\"), anche nota con l'acronimo FIBA, \u00e8 l'organismo di governo della pallacanestro mondiale.\nFondata a Ginevra, in Svizzera, nel 1932 per iniziativa di otto federazioni nazionali di pallacanestro (sette europee pi\u00f9 quella argentina; gli Stati Uniti, Paese dove fu inventata la disciplina, aderirono solo due anni pi\u00f9 tardi), oggi ne raggruppa 215 per pi\u00f9 di 450 milioni di giocatori in tutto il mondo.\nInoltre la FIBA \u00e8 riconosciuta come la sola organizzazione di pallacanestro mondiale dal Comitato Olimpico Internazionale.\nLa FIBA \u00e8 suddivisa in cinque zone continentali: FIBA Africa, FIBA Americas, FIBA Asia, FIBA Europe, e FIBA Oceania.\nLa FIBA ha la responsabilit\u00e0 di organizzare i Mondiali maschili e femminili (nonch\u00e9 le edizioni giovanili), il torneo olimpico e, attraverso le sue zone, le manifestazioni continentali a squadre e di club.\nRuolo.\nLa FIBA stabilisce le regole ufficiali della pallacanestro, le specifiche per le attrezzature e tutte le regolamentazioni esecutive che devono essere applicate a tutte le competizioni internazionali ed Olimpiche, per le quali la FIBA stabilisce il sistema di competizione.\nInoltre la FIBA controlla e governa gli appuntamenti degli arbitri internazionali, regola il trasferimento di giocatori da un paese ad un altro, infine, controlla e governa tutte le competizioni internazionali.\nLa FIBA Central Board \u00e8 il massimo organo esecutivo della FIBA e si raduna due volte all'anno.\nPresidenti.\nNell'agosto del 1936, durante le Olimpiadi di Berlino 1936, la FIBA riconobbe all'inventore della pallacanestro, James Naismith, il titolo di \"Presidente Onorario\" della Federazione."}
{"id": "563591", "revid": "125018156", "url": "https://it.wikipedia.org/wiki?curid=563591", "title": "Tesla (gruppo musicale)", "text": "I Tesla sono un gruppo heavy metal nato a Sacramento, California nel 1984. Sebbene la loro musica \u00e8 spesso ricondotta all'hair metal, i testi della band si allontanavano dai temi popolari di questo genere, in particolare all'inizio della loro carriera negli anni '80. I membri del gruppo hanno infatti sempre rifiutato l'etichetta di band pop metal.\nLa band prende il proprio nome, alcuni titoli di album e canzoni da eventi relativi all'inventore e scienziato Nikola Tesla.\nBiografia.\nLa band inizi\u00f2 la propria carriera nel 1982, fondata dal bassista Brian Wheat e dal chitarrista Frank Hannon sotto il nome di City Kid. A completare la formazione furono l'ex batterista della band solista di Eric Martin (futuro leader dei Mr. Big) Troy Luccketta, il cantante Jeff Keith ed infine il secondo chitarrista Tommy Skeoch. Inizialmente il gruppo cominci\u00f2 alcune date live al fianco di note band del calibro di Y&amp;T, Dokken, Rail e Eddie Money. Inoltre le prime demo della band vennero prodotte niente meno che da Ronnie Montrose (chitarrista dei Montrose). Man mano che la band cominci\u00f2 a maturare, si fecero avanti diverse etichette discografiche pronte ad offrire un contratto al quintetto. La Elektra Records, grazie all'A&amp;R Tom Zutaut (l'uomo che scopr\u00ec i M\u00f6tley Cr\u00fce e i Guns N' Roses), vinse la sfida con le altre case discografiche, ma quando ancora erano sotto il nome di City Kid; Zutaut dopo aver fatto da intermediario tra le etichette, li fece firmare per la Geffen Records nel 1985.\nIl debutto discografico dei californiani venne pubblicato l'anno successivo e fu intitolato \"Mechanical Resonance\", nome dato dalla band sulla base di una teoria secondo la quale, orientando le loro sonorit\u00e0 sullo stile hard rock classico degli anni '70 fortemente tinto di blues, il gruppo avrebbe guadagnato un buon successo. A seguito del disco i Tesla supportarono David Lee Roth nel suo tour americano del 1986. Una versione limitata promozionale di \"Mechanical Resonance\" venne pubblicata per giornalisti musicali e DJ nell'intento di sponsorizzare la band emergente. Il giudizio finale sul debutto fu molto positivo, e grazie alla forte sponsorizzazione questo venne accolto ottimamente. Il disco entr\u00f2 nella top 50 della classifica americana e dal 1987 venne distribuito globalmente, permettendo ai Tesla di partire in tour come band di supporto ai Def Leppard. Il successivo album \"The Great Radio Controversy\", pubblicato nel 1989, fece crescere ulteriormente la popolarit\u00e0 della band, grazie anche alla power ballad \"Love Song\" che conquist\u00f2 la top 10 nella classifica dei singoli pi\u00f9 venduti e venne premiata con il disco d'oro.\nIl gruppo cambi\u00f2 poi direzioni pubblicando nel 1990 un live acustico intitolato \"Five Man Acoustical Jam\". Questo venne registrato il 2 luglio dello stesso anno al Trocadero Theatre di Philadelphia inizialmente come concerto di beneficenza, ma l'esibizione venne talmente apprezzata che venne inciso su disco. Nel concerto erano incluse diverse cover come \"Truckin\"' dei Grateful Dead, \"We Can Work It Out\" dei Beatles, \"Lodi\" dei Creedence Clearwater Revival, \"Mother's Little Helper\" dei Rolling Stones e \"Signs\" dei Five Man Electrical Band; quest'ultima sar\u00e0 lanciata come hit e diverr\u00e0 il singolo di maggior successo in classifica dei Tesla.\nIl terzo album in studio venne pubblicato nel 1991 con il titolo \"Psychotic Supper\". Il disco si presentava come il pi\u00f9 sperimentale e ambizioso dell'intero catalogo del gruppo. Poco dopo l'uscita i Tesla si imbarcarono nel loro tour pi\u00f9 lungo di sempre, con oltre 130 spettacoli solo negli Stati Uniti. Nel 1993 la band incise il brano \"Last Action Hero\" per la colonna sonora del film \"Last Action Hero - L'ultimo grande eroe\".\nNell'agosto 1994 venne pubblicato il quarto album in studio, \"Bust a Nut\", che tuttavia ottenne minor successo dei precedenti a causa dell'insorgere del movimento grunge rock. In quel periodo inoltre Tommy Skeoch decise di abbandonare temporaneamente la band a causa della sua lotta contro l'abuso di sostanze. Nonostante il gruppo fosse obbligato per contratto a pubblicare ancora due dischi con la Geffen, l'etichetta permise ai Tesla di poter prendere strade separate e sciogliere il contratto dopo aver pubblicato la raccolta \"Time's Makin' Changes - The Best of Tesla\" nel 1995. Fino a quel momento i Tesla avevano venduto oltre 14 milioni di album.\nDopo lo scioglimento.\nBrian Wheat si concentr\u00f2 su un progetto solista intitolato Soulmotor con l'ex-chitarrista degli UFO Tommy McClendon. Anche Skeoch cre\u00f2 un suo progetto chiamato Uteris con l'ex chitarrista degli Heathen Ira Black (pi\u00f9 tardi membro dei Vicious Rumors e Lizzy Borden). Jeff Keith inizi\u00f2 invece una carriera da club dj e fond\u00f2 anch'egli una band, la \"Jeff Keith Band\", assieme a Skeoch e Ray Hinckley alle chitarre, il bassista Steve \"Vegas\" Smith ed il batterista Dennis Bostock. Questa band cambi\u00f2 poi nome in Sofa King e successivamente in Bar 7.\nMentre Troy Lucketta entr\u00f2 nella band One Thin Dime, Frank Hannon assembl\u00f2 i Moon Dog Mane con il cantante Brodie Stewart, il chitarrista Kevin Hampton, il tastierista Chris Martinez, il bassista Joel Kruger (ex Lynyrd Skynyrd) ed il batterista Cortney Dagustine.\nReunion.\nVers\u00f2 met\u00e0 del 2000 venne finalmente annunciata la riunione dei Tesla, ma quasi in contemporanea lo stesso anno viene pubblicato il debutto dei Bar 7 dal titolo di \"The World Is a Freak\" con conseguente tour di supporto agli L.A. Guns. Hannon collabor\u00f2 anche con l'ex chitarrista dei Lion e Hurricane Doug Aldrich nella colonna sonora di un programma TV giapponese chiamato \"Mikazuki\". Allo stesso tempo Lucketta appar\u00ec come batterista per una band assemblata da David Coverdale in occasione di un concerto radio a Los Angeles.\nLa riunione annunciata da mesi venne infine attuata il 25 ottobre del 2000 con tutti i membri originali ed il debutto live alla ARCO Arena di Sacramento per un concerto tutto esaurito. La reunion dei Tesla venne consolidata l'anno seguente con diversi spettacoli dal vivo tra febbraio e ottobre. Il gruppo trov\u00f2 un nuovo contratto con la Sanctuary Records con cui pubblicher\u00e0 un album dal vivo nel settembre 2001 intitolato \"Replugged Live\". Nel frattempo continuarono le date live in giro per gli Stati Uniti in compagnia di storiche hair band come Skid Row, Vince Neil e Jackyl. Wheat pubblic\u00f2 nel frattempo un disco con i Soulmotor nell'aprile 2002, e Troy Lucketta gli diede una mano dietro i tamburi.\nMantenendo il contratto con la Sanctuary, il nuovo album dei Tesla dal titolo di \"Into the Now\" vide la luce nel marzo 2004. Il disco entr\u00f2 in classifica guadagnando la 31\u00aa posizione della Billboard 200 e vendendo oltre 30.000 copie nella prima settimana di pubblicazione. Parallelamente il chitarrista Frank Hannon pubblic\u00f2 un album con la sua band parallela, i Kaleidoscope.\nNel 2006 lo storico manager del gruppo, Tom Zutaut, annunci\u00f2 la pubblicazione di un box set e di un album di cover. Quello stesso anno Tommy Skeoch decise di lasciare per la seconda e ultima volta la band, sostenendo di voler dedicare pi\u00f9 tempo alla propria famiglia. I tour estivi videro dunque in sua sostituzione Dave Rude della \"Frank Hannon Band\", che di l\u00ec a poco venne annunciato ufficialmente come nuovo chitarrista del gruppo. L'anno successivo i Tesla pubblicarono il doppio album di cover \"Real to Reel\", per poi partire per un nuovo tour in giro per l'Europa.\nIl 22 febbraio 2008 il gruppo registr\u00f2 dal vivo il DVD \"Tesla - Comin' Atcha Live! 2008\" al Myth Nightclub in Minnesota. Qualche mese dopo segu\u00ec la pubblicazione dell'album \"Forever More\", distribuito negli Stati Uniti dall'etichetta personale della band, la Tesla Electric Company, e in Europa dall'italiana Frontiers Records.\nNel luglio 2011 viene pubblicato l'album acustico \"Twisted Wires &amp; the Acoustic Sessions\", contenente alcuni pezzi registrati nel 2005 con ancora Tommy Skeoch in formazione.\nNel giugno 2013 i Tesla rendono disponibile un nuovo singolo \"Taste My Pain\" su iTunes. Il 6 giugno 2014 viene dato alle stampe il nuovo album di inediti \"Simplicity\".\nNel 2016, in occasione del trentesimo anniversario dal debutto, i Tesla pubblicano \"Mechanical Resonance Live\" in cui ripropongono per intero dal vivo il loro primo album, con l'aggiunta del brano inedito \"Save That Goodness\" scritto e prodotto da Phil Collen, chitarrista dei Def Leppard . Sempre con Collen, il gruppo si mette in seguito al lavoro per la produzione di un nuovo disco in studio, che vedr\u00e0 luce con il titolo \"Shock\" l'8 marzo 2019."}
{"id": "563595", "revid": "13648", "url": "https://it.wikipedia.org/wiki?curid=563595", "title": "Geometria della forma", "text": ""}
{"id": "563597", "revid": "212348", "url": "https://it.wikipedia.org/wiki?curid=563597", "title": "Chiesa Battista", "text": ""}
{"id": "563600", "revid": "659058", "url": "https://it.wikipedia.org/wiki?curid=563600", "title": "European Champions Cup (baseball)", "text": "La Coppa Europa, nota internazionalmente come European Champions Cup, \u00e8 una manifestazione continentale rivolta ai migliori club europei di baseball.\nLa competizione si disputa annualmente dal 1963, ad eccezione dell'edizione del 1982 che non fu disputata.\nLe prime edizioni furono caratterizzate da alcuni successi delle squadre spagnole, che vinsero 4 delle prime 6 edizioni. Dal 1969 in poi, ad alzare il trofeo furono solamente squadre provenienti dal campionato italiano o da quello olandese (il San Marino Baseball, pur rappresentando la propria nazione, milita nel torneo italiano).\nDal 2008 la competizione \u00e8 stata rinominata \"European Champions Cup\". La prima edizione con questa denominazione vedeva due raggruppamenti, uno a Grosseto con le aventi diritto a partecipare alla vecchia Coppa dei Campioni, l'altro a Ratisbona con le squadre che avrebbero partecipato alla vecchia Coppa CEB. Le final four di Barcellona si sono svolte fra le prime due qualificate dei due gruppi.\nLa formula delle Final Four era stata abbandonata a partire dal 2013, quando si adott\u00f2 una serie finale al meglio delle tre gare.\nA partire dal 2016 il torneo si gioca tutto nell'arco di un'unica settimana, in due sedi vicine tra loro, con semifinali e finale secca."}
{"id": "563601", "revid": "1543377", "url": "https://it.wikipedia.org/wiki?curid=563601", "title": "Llantwit Major", "text": "Llantwit Major (in gallese \"Llanilltud Fawr\", cio\u00e8 \"la pi\u00f9 grande chiesa di Illtud\") \u00e8 una piccola citt\u00e0 costiera nel Vale of Glamorgan (nel Galles meridionale) lungo la costa del canale di Channel.\nLa citt\u00e0 crebbe attorno al monastero che fu fondato nel VI secolo da san Illtud come centro di studi. E qui avrebbero studiato san David, san Patrizio, san Samson, san Pirano (patrono della Cornovaglia), san Petroc (che fond\u00f2 Padstow in Cornovaglia), san Nectano, san Morwenna (che fond\u00f2 Morwenstow in Cornovaglia), san Gildas, san Tudwal e san Baglan. \nTra le attrazioni della citt\u00e0, sono la chiesa parrocchiale di san Illtud (XII secolo), il municipio di XV secolo e il castello di san Donato (XII secolo) e una villa romana. La citt\u00e0 \u00e8 gemellata con quella francese di Le Pouliguen."}
{"id": "563607", "revid": "33689", "url": "https://it.wikipedia.org/wiki?curid=563607", "title": "Sonic Adventure", "text": " \u00e8 un videogioco a piattaforme e d'azione sviluppato da Sonic Team. Il gioco venne pubblicato il 23 dicembre 1998 in Giappone, il 9 settembre 1999 nel Nord America, il 14 ottobre in Europa, il 18 ottobre in Belgio, nei Paesi Bassi e in Lussemburgo, e il 1\u00ba dicembre in Australia, da SEGA per il Sega Dreamcast. \nLe edizioni distribuite in Occidente, essendo state pubblicate quasi un anno dopo l'originale, vantano della presenza di meno errori di programmazione rispetto a quella giapponese, perci\u00f2 venne messa in commercio una versione finale aggiornata, chiamata , distribuita esclusivamente in Giappone il 14 ottobre 1999, la quale \u00e8 identica a quella americana.\nSi tratta del sesto capitolo principale della serie, sesto sviluppato interamente dall'originale studio giapponese Sonic Team (senza contare \"Sonic Jam\") e il primo gioco nella serie ad essere completamente in 3D. Cronologicamente, il gioco \u00e8 ambientato alcuni anni dopo \"Sonic &amp; Knuckles\". Inoltre, il gioco \u00e8 il primo a presentare l'attuale nuovo design dei personaggi principali della serie, che rappresenta la loro crescita fisica avvenuta con il passare degli anni dopo gli eventi di \"Sonic &amp; Knuckles\". Il gioco introduce anche un nuovo personaggio principale della serie, Big the Cat.\nCon 2.42 milioni di copie vendute, \u00e8 il videogioco pi\u00f9 venduto su Dreamcast.\nTrama.\nSecoli fa, gli Dei donarono al pianeta sette Chaos Emerald ovverosia sette \"Smeraldi del Caos\", fonte di un grande potere. Non pass\u00f2 molto tempo prima che scoppiassero guerre a causa di chi voleva controllare il potere illimitato dei Chaos Emerald. Questo fece arrabbiare gli Dei, i quali crearono un singolo Master Emerald, in grado di controllare e neutralizzare i Chaos Emerald. A custodia del Master Emerald venne posto uno spirito guardiano. Una trib\u00f9 di Echidna fece arrabbiare lo spirito cercando di rubare i Chaos Emerald e distruggendo il santuario dove erano custoditi. Lo spirito guardiano non fu pi\u00f9 visto. Il mostro fu chiamato \"Chaos\", il potente e malvagio Dio della Distruzione.\nAi giorni nostri, il terribile e crudele Dottor Eggman scopre la leggenda di Chaos. Credendola vera, cerca il Master Emerald e lo distrugge, liberando in questo modo Chaos. L'obiettivo del Dr. Eggman \u00e8 controllare Chaos e usare il suo potere per distruggere Station Square e costruire EggmanLand. Quando Sonic lo scopre, lui e i suoi amici passano all'azione per fermarlo pur non conoscendo l'intera storia dietro a Chaos e il suo collegamento con il Master Emerald. Lentamente, attraverso molte visite dallo spirito Echidna chiamato Tikal, imparano che la notte quando la trib\u00f9 degli Echidna prov\u00f2 a prendere i Chaos Emerald, lei sigill\u00f2 s\u00e9 stessa e Chaos con il Master Emerald per assicurare che Chaos non distruggesse il mondo con la sua furia. Ora che Chaos \u00e8 stato liberato, Tikal supplica Sonic di sigillarlo nel Master Emerald di nuovo. Sonic non \u00e8 d'accordo, perch\u00e9 secondo lui intrappolare Chaos nel Master Emerald non fermer\u00e0 l'ira di Chaos, ma l'alimenterebbe. Usando i poteri dei Chaos Emerald per diventare Super Sonic, Sonic combatte Chaos e lo sconfigge. La sua ira \u00e8 neutralizzata dal travolgente potere della virt\u00f9. Tikal e Chaos partono per una destinazione sconosciuta.\nModalit\u00e0 di gioco.\nIl gioco si divide in due parti diverse: gli Action Stage e le Adventure Field, che fungono da canali di accesso per i vari Action Stage.\nAction Stage.\nGli Action Stage sono livelli giocabili. \u00c8 l'unico tipo di area dove Sonic o qualcun altro dei suoi compagni incontreranno nemici (a parte per le battaglie coi boss negli Adventure Field). Ci sono undici Action Stage, accessibili da diversi personaggi; Sonic ha la maggior parte di questi, perch\u00e9 pu\u00f2 accedere a 10 su 11 livelli; il personaggio che accede a meno livelli \u00e8 Amy, con soli tre. L'elemento migliore con cui si possono confrontare gli Action Stage sono i livelli di vari titoli precedenti della serie. Tuttavia, diversamente dai precedenti giochi di Sonic, gli Action Stage non sono composti da Zone e Atti. Al contrario, il gioco sembra che abbia gli Adventure Field al posto delle Zone e gli Action Stage al posto degli Atti.\nAdventure Field.\nGli Adventure Field sono livelli di gioco non lineari, creati per risolvere semplici enigmi, per l'esplorazione e per l'avanzamento della trama. Ogni Adventure Field si collega agli altri due, che a loro volta si collegano agli Action Stage. Ci sono tre Adventure Field:\nProduzione.\nQuesto \u00e8 il secondo gioco completamente 3D nella serie \"Sonic\" dopo ' (escluso il gioco cancellato per Sega Saturn, \"Sonic X-treme\" e, sempre per il Saturn, \"Sonic Jam\") ed \u00e8 generalmente considerata la pi\u00f9 impressionante dimostrazione di capacit\u00e0 grafica acquisita dal genere. \u00c8 stato uno dei primi titoli usciti per Sega Dreamcast ed \u00e8 anche stato il primo \"vero\" gioco di \"Sonic\" (sviluppato dal Sonic Team) da \"Sonic &amp; Knuckles\" nel 1994. \u00c8 generalmente considerato dai fan il pi\u00f9 grande ritorno di Sonic dopo una serie di titoli di scarso successo come ' e \"Knuckles' Chaotix\".\nQuesto \u00e8 stato l'ultimo gioco in Nord America e Europa dove il principale antagonista fa riferimento al \"Dr. Robotnik\". Quando vennero creati i giochi di Sonic, il nome del cattivo era il nome americano, a causa della fine della Guerra fredda. Sonic e gli amici si riferiscono a Robotnik con il soprannome di \"Eggman\" in questo gioco. Il manuale si riferisce ora a lui come \"Dr. Eggman alias Dr. Robotnik\", poi con \"Sonic Adventure 2\" comincia a chiamarsi solamente \"Dr. Eggman\".\nDurante la creazione di Sonic Adventure il Sonic Team incominci\u00f2 a ingaggiare i doppiatori che avrebbero interpretato i personaggi del gioco. La doppiatrice e cantante Shiyo Niiyama venne chiamata dal Sonic Team per interpretare Amy Rose. Lei accett\u00f2 entusiasta la proposta. Tutti gli attori passarono i provini e doppiarono i rispettivi personaggi, ma Shiyo al momento delle audizioni non si present\u00f2, le vennero fissati altri appuntamenti nell'arco del mese ma non si present\u00f2 in nessuno di questi. Tutti i personaggi erano stati doppiati, l'unico a cui mancava la voce era Amy Rose. Inizialmente il gioco doveva essere pubblicato d'autunno del 1998, ma a causa dell'assenza di una doppiatrice per Amy la pubblicazione venne rimandata. Eriko Kimura, direttore del doppiaggio, decise di rimpiazzare Shiyo Niiyama con Taeko Kawata, quest'ultima interpret\u00f2 Amy Rose per tutti i titoli successivi. Il gioco riusc\u00ec ad essere pubblicato prima della fine dell'anno e fin da subito ricevette ottimi consensi da parte del pubblico.\nPersonaggi.\nDiversamente dal precedente action game della serie, \"\", \"Sonic Adventure\" ha sei diversi personaggi selezionabili, tre in pi\u00f9 rispetto agli altri tre disponibili in \"Sonic 3 &amp; Knuckles\".\nColonna sonora.\nLa colonna sonora \u00e8 stata curata da Jun Senoue. Essa, dunque, comprende sia le vocal tracks che la musica che fa da sottofondo al gioco (BGM). Le vocal tracks sono sei, contenute negli album \"Sonic Adventure Songs With Attitude ~Vocal Mini Album~\" e \"Sonic Adventure Remix\" e comprendono \"It Doesn't Matter\", \"Believe In Myself\", \"Unknown From M.E.\", \"My Sweet Passion\", \"Lazy Days - Livin' In Paradise\" e infine il tema principale \"Open Your Heart\", in seguito remixato da Bentley Jones e contenuto nell'album distribuito a gennaio 2008 chiamato \"True Blue - The Best of Sonic the Hedgehog\", il quale contiene le pi\u00f9 celebri canzoni che hanno caratterizzato i giochi di \"Sonic\".\nPer quanto riguarda le musiche che fanno da sottofondo ai vari livelli, esse sono contenute nell'album \"SONIC ADVENTURE \"Digi-LOG Conversation\" Original Sound Track\". L'album \u00e8 composto da due CD: nel primo sono contenute 36 tracce e nel secondo 33. Il 18 maggio 2011, in occasione del ventesimo anniversario della serie, \u00e8 stato pubblicato l'album \"Sonic Adventure Original Soundtrack 20th Anniversary Edition\", composto da 30 tracce musicali sia vocal tracks che musica di sottofondo.\nIl 18 settembre 2014, sono stati pubblicati altri tre album: \"Sonic Adventure Original Sound Track vol.1\", \"Sonic Adventure Original Sound Track vol.2\" e \"Passion &amp; Pride: Anthems with Attitude from the Sonic Adventure Era\". I primi due contengono sempre le tracce musicali dei livelli del gioco, mentre il terzo comprende le canzoni, sia in forma cantata che strumentale.\nAltre edizioni.\n\"Sonic Adventure: Limited Edition\".\nSonic Adventure: Limited Edition \u00e8 una versione speciale prenotabile dell'edizione pubblicata in Nord America di \"Sonic Adventure\" per Sega Dreamcast. Frutto della collaborazione tra SEGA e Hollywood Video, venne distribuita nel luglio 1999 e quindi due mesi prima della distribuzione dell'edizione normale. Il gioco non presenta grandi differenze rispetto all'originale, difatti \u00e8 possibile completare il gioco al 100% ma non \u00e8 possibile utilizzare la funzione legata ad Internet, questa infatti \u00e8 disattivata.\n\"Sonic Adventure International\".\n \u00e8 un'edizione revisionata di \"Sonic Adventure\" edita con questo nome esclusivamente sul mercato giapponese mentre in Nord America ed in Europa \u00e8 stata chiamata semplicemente \"Sonic Adventure\". Essenzialmente \u00e8 la versione distribuita a livello internazionale del gioco ma con la presenza di alcuni accorgimenti minori nel prodotto finale. Questa seconda pubblicazione \u00e8 stata ritenuta opportuna per via del fatto che il titolo venne lanciato sul mercato giapponese prima del previsto e per via della presenza di diversi errori di programmazione e di alcune caratteristiche non sviluppate, difatti la versione su cui si basa \u00e8 quella americana che \u00e8 stata distribuita ben dieci mesi dopo all'originale in Giappone e quindi vanta anche di alcune soluzioni a diversi errori di programmazione. \u00c8 stata anche l'ultima edizione del gioco pubblicata per Dreamcast.\n\"Sonic Adventure DX: Director's Cut\".\n \u00e8 un'edizione aggiornata di \"Sonic Adventure\" sviluppata da Now Production e Sega Studios Shanghai e pubblicata per GameCube e per i PC basati su Microsoft Windows nel 2003. Nel 2010, la versione aggiornata del titolo, \u00e8 stata resa disponibile come DLC per la versione originale di \"Sonic Adventure\" per PlayStation Network e Xbox Live ed infine nel 2011 \u00e8 stata distribuita anche per il servizio Steam.\nIl titolo \u00e8 stato distribuito come una conversione di \"Sonic Adventure International\", uscito originalmente su Dreamcast, con diverse caratteristiche aggiunte. La versione per PC fu pubblicata originalmente solo in Giappone ed in Europa e solo successivamente per un periodo limitato di tempo in Nord America. \"Sonic Adventure DX\", tra le novit\u00e0 include la modalit\u00e0 Mission, la quale include 60 missioni da completare attraverso gli Adventure Fields e gli Action Stages. Inoltre contiene anche una collezione di minigiochi, composta da dodici titoli usciti precedentemente su Game Gear.\nLe recensioni riguardanti questa riedizione sono risultate meno positive rispetto al predecessore per Dreamcast, ottenendo un punteggio inferiore rispetto alla distribuzione originale.\nTitoli sbloccabili.\nIl gioco presenta diversi giochi sbloccabili usciti precedentemente su Game Gear. Se viene premuto il tasto Start sul secondo controller, lo schermo verr\u00e0 diviso in due ed entrambi i giochi potranno essere avviati allo stesso momento. Inoltre \u00e8 presente una modalit\u00e0 multigiocatore che permette ad entrambi i giocatori di sfidarsi nei giochi dove \u00e8 presente tale opzione. Viene sbloccato un nuovo titolo per Game Gear dopo aver collezionato 20 emblemi. Dopo che verranno collezionati 100 emblemi, verranno sbloccati i titoli successivi, dopo aver ottenuto 10 emblemi oppure dopo aver completato 20 delle 60 missioni nella modalit\u00e0 Mission. I titoli presenti sono:\nCambiamenti dalla versione originale.\n\"Sonic Adventure DX: Director's Cut\" include tutte le caratteristiche principali di \"Sonic Adventure International\" con diversi dettagli aggiuntivi e cambiamenti. Questi includono un miglioramento della grafica sia per i personaggi principali, i cui modelli sono stati ricreati con un numero pi\u00f9 elevato di poligoni, sia per i livelli a cui \u00e8 stata applicata la tecnologia shading (la quale per\u00f2 \u00e8 assente nella versione per PC), utilizzata anche per gli effetti dell'acqua. Il gioco viaggia ad una velocit\u00e0 di 60 frame fissi il che ha permesso di ridurre significativamente i tempi di caricamento, anche se alcuni effetti sonori risultano leggermente pi\u00f9 lenti. \nPer semplificare il gioco \u00e8 stata inserita una mappa negli Adventure Field, per aiutare il giocatore nel caso si perdesse vista la grandezza di alcuni livelli o la complessit\u00e0 degli stessi, e una modalit\u00e0 telecamera, caratteristiche entrambe accessibili attraverso il menu di pausa. Quest'ultima offre all'utente la possibilit\u00e0 di selezionare tra l'originale automatica oppure quella libera, la prima permette di intravedere il gioco in prima persona mentre la seconda di ruotare attorno al personaggio selezionato offrendo una panoramica pi\u00f9 ampia del paesaggio che si trova attorno. Sono stati apportati alcuni accorgimenti minori nei livelli per risolvere degli errori di programmazione, rimuovendo alcuni glitch, tuttavia ne sono stati aggiunti altri, i quali risultano comunque meno problematici degli originali.\nLa possibilit\u00e0 di connettersi ad Internet \u00e8 stata rimossa, nonostante ci\u00f2 un gran numero di contenuti scaricabili presenti nell'edizione Dreamcast, quali il Black Market del Chao Garden ed i pacchetti contenenti le voci dei personaggi, sono stati resi disponibili dall'inizio del gioco, senza aver bisogno di sbloccarli, mentre le caratteristiche online sono assenti, rendendole un'esclusiva per la console originale.\nIl minigioco per VMU, intitolato \"Chao Adventure\", \u00e8 stato sostituito con la connettivit\u00e0 di un Game Boy Advance alla console (questo solo per l'edizione per GameCube, nonostante ci\u00f2 tale caratteristica \u00e8 presente nella versione PC anche se inutilizzabile). Sempre nell'edizione per Windows manca una variante del Tiny Chao Garden, sostituito con un trasportatore di Chao. Il sistema legato alla cura dei Chao \u00e8 stato reso pi\u00f9 simile a quello di \"\".\nUna modalit\u00e0 Mission (Missione) \u00e8 stata aggiunta nel menu principale, la quale si compone di un totale di 60 missioni che richiedono al giocatore di completare diversi obiettivi posti tra gli Adventure Field e gli Action Stage, facendo uso di personaggi diversi a seconda delle situazioni, inoltre \u00e8 stata resa disponibile un ulteriore voce nel menu denominata Minigame, contenente i 12 titoli per Game Gear della serie completamente giocabili.\nMetal Sonic \u00e8 divenuto un personaggio sbloccabile nella modalit\u00e0 Trial dopo aver ottenuto tutti gli emblemi ed \u00e8 giocabile in tutti i livelli di Sonic, mentre Cream the Rabbit compie breve apparizioni a Station Square sia in modalit\u00e0 Adventure che in quella Mission, anche se non ha un ruolo attivo nella storia o verso il giocatore, con il quale non interagisce.\nUn easter egg \u00e8 stato inserito nella missione 12 della modalit\u00e0 Mission di Knuckles, dove il personaggio se si reca vicino al laboratorio di Tails trover\u00e0 dei cartelli raffiguranti le copertine dei videogiochi \"Sonic Mega Collection\", \"Sonic Advance 2\" e \"Sonic Pinball Party\", un'illustrazione dell'anime \"Sonic X\" ed un'altra con Cream e Cheese.\nDistribuzione digitale.\nIl 10 giugno 2010, SEGA annunci\u00f2 che il gioco sarebbe stato reso disponibile come titolo scaricabile per le console Xbox 360 e PlayStation 3 assieme ad un altro titolo, \"Crazy Taxi\". \"Sonic Adventure\" venne pubblicato per Xbox Live e PlayStation Networkcorrispettivamente il 15 settembre 2010 ed il 21 settembre 2010. Venne distribuito anche per Steam il 5 marzo 2011 e nel 2019 per il servizio PlayStation Now.\nDifferenze tra la versione originale e quella digitale.\nLa grafica \u00e8 stata resa pi\u00f9 luminosa sia per i livelli che i personaggi, le texture sono pi\u00f9 pulite se giocato in HD, sono stati aggiunti dei bordi viola ai lati, se giocato a tutto schermo, mentre gli effetti sonori presenti nel Sound Test sono stati riordinati in modo migliore. Altre differenze riguardano il cambiamento del tipo di carattere utilizzato nei sottotitoli, la rimozione della modalit\u00e0 Minigame, la quale permetteva di giocare ai capitoli della serie per Game Gear, l'introduzione dei trofei e la possibilit\u00e0 di accedere ad Internet per vedere le classifiche ed i progressi degli altri giocatori.\nTra le modifiche pi\u00f9 rilevanti vi sono una modifica nella storia di Super Sonic, precisamente quando Sonic si trova all'altare bruciante assieme a Tikal, la quale non viene pi\u00f9 mostrata come una scena ma bens\u00ec come un filmato, l'easter egg della missione 12 della modalit\u00e0 Mission di Knuckles \u00e8 stato modificato, sostituendo i cartelli dei tre videogiochi con quelli di \"Sonic the Hedgehog\", \"Sonic the Hedgehog 4 Episodio 1\" e \"Sonic Unleashed\", mentre gli altri due sono rimasti invariati.\nContenuti aggiuntivi.\nQuando \"Sonic Adventure\" venne pubblicato originalmente su Dreamcast, SEGA e Sonic Team inserirono regolarmente diversi DLC gratuiti sul sito ufficiale per permettere ai giocatori di sbloccare elementi gi\u00e0 programmati in precedenza ma nascosti nei dati del disco del gioco. Tutto ci\u00f2 era possibile salvando i contenuti aggiuntivi su i VMU. La maggior parte di questi contenuti sono composti da eventi e sfide le quali sono quasi tutte ambientate a Station Square.\nAccoglienza.\nLe recensioni dell'epoca furono molto positive, tra alcune notevoli vi sono quelle di GameSpot che ha dato al gioco il voto di 9.2, quella di IGN che ha assegnato un 8.6 come giudizio e quella di GameRankings che ha valutato il titolo con un 86.51%. In Giappone, la rivista Famits\u016b ha dato il giudizio di \"eccellente\" con un voto di 38/40. Inoltre \u00e8 diventato uno dei diversi titoli usciti sulla console SEGA ad aver ricevuto un'edizione \"Sega All Stars\". La rivista \"Retro Gamer\" lo ha classificato come il ventesimo miglior gioco uscito per Dreamcast su un massimo di venticinque titoli. \u00c8 considerato uno dei migliori titoli della serie.\nLe recensioni italiane non si sono distaccate molto da quelle americane come indici di gradimento, infatti SpazioGames.it gli ha conferito come voto 9 mentre Gamesurf lo ha definito come \"la pi\u00f9 grande avventura di Sonic\". La rivista \"Rolling Stone\" ne parl\u00f2 come un gioco non perfetto, dove in alcune sequenze la gestione della telecamera era molto problematica e alcuni fasi di gioco vantavano di un level design non certo impeccabile, ma in generale l'esperienza si rivelava all'altezza delle aspettative degli appassionati.\nTuttavia nella pubblicazione su GameCube e Windows venne criticato in maniera molto variegata, la riedizione venne valutata negativamente da alcuni critici che avevano apprezzato la versione per Dreamcast mentre altri hanno apprezzato l'aggiunta della modalit\u00e0 Mission e la collezione dei titoli usciti originalmente su Game Gear, come GameZone che ha dato al rifacimento il voto di 8.3 e ScrewAttack che gli ha conferito 8.\nAnche le recensioni italiane hanno subito un cambio di valutazione nei confronti del rifacimento rispetto all'originale anche se la maggior parte sono rimaste comunque positive, tra queste vi sono quelle di SpazioGames.it ed Everyeye.it che hanno dato come giudizio 6.5. La rivista \"Play Generation\" diede alla versione per PlayStation 3 un punteggio di 71/100, trovandolo lo stesso identico titolo del 1998 ma in una risoluzione in 720p ma non in 16:9, notando come difetti la telecamera traballante ed il fatto che la velocit\u00e0 non stupisse pi\u00f9 come un tempo.\nL'edizione originale per Dreamcast ha venduto pi\u00f9 di due milioni e mezzo di copie, il gioco \u00e8 stato infatti il pi\u00f9 venduto in assoluto sull'ultima console SEGA.\nAdattamenti.\nFumetti.\nArchie Comics ha prodotto una storia tie-in basata su \"Sonic Adventure\" ambientandola nel fumetto \"Sonic the Hedgehog\". L'adattamento \u00e8 stato narrato dal numero 79 al numero 84 spiegando gli stessi eventi accaduti nel corso della storia del gioco. Nello stesso periodo di tempo della distribuzione dei vari numeri menzionati in precedenza, venne dedicato completamente il tredicesimo numero di \"Sonic Super Special\" alla storia del videogioco.\nInoltre anche la serie a fumetti \"Sonic the Comic\" ha dato spazio alla storia del titolo videoludico nel decimo numero. In questa serie per\u00f2 \u00e8 stato tenuto un adattamento abbastanza libero dello svolgimento della storia.\nAnime.\nLa serie anime \"Sonic X\" include all'interno della seconda serie un adattamento degli eventi del gioco, che vengono narrati dall'episodio 27, \"La creatura del Caos\" all'episodio 32, \"La grande inondazione\". Questo adattamento risulta fedele alla storia del gioco, soprattutto nella versione giapponese dove sono presenti alcune frasi utilizzate anche nel titolo videoludico. Tuttavia, oltre all'adattamento fedele sono stati aggiunti alcuni ruoli per i personaggi della saga che non sono comparsi in \"Sonic Adventure\" tra cui Cream the Rabbit e Rouge the Bat."}
{"id": "563610", "revid": "124036086", "url": "https://it.wikipedia.org/wiki?curid=563610", "title": "Colin Greenwood", "text": "\u00c8 il fratello maggiore dell'altro membro della band Jonny Greenwood. Riguardo a suo fratello Jonny dice ironicamente: \"Diversamente dai Gallaghers noi ci picchiamo in privato e siamo affiatati in pubblico\". Aldil\u00e0 dell'ironia, Colin ha sempre una parola buona per suo fratello, alla domanda su come sia essere in una band con lui, egli ha risposto: \"Aldil\u00e0 del classico aspetto fraterno, lo rispetto come persona e come musicista\" [...] \"E' fantastico, ottimo, rende molto pi\u00f9 facile la mia promessa per mia madre di tenerlo sempre d'occhio, avendolo vicino a me tutto il tempo. Ma comunque \u00e8 molto facile accudirlo, perch\u00e9 si \u00e8 sempre comportato molto bene.\" \nDurante gli studi di letteratura inglese al Peterhouse College dell'Universit\u00e0 di Cambridge, Colin era incaricato della gestione dell'intrattenimento nel college, e grazie alla sua posizione procur\u00f2 alla band molte esibizioni, facendola conoscere all'inizio. Pi\u00f9 tardi, nel periodo in cui lavorava al negozio di musica \"Our Price\", fu protagonista di un evento fondamentale nella carriera dei Radiohead: egli riconobbe Keith Wozencroft, rappresentante di vendita per la EMI nel negozio, e gli consegn\u00f2 il demo della band; questo evento dar\u00e0 il via alla collaborazione fra la band e l'etichetta discografica EMI.\nNel 2004, Colin ha partecipato come giudice per il concorso \"New Generation Poets\", sponsorizzato dalla \"Art Council of England\".\nVita privata.\n\u00c8 sposato con l'americana Molly McGrann, critico letterario e romanziera. La coppia ha un figlio, Jesse."}
{"id": "563611", "revid": "767487", "url": "https://it.wikipedia.org/wiki?curid=563611", "title": "Faraualla", "text": "Faraualla \u00e8 un quartetto femminile pugliese che esegue un repertorio di polifonie vocali a cappella.\nLa carriera.\nIl gruppo \u00e8 nato a Bari nel 1995, composto da Gabriella Schiavone, Teresa Vallarella, Maristella Schiavone e Serena Fortebraccio, avvalendosi inoltre della collaborazione dei percussionisti Cesare Pastanella e Pippo D'Ambrosio, coautori con Gabriella Schiavone di gran parte delle composizioni pubblicate, e del polistrumentista Angelo Pantaleo.\nIl nome affonda nella cultura pugliese in cui germoglia la formazione: Faraualla \u00e8 infatti una grotta dell'altopiano carsico delle Murge. Da quella matrice di partenza, le Faraualla si avviano per un itinerario che tende a cogliere ritmi, colorazioni timbriche, linguaggi vocali ed espressioni musicali provenienti dalle etnie e dagli influssi pi\u00f9 vari fondendoli in soluzioni armoniche dal sapore mediterraneo.\nLe Faraualla hanno col tempo approfondito l'uso della voce come strumento musicale, studiandone l'applicazione a sonorit\u00e0 provenienti da luoghi, tempi e culture estremamente differenti tra di loro: Puglia (loro terra d'origine), Corsica, Bulgaria, Tahiti, passando per la musica dei gitani, dei moravi, dell'Ars Nova e della tradizione del Sud Italia.\nLa formazione \u00e8 andata incontro ad alcuni cambiamenti. Nel 2001 risultava formata da Cristina Palmietta, Maristella Schiavone, Gabriella Schiavone e Teresa Vallarella. Nel 2008 si \u00e8 verificato un altro avvicendamento nel quartetto, che vedeva Gabriella Schiavone anche autrice dei testi, Paola Arnesano, Loredana Perrini e Teresa Vallarella.\nNel 2014, nell'ambito della rassegna \u201cIl Vangelo secondo Pasolini\u201d, il gruppo vocale ha chiuso la manifestazione riproponendo brani dal loro lavoro \"Ogni male fore\" nella cattedrale di Ruvo di Puglia, dopo avere curato le armonie del quadro \u201cL'ultima cena\u201d.\nSi sono esibite insieme ad artisti di fama e levatura internazionale: la mongola Sainkho Namtchylak, gli italo-palestinesi Al Darawish, l'americano Bobby McFerrin, gli italiani Daniele Sepe e Lucilla Galeazzi. L'esibizione di \"Correte Sorelle\" \u00e8 stata trasmessa da Rai Radio 3 nell'ambito dei Concerti del Quirinale.\nNel \"Visto Cos\u00ec Tour\", trasmesso in diretta su Videoitalia Live, si esibiscono anche come soliste.\nNella sua carriera il gruppo vocale ha collaborato anche con Peppe Barra, Maria Pia De Vito, Mango, Raiz, Paolo Pietrangeli e i Radiodervish. \u00c8 stato ospite, prevalentemente in Italia ma anche in Svizzera, Spagna, Portogallo, Polonia e Marocco, di manifestazioni musicali, da festival jazz a rassegne etniche, da trasmissioni radiofoniche a spettacoli-tributo in onore di importanti musicisti (Miriam Makeba, Fabrizio De Andr\u00e9 fra gli altri)."}
{"id": "563619", "revid": "124123", "url": "https://it.wikipedia.org/wiki?curid=563619", "title": "Friedrich Glauser", "text": "Biografia.\nEbbe una vita breve e turbolenta: nella giovinezza studi\u00f2 tre anni in riformatorio dopo averne passati altrettanti al ginnasio di Vienna. Si iscrisse ad un collegio di Ginevra ma venne espulso. Dopo essersi diplomato a Zurigo, fugg\u00ec di casa nel 1921 e si arruol\u00f2 nella Legione Straniera.\nVisse il resto della sua intensa vita in un continuo viaggio per l'Europa (minatore in Belgio, infermiere a Charleroi, nell'avanguardia a Parigi, aiuto-giardiniere in Svizzera). Di indole ribelle frequent\u00f2 ospizi, case-alloggio per giovani disagiati e manicomi, luoghi dai quali trasse spunto per molti dei suoi romanzi. Fu internato diverse volte in quanto tossicodipendente da morfina.\nOpere.\nLa sua opera letteraria risulta divisibile in due filoni distinti: da un lato quello poliziesco legato alla figura del Wachtmeister Studer (1936; Il sergente Studer) e che, oltre al richiamato romanzo, conta tra le sue opere Matto regiert (1936; Il regno di Matto), Die Fieberkurve (1938; Il grafico della febbre), Der Chinese (1939; Il cinese), Krock &amp; Co(1941), Wachtmeister Studer erste F\u00e4lle (1986; I primi casi del sergente Studer), mentre dall'altro romanzi autobiografici quali Gourrama (1940), Dada, Ascona und andere Erinnerungen (1976; Dada, Ascona e altri ricordi), Morphium (1970, Morfina), Hinter Mauern (1991, Oltre il muro).\nUn ibrido tra le due tendenze \u00e8 presente nel romanzo Der Tee der drei alten Damen (1941; Il t\u00e8 delle tre vecchie signore) dove, su uno sfondo poliziesco, a elementi paranormali si fondono elementi autobiografici.\nPoetica.\nPresentato come il \"Simenon svizzero\" dal suo editore zurighese, ha in comune con lo scrittore belga l'attenzione al doloroso confronto umano che \u00e8 generato dal delitto e la meticolosa investigazione del \"quid\" che spinge una persona normale a uscire dalla societ\u00e0 civile rendendosi colpevole di un omicidio.\nSfondo dei suoi romanzi polizieschi \u00e8 la provincia svizzera di inizio secolo, di cui non esita a denunciare la brutale burocratizzazione di ogni aspetto della vita."}
{"id": "563623", "revid": "158913", "url": "https://it.wikipedia.org/wiki?curid=563623", "title": "Soggettivismo", "text": "Il soggettivismo \u00e8 la tendenza a interpretare ogni fatto o evento in modo soggettivo.\nSecondo l'antico significato etimologico e meta-personalistico del termine \u00absoggetto\u00bb, la sua radice latina \"sub-jicere\" (\u00abporre sotto\u00bb) indicava qualunque entit\u00e0 ideonea a costituire il soggetto principale di un discorso o un argomento, ovvero che soggiacesse all'osservatore.\nDottrina filosofica.\nOve inteso in senso filosofico, il soggettivismo \u00e8 la caratteristica di una dottrina che neghi l'esistenza di criteri di verit\u00e0 e di valore indipendenti dal soggetto che pensa o giudica.\nCorollario di questo assunto \u00e8 la negazione estrema, radicale, di quanto \u00e8 reale ed oggettivo secondo un'ottica affine al relativismo, oppure l'assimilazione dell'oggettivit\u00e0 all'interno del soggetto pensante (idealismo).\nNella filosofia antica, rivolta alla ricerca di un fondamento oggettivo del conoscere, il soggettivismo appare raramente. Ne \u00e8 tuttavia un esempio la sofistica di Protagora, basata sull'utile, per il quale \u00abl'uomo \u00e8 la misura di tutte le cose\u00bb, non essendovi per lui altri criteri all'infuori delle sensazioni umane per distinguere il vero dal falso.\nUn tale soggettivimo si tramuter\u00e0 nell'ambito della sofistica in nichilismo, cio\u00e8 nella negazione di ogni certezza, approdando allo scetticismo, che tuttavia, con l'avvento del cristianesimo, Agostino d'Ippona superer\u00e0 affermando la certezza di esistere come soggetto pensante nella formula \u00ab\"si fallor sum\"\u00bb.\nLa filosofia moderna prender\u00e0 spunto dall'affermazione di Agostino per attribuire, a partire da Campanella e Cartesio, una valenza sempre pi\u00f9 positiva alla soggettivit\u00e0 umana, giungendo con Leibniz e Berkeley a ricondurre l'intera realt\u00e0 macrocosmica alla coscienza pensante. Se il soggettivismo di Berkeley era tuttavia di natura esclusivamente empirica, da cui Hume sarebbe approdato nuovamente allo scetticismo, sar\u00e0 il criticismo kantiano con la sua \u00abrivoluzione copernicana\u00bb a restituire fondamento oggettivo alle nostre conoscenze sulla natura, stabilendolo non in quest'ultima, bens\u00ec nell'attivit\u00e0 \"trascendentale\" del soggetto stesso, aprendo la strada all'idealismo, e alla sua affermazione dell'autocoscienza come principio assoluto del reale.\nForme di soggettivismo.\nLungo la storia della filosofia sono distinguibili pertanto, in progressione di radicalit\u00e0:\nA seconda degli ambiti si possono distinguere inoltre un soggettivismo etico, un soggettivismo estetico, ed un soggettivismo religioso, nei quali cio\u00e8 l'unica norma del giusto, del bello, o del vero religioso, \u00e8 attribuito al singolo individuo."}
{"id": "563628", "revid": "1318658", "url": "https://it.wikipedia.org/wiki?curid=563628", "title": "Arrondissement di Sens", "text": "L\"arrondissement\" di Sens \u00e8 una suddivisione amministrativa francese, situata nel dipartimento della Yonne e nella regione della Borgogna-Franca Contea.\nComposizione.\nL\"arrondissement\" di Sens raggruppa 108 comuni in 10 cantoni:"}
{"id": "563631", "revid": "767487", "url": "https://it.wikipedia.org/wiki?curid=563631", "title": "Talisman (gruppo musicale)", "text": "I Talisman erano un gruppo heavy metal svedese fondato a met\u00e0 degli anni '80 da Jeff Scott Soto e Marcel Jacob."}
{"id": "563636", "revid": "106456", "url": "https://it.wikipedia.org/wiki?curid=563636", "title": "Arrondissement di Alen\u00e7on", "text": "L\"arrondissement\" di Alen\u00e7on \u00e8 una suddivisione amministrativa francese, situata nel dipartimento dell'Orne e nella regione della Normandia.\nComposizione.\nL\"arrondissement\" di Alen\u00e7on raggruppa 133 comuni in 11 cantoni:"}
{"id": "563638", "revid": "1318658", "url": "https://it.wikipedia.org/wiki?curid=563638", "title": "Arrondissement di Mortagne-au-Perche", "text": "L\"arrondissement\" di Mortagne-au-Perche \u00e8 una suddivisione amministrativa francese, situata nel dipartimento dell'Orne e nella regione della Normandia\nComposizione.\nL\"arrondissement\" di Mortagne-au-Perche raggruppa 146 comuni in 12 cantoni:"}
{"id": "563644", "revid": "1543377", "url": "https://it.wikipedia.org/wiki?curid=563644", "title": "De excidio Britanniae", "text": "De excidio Britanniae (\"Sulla rovina della Britannia\"; il cui titolo completo \u00e8 \"De excidio et conquestu Britanniae ac flebili castigatione in reges, principes et sacerdotes\") \u00e8 un sermone in tre parti in cui Gildas (VI secolo) condanna le azioni compiute dai suoi contemporanei in Britannia (l'odierna Gran Bretagna), accusandoli di essere la causa della disastrosa situazione in cui versava la Britannia post-romana. \u00c8 una delle fonti pi\u00f9 importanti per la storia della Britannia nei secoli V e VI, in quanto \u00e8 l'unica fonte significativa di quel periodo, essendo l'autore quasi contemporaneo degli eventi narrati. Oggi si pensa che l'opera sia stata scritta nel primo quarto del VI secolo, o anche prima\nStruttura dell'opera.\nLa prima parte contiene una spiegazione del suo lavoro e poi una narrazione della storia britannica della conquista romana fino ai suoi tempi. Include riferimenti ad Ambrosio Aureliano e alla vittoria britannica contro i Sassoni alla battaglia del Mons Badonicus. La seconda parte \u00e8 una condanna di cinque re per i loro peccati. Questa sezione si apre con l'asserzione \"La Britannia ha dei re, eppure sono dei tiranni; ha dei giudici, eppure essi trascurano il loro dovere\". Gildas tratta la vita e le azioni di cinque sovrani: Constantino di Dumnonia, Aurelio Canino, Vortiporio dei Demezi (odierno Dyfed), Cuneglas e Maelgwn del Gwynedd. Tutti sono definiti crudeli, rapaci e peccatori, dei veri tiranni. Nella terza parte egli attacca il clero del suo tempo, senza per\u00f2 fare nessun nome. Ci\u00f2 non aiuta a fare luce sulla storia della chiesa della Britannia del tempo.\nAnalisi dell'opera.\nLa visione presentata in questo lavoro di una terra devastata e saccheggiata, mal governata da funzionari corrotti e venali \u00e8 stata accettata dagli studiosi per secoli, non solo perch\u00e9 rifletteva bene l'idea comunemente accettata di invasioni barbariche che distrussero la civilt\u00e0 romana, ma anche perch\u00e9 dava una spiegazione al perch\u00e9 la Britannia fu una delle poche province romane a non aver adottato una lingua romanza, come invece fecero la Francia, la Spagna e la Romania.\nTuttavia, non bisogna dimenticare che l'intento di Gildas \u00e8 quello di predicare ai suoi contemporanei alla maniera dei profeti dell'Antico testamento e non per i posteri. Sebbene egli offra una delle prime descrizioni del Vallo di Adriano e forse del Vallo di Antonino, tuttavia \u00e8 impreciso. Omette i particolari che non servono al suo messaggio, \u00e8 sempre vago e non fornisce date certe. Tuttavia, quest'opera resta importante non solo per la storia del Medioevo, ma anche per quella inglese, essendo una delle poche del VI secolo sopravvissute.\nNel \"De excidio Britanniae\" Gildas afferma di essere nato nello stesso giorno della \"battaglia del Monte Badon\", che potrebbe essersi svolta nel 482. Lo stile retorico con cui egli scrive indica una formazione latina classica che difficilmente si sarebbe potuta avere per qualunque britanno dopo il V secolo. Gli \"Annales Cambriae\" affermano che mor\u00ec nel 570, mentre gli \"Annali di Tigernach\" anticipano questa data al 569."}
{"id": "563647", "revid": "2110845", "url": "https://it.wikipedia.org/wiki?curid=563647", "title": "Lynn Conway", "text": "Ha lavorato alla IBM negli anni sessanta e a lei \u00e8 attribuita l'invenzione della \"Dynamic Instruction Scheduling\" (DIS), una caratteristica fondamentale dell'esecuzione fuori ordine, presente in quasi tutti i moderni processori per incrementare le performance.\nBiografia.\nNel 1965 l'invenzione del sistema DIS rese possibile la creazione del primo computer superscalare. Lynn Conway contribu\u00ec alla sua costruzione.\nNel 1968 fu licenziata dalla IBM, dopo aver rivelato di essere transessuale e di voler transizionare. La Conway aveva gi\u00e0 fatto un primo tentativo di transizione alla fine degli anni cinquanta, ma era fallito A partire dal 1967 si sottopose quindi alle cure di Harry Benjamin, pioniere nel trattamento dei disturbi dell'identit\u00e0 di genere, e complet\u00f2 il suo percorso di transizione con la riassegnazione chirurgica di sesso.\nPrima della transizione la Conway si era sposata e aveva avuto due figli. Dopo aver perso il suo lavoro all'IBM e la possibilit\u00e0 di vedere i suoi figli ricominci\u00f2 da zero, lavorando come programmatrice a contratto. Per paura di rivivere l'esperienza umiliante del licenziamento all'IBM, decise di non rivelare la propria transessualit\u00e0. Nel 1973 entr\u00f2 al Centro di Ricerca Xerox di Palo Alto (PARC) e cominci\u00f2 a lavorare sul \"VLSI design\". In quegli anni scrisse con Carver Mead \"Introduction to VLSI Systems\", un lavoro fortemente innovativo destinato a diventare un punto di riferimento per migliaia di progettisti di chip.\nNei primi anni ottanta Lynn Conway lavor\u00f2 per il DARPA e nel 1985 divenne professoressa emerita di ingegneria elettrica alla Universit\u00e0 del Michigan; nel 1989 fu eletta alla National Academy of Engineering per i risultati ottenuti nel \"VLSI design\".\nNel 1999, dopo che venne ricostruita la storia dei suoi primi lavori alla IBM, Lynn Conway decise di uscire allo scoperto e di fare coming out come donna transessuale. Da allora ha cominciato a occuparsi a tempo pieno dei diritti delle persone transessuali e transgender."}
{"id": "563648", "revid": "44024", "url": "https://it.wikipedia.org/wiki?curid=563648", "title": "F\u00e9d\u00e9ration Internationale de Basketball", "text": ""}
{"id": "563649", "revid": "15756", "url": "https://it.wikipedia.org/wiki?curid=563649", "title": "Localizzazione (software)", "text": "In informatica (entro la localizzazione linguistica), la localizzazione \u00e8 l'insieme dei processi di adattamento di un software \u2013 pensato e progettato per dato un mercato o un ambiente \u2013 ad altri mercati o ambienti (in particolare, ad altre nazioni e culture).\nApplicazione.\nLa localizzazione si applica al prodotto che viene venduto su un mercato estero particolare e completa il prodotto stesso con le traduzioni del testo o con l'adattamento alla particolare cultura locale.\nAlcuni dei campi di applicazione dei processi di internazionalizzazione e localizzazione sono:\nLocalizzazione software.\nLa localizzazione software \u00e8 un processo di traduzione dell'interfaccia utente di un software da una lingua a un'altra e l'adattamento della stessa in accordo alla cultura straniera. Questo processo \u00e8 molto complicato e spesso richiede sforzi particolari da parte dei team di sviluppo. Esistono strumenti che possono semplificare il processo di localizzazione. Molti di questi progetti vengono affidati ad aziende specializzate per diminuirne i costi.\nLa localizzazione software pu\u00f2 anche fare riferimento all'adattamento di un software da una cultura a un'altra. Durante la localizzazione alcuni riferimenti a storia e cultura vengono sostituiti con equivalenti riferimenti \"locali\" che non modifichino il senso dell\"'originale\".\nNei giochi a console, la localizzazione si occupa anche del controverso processo di produrre console e soprattutto cartridge che possano essere utilizzate solamente nella regione geografica per la quale sono state progettate. Per esempio, una cartridge europea potrebbe non funzionare in una console nord-americana. Inoltre la localizzazione include la modifica dei dialoghi e di altri elementi per meglio adattarsi al pubblico del paese. Un motivo per quest'operazione \u00e8 legato alle differenze tra censure locali: le regole di autocensura di Nintendo, ad esempio, variano tra Stati Uniti d'America e Giappone.\nDifficolt\u00e0.\nNell'ambito della creazione di prodotti software, l'internazionalizzazione e la localizzazione introducono compiti particolarmente impegnativi per gli sviluppatori, specialmente se il software non \u00e8 progettato sin dall'inizio tenendo ben presente questi fatti. Una pratica comune \u00e8 quella di separare i dati testuali e altri dati dipendenti dall'ambiente di utilizzo, dal codice del programma; in questo modo il supporto per un ambiente diverso, idealmente, richieder\u00e0 soltanto modifiche in quelle risorse separate dal codice, semplificando enormemente il compito del localizzatore.\nIl team di sviluppo necessita di qualcuno che comprenda le lingue e le culture straniere e che abbia discrete capacit\u00e0 tecniche; tale persona potrebbe essere difficile da trovare. Inoltre, la duplicazione delle risorse potrebbe diventare un incubo per la manutenzione. Per esempio, se un messaggio che viene mostrato all'utente viene modificato, tutte le versioni tradotte necessitano della stessa modifica. Sono disponibili alcune librerie software che aiutano quest'arduo compito, come ad esempio Gettext.\nDa quando il software libero pu\u00f2 essere liberamente modificato e ridistribuito, \u00e8 di fatto pi\u00f9 adatto all'internazionalizzazione. Molti software proprietari sono disponibili solo in lingue considerate economicamente convenienti, mentre il progetto KDE, per esempio, \u00e8 stato tradotto in pi\u00f9 di 70 lingue.\nMetodi.\nL'attuale pratica prevalente \u00e8 quella di inserire il testo delle applicazioni all'interno di stringhe che vengono caricate durante l'esecuzione del programma a seconda dei parametri locali impostati dall'utente. Queste stringhe, archiviate in file di risorse, sono relativamente semplici da tradurre. I programmi sono spesso progettati per fare riferimento alle librerie di risorse a seconda dei dati locali selezionati.\nPer esempio, un programma scritto in C in questo modo:\n printf(\"Fatal error: %s\\n\", msg);\nnon \u00e8 internazionalizzato. Quindi per tradurre il messaggio, sar\u00e0 necessario modificare il codice sorgente.\nAl contrario,\n printf(gettext(\"Fatal error: %s\\n\"), msg);\n\u00e8 internazionalizzato (grazie alla libreria Gettext): il programma andr\u00e0 a cercare all'interno delle sue risorse localizzate una stringa di caratteri corrispondente a 'Fatal error: %s' nella lingua utilizzata dall'utente.\nPerci\u00f2 per far s\u00ec che un'applicazione supporti pi\u00f9 lingue, lo sviluppatore dovr\u00e0 progettare la sua applicazione in modo che selezioni le risorse linguistiche appropriate in fase di esecuzione dell'applicazione stessa. Il codice dell'applicazione quindi dovr\u00e0 essere in grado di gestire, ad esempio, la verifica dei formati data inseriti e moltissimi altri tipi di dati che dipendono direttamente dalle impostazioni locali dell'utente. I moderni sistemi di sviluppo e i moderni sistemi operativi includono alcune librerie sofisticate per il supporto internazionale di questo tipo. Nonostante questo, molti ambienti di sviluppo ancora non hanno il completo supporto per Unicode, che complica drammaticamente il lavoro di traduzione, specialmente per le lingue dell'est e asiatiche.\nIl concetto di \"Locale\".\nIn informatica, \"locale\" \u00e8 il gruppo di parametri che definisce la lingua, il paese e qualsiasi altra variante specifica, scelti dall'utente per la visualizzazione dell'interfaccia. Normalmente un identificatore locale \u00e8 formato da un \"identificatore di lingua\" (in minuscolo) e da un \"identificatore di regione\" (in maiuscolo).\nDi seguito sono riportate alcune lingue parlate e utilizzate comunemente in pi\u00f9 di una nazione e i loro relativi identificatori locali:\nL'identificatore di regione \u00e8 particolarmente importante, ad esempio, per tutte quelle applicazioni che utilizzano il fuso orario.\nNomi alternativi e abbreviazioni.\nIl termine inglese \"localization\" viene spesso abbreviato come \"L10N\" (o \"l10n\" o \"L10n\"), dove le due lettere indicano la prima ed ultima della parola, e il numero di lettere omesse dalla parola stessa..\nQuesta abbreviazione evita la confusione tra le diverse grammatiche inglesi (\"localisation\", dall'inglese britannico, e \"localization\", dall'inglese statunitense).\nAllo stesso modo \"Internationalization\" viene spesso abbreviato come \"I18N\" (o \"i18n\" o \"I18n\"). I termini \"internazionalizzazione\" e \"localizzazione\" sono a volte erroneamente accumulate nel termine \"globalization\" (g11n), che ha per\u00f2 un significato diverso.\nMeno utilizzate sono le abbreviazioni \"p13n\" per \"personalization\", \"m17n\" per \"multilingualization\" e \"r3h\" per \"reach\", intesa come \"raggiungimento\" di un sito web da diversi paesi e mercati. Un altro concetto legato ai suddetti \u00e8 l'abbreviazione \"a11y\" per \"accessibility\", che riguarda l'adattamento dei prodotti per persone disabili o con limitazioni dovute all'et\u00e0."}
{"id": "563653", "revid": "9", "url": "https://it.wikipedia.org/wiki?curid=563653", "title": "Avventure grafiche", "text": ""}
{"id": "563668", "revid": "1745361", "url": "https://it.wikipedia.org/wiki?curid=563668", "title": "Vortiporio", "text": "Nell\"'Historia Regum Britanniae\" di Goffredo di Monmouth Vortiporio compare come sovrano dei Britanni (539\u2013540), ma \u00e8 noto che la veridicit\u00e0 della lista di re britannici fornita da Goffredo \u00e8 molto discutibile.\nEra figlio di re Aergol Lawhir. Viene definito \"tiranno dei demezi\" nel \"De Excidio Britanniae\" di Gildas. Sotto di lui il regno fu apparentemente tartassato dalle invasioni del potente Maelgwn, sovrano di un altro regno gallese, il Gwynedd. \nLa pietra tombale di Gwrthefyr, scoperta a Castell Dwyran, nel Carmarthenshire, ha fornito una prova tangibile dell'effettiva storicit\u00e0 della sua figura. L'iscrizione sulla lapide recita: \u00ab\"Memoria Voteporigis Protictoris\"\u00bb (\u00abAlla memoria di Voteporio Protettore\u00bb). Si vede, quindi, che egli utilizzava il titolo romano di \"protector\", invece di quello di re. Ci\u00f2 ha rafforzato l'idea che i suoi antenati irlandesi fossero giunti come mercenari che avevano il compito di proteggere l'area dagli attacchi degli iberni."}
{"id": "563669", "revid": "118877", "url": "https://it.wikipedia.org/wiki?curid=563669", "title": "Ex falso sequitur quodlibet", "text": "La locuzione latina ex falso sequitur quodlibet (ossia: \"dal falso segue qualsiasi cosa (scelta) a piacere\"), abbreviata, in modo ellittico, anche in ex falso quodlibet, \u00e8 una frase latina che indica, nella logica classica, un principio logico (valido anche nella logica intuizionista) che stabilisce come da un enunciato contraddittorio consegue logicamente qualsiasi altro enunciato. Per questo \u00e8 noto anche come \"principio di esplosione\", nel senso che fa esplodere all'infinito l'insieme delle conseguenze di un enunciato contradditorio. Si noti che, per implicare qualsiasi altro enunciato, non basta che l'enunciato iniziale sia falso (come \"La Luna \u00e8 fatta di formaggio\"); occorre invece che sia \"logicamente\" falso, cio\u00e8 contradditorio (come \"La Luna \u00e8 fatta di formaggio e non \u00e8 fatta di formaggio\"). Quindi, una formulazione pi\u00f9 corretta sarebbe \"ex contradictione sequitur quodlibet\".\nSi tratta, in realt\u00e0, di un teorema, la cui conoscenza, peraltro, risale all'antichit\u00e0: era gi\u00e0 noto, ad esempio, alla scuola megarica. Non si tratta, invece, di una antinomia, dal momento che non conduce ad alcuna contraddizione. \u00c8 invece un paradosso, in quanto le conseguenze implicate dal teorema sembrano contraddire l'intuizione ed esulare dal comune sentire.\nLa definizione \"ex falso quodlibet\" per questo teorema \u00e8 attribuita, per tradizione, a Duns Scoto, sebbene in realt\u00e0 sia opera di un autore sconosciuto. Pertanto, a volte ci si riferisce ad esso anche come \"teorema dello pseudo-Scoto\".\nLa prima dimostrazione del teorema \u00e8 attribuita al logico francese del XII secolo Guglielmo di Soissons, appartenente alla scuola dei Parvipontani, fondata da Adamo del Petit-Pont.\nNel linguaggio della logica proposizionale si pu\u00f2 esprimere il principio con la formula:\nDimostrazione.\nChe sia vero A e falso non-A oppure falso A e vero non-A, la loro congiunzione \u00e8 sempre falsa e implica sempre B indipendentemente che sia vero o falso.\n\u00c8 interessante osservare che una contraddizione, implicando qualsiasi affermazione, implica anche qualsiasi contraddizione. Si pu\u00f2 quindi sostenere l'equivalenza e quindi la banalit\u00e0, in senso matematico, delle contraddizioni e dei sistemi che le contengono. Va comunque ricordato che, dal secondo teorema di incompletezza di G\u00f6del deriva che: dato un sistema formale che includa almeno l'aritmetica di Robinson, o esso \u00e8 incompleto, non potendo dimostrare almeno la propria coerenza, o \u00e8 contraddittorio.\nUtilizzo.\nCreazione dell'Universo.\nTale principio \u00e8 stato utilizzato nella scolastica anche come pretesa di spiegazione di come Dio abbia creato l'Universo a partire dalla negazione del principio di non contraddizione. Ma ai sostenitori di questa teoria spesso veniva ribattuto che, invece, in base alla consequentia mirabilis, si poteva creare anche a partire dal nulla proprio grazie al principio di non contraddizione.\nEsempio di Bertrand Russell.\nSi pu\u00f2 ricordare un ironico esempio proposto da Bertrand Russell in risposta alla domanda di un suo studente: \"partendo da 2 + 2 = 5, dimostri di essere il Papa\". Russel utilizz\u00f2 un percorso argomentativo che si pu\u00f2 riassumere, grossomodo, cos\u00ec: \nSupponiamo che sia vera un'affermazione falsa come \"2 + 2 = 5\" (l'affermazione A nella notazione vista sopra pu\u00f2 essere : \"2 + 2 \u00e8 diverso da 5\" e non-A: \"2 + 2 = 5\" ), allora sottraendo \"3\" da entrambi i membri otteniamo: \"1=2\". Ora, \"io e il Papa siamo due\", ma \"2=1\" quindi \"io e il Papa siamo uno\", quindi \"io sono il Papa\"."}
{"id": "563671", "revid": "172", "url": "https://it.wikipedia.org/wiki?curid=563671", "title": "Principio di non-contraddizione", "text": ""}
{"id": "563674", "revid": "101031579", "url": "https://it.wikipedia.org/wiki?curid=563674", "title": "Aurelio Conano", "text": "Aurelio Conano (538\u2013539 d.C.), in gallese Cynan Wledig, \u00e8 un leggendario sovrano della Britannia,\nmenzionato nella poco attendibile \"Historia Regum Britanniae\" di Goffredo di Monmouth. Va molto probabilmente identificato con Aurelio Caninio, uno dei tre tiranni che vengono criticati tra la fine del V e gli inizi del VI secolo da Gildas nel \"De Excidio Britanniae\".\nSecondo Goffredo, succedette sul trono allo zio Costantino, dopo aver imprigionato il legittimo erede, un altro suo zio. Era un giovane di belle speranze, ma il suo regno, durato tre anni, fu crudele, sanguinario e dissoluto. Gildas lo accusa di immoralit\u00e0, di omicidio e di aver provocato la guerra civile in Britannia. E per questo altererebbe il suo nome in \"Caninio\", per assonanza con la parola latino \"cane\".\nDato che Gildas elenca i tiranni in ordine geografico, \u00e8 stato spesso ipotizzato che Aurelio Conano sarebbe stato in realt\u00e0 sovrano del regno gallese del Powys (per alcuni re Cyngen Glodrydd). Il fatto che il suo nome richiami quello di Ambrosio Aureliano suggerisce un possibile collegamento con l'illustre famiglia di Aurelio."}
{"id": "563680", "revid": "486946", "url": "https://it.wikipedia.org/wiki?curid=563680", "title": "Teoremi di de Morgan", "text": ""}
{"id": "563688", "revid": "161374", "url": "https://it.wikipedia.org/wiki?curid=563688", "title": "Ju 87", "text": ""}
{"id": "563691", "revid": "267975", "url": "https://it.wikipedia.org/wiki?curid=563691", "title": "San Marcello (titolo cardinalizio)", "text": "Il titolo cardinalizio di San Marcello (in latino: \"Titulus Sancti Marcelli\") fu eretto intorno al 304 da papa Marcello I. Era anche conosciuto con il nome di Lucina seconda, perch\u00e9 si trovava nella casa della santa matrona romana. Il titolo \"Marcelli\" appare nella lista del sinodo romano del 1\u00ba marzo 499.\nIn base al catalogo di Pietro Mallio, compilato durante il pontificato di papa Alessandro III, il titolo era collegato alla basilica di San Paolo fuori le mura e i suoi sacerdoti vi celebravano Messa a turno."}
{"id": "563692", "revid": "5931786", "url": "https://it.wikipedia.org/wiki?curid=563692", "title": "Malgone", "text": ""}
{"id": "563693", "revid": "62221", "url": "https://it.wikipedia.org/wiki?curid=563693", "title": "Mal bianco", "text": ""}
{"id": "563697", "revid": "287204", "url": "https://it.wikipedia.org/wiki?curid=563697", "title": "Heroon", "text": "L'heroon (dal greco ) \u00e8 il santuario monumentale eretto per un eroe.\nOrnata da ricche e raffinate suppellettili, questo genere di santuario era riservata per lo pi\u00f9 ad ecisti, principi, re che, eroizzati dopo la morte, diventavano motivo di unione per la comunit\u00e0 che erigeva il monumento. Tale santuario \u00e8 generalmente all'interno del perimetro urbano, in posizione di grande rilievo (per es. nell'agor\u00e0) e diveniva luogo di culto e venerazione popolare da parte dei cittadini. Infatti, secondo la mitologia le reliquie del valoroso uomo possedevano poteri straordinari, tramandati dal mondo in cui ora si trovava l'eroe.\nNell'antica Grecia tale santuario ha la forma architettonica di una th\u00f2los dell'et\u00e0 micenea, soprattutto di quelle costruite tra il XVIII ed il XII secolo a.C.\nLa tholos ha una pianta circolare, coperta da una pseudo-cupola. Per lo pi\u00f9 questo tipo di santuario era ipogeo, cio\u00e8 costruito sottoterra o scavando attraverso un promontorio del terreno. Priva di pilastri di sostegno, era costituito da grosse pietre squadrate disposte in file circolari concentriche (e chiuse in alto da una lastra). Il corridoio di accesso \u00e8 chiamato \"dr\u00f2mos\" e dava sulla porta d'ingresso, la quale presenta due aperture centrali: una porta monolitica sormontata da una finestra triangolare.\nNelle colonie pu\u00f2 avere forma molto semplice: quello di Poseidonia (fine VI secolo a.C.) \u00e8 costituito da una semplice camera ipogea in arenaria coperta da lastroni fittili, probabilmente in origine coperta da un tumulo."}
{"id": "563699", "revid": "1543377", "url": "https://it.wikipedia.org/wiki?curid=563699", "title": "Docuverso", "text": "Termine inerente alla storia degli ipertesti, composto da \"documento\" e \"universo\", coniato da Ted Nelson (Theodor Holm Nelson) creatore del Progetto Xanadu (1965).\nCon Docuverso si intende un insieme (potenzialmente infinito) di documenti legati strettamente tra loro tramite diverse politiche. Tali politiche riguardano il documento in s\u00e9, senza scendere nel dettaglio del suo contenuto.\nQuesto concetto di biblioteca digitale si basava sull'idea della globalizzazione dell'informazione, in modo che chiunque in tutto il mondo potesse aggiungere il proprio documento e aggiungere collegamenti ad altri testi gi\u00e0 presenti.\nNel concreto questo termine non ebbe una grande diffusione, ma fu un concetto fondamentale per la nascita del World Wide Web.\nI principi del docuverso.\nIl docuverso si basa su vari principi: consultazione, annotazione e aggiornamento dei testi.\nLa navigazione in questo universo di documenti poteva avvenire in molteplici modi come ad esempio: "}
{"id": "563714", "revid": "219110", "url": "https://it.wikipedia.org/wiki?curid=563714", "title": "Canale dei Navicelli", "text": "Il canale dei Navicelli \u00e8 un canale realizzato fra il 1563 e il 1575 che collega Pisa con il porto di Livorno. Prende il nome dai cosiddetti navicelli, caratteristiche imbarcazioni toscane di modeste dimensioni, utilizzate per il trasporto di merci provenienti dalla pianura pisana, dal lago di Bientina e dall'area di Empoli, essendo l'Arno al tempo navigabile fino a porto di Mezzo.\nStoria.\nNel XVI secolo la foce dell'Arno era paludosa e interessata da forti correnti. Per tale ragione, oltre l'esigenza di collegare il nuovo porto di Livorno con la capitale Firenze per via fluviale, durante il regno di Cosimo I de' Medici fu progettato e realizzato il canale fra la porta a Mare di Pisa (di fronte al bastione Stampace e sulla riva opposta dell'Arno rispetto agli arsenali presenti nella Cittadella) e la Fortezza Vecchia di Livorno, seguendo un percorso pi\u00f9 volte modificato e che, definitivamente rettificato tra il 1920 e il 1938, ha assunto un andamento prevalentemente rettilineo, bench\u00e9 sussistano ancora alcuni tratti dismessi dell'antico percorso del XVI secolo. Progettato nel 1541, nel 1563 dalla Porta a Mare a Pisa arrivava in prossimit\u00e0 di San Piero a Grado e negli anni 1574-75 fu completato il suo tracciato piegando verso sud fino a Livorno ove sfociava presso la Fortezza Vecchia.\nLa sua escavazione cost\u00f2 solo 5.000 scudi. Fu aperto al traffico fluviale nel 1603; aveva una lunghezza di circa 22\u00a0km, 18 m di larghezza ed una profondit\u00e0 di 1,50 m.\nCostruito per il drenaggio delle acque e per comunicazione commerciale rapida tra le due citt\u00e0, i punti di accesso al canale erano sia a Pisa che a Livorno: la darsena di Pisa era caratterizzata da una costruzione detta \"sostegno\", pi\u00f9 volte oggetto di ampliamenti. Si trattava di un edificio che ospitava una cateratta ed un paranco che trasbordava le imbarcazioni, in genere navicelli, dal canale al fiume. Tale meccanismo era mosso da una ruota il cui movimento era fornito da alcuni uomini che camminavano al suo interno. \nIl suo percorso originale era tracciato partendo dalla Porta a mare di Pisa, dopo pochi metri in direzione di Quarantola, girava verso ovest e dopo essere attraversato dal Ponte a Piglieri (Saint Gobain) assumeva un andamento verso sud ovest in direzione de La Vettola, era attraversato dalla strada Livornese dal ponte S. Maria degli Angioli ed in prossimit\u00e0 di San Piero a Grado piegava decisamente verso sud e costeggiando le vaste paludi di Castagnolo e di Coltano (Padule della Ballerina, della Pantera, dello Stagno maggiore), sfociava nel fosso dell'Arnaccio, poi dopo il 1761 nella Fossa Chiara, e scendendo verso il Calambrone svoltava verso Livorno. Nella seconda met\u00e0 del XVIII secolo il tratto terminale dai ponti di Stagno fino alla localit\u00e0 di Torretta, a causa del periodico insabbiamento nella \"Paduletta\" che andava prosciugandosi, fu deviato fino alla foce del Calambrone e da qui scendendo verso sud parallelo alla costa arrivava in prossimit\u00e0 del tratto settentrionale delle mura livornesi. A Livorno, il canale fu dapprima collocato all'esterno delle fortificazioni e nel XVII secolo venne inglobato nel quartiere della Venezia Nuova, subendo alcune modifiche per la presenza delle vicine strutture militari. Il tratto finale fu poi deviato nel corso del XVIII secolo nel fosso della Fortezza Nuova nei pressi del cosiddetto \"Pontino\", che dar\u00e0 poi il nome al quartiere proto-industriale che si svilupper\u00e0 nei paraggi. \nSempre a Livorno, nella prima met\u00e0 dell'Ottocento fu costruito l'imponente edificio della Dogana d'acqua, una barriera di controllo per i navicelli che entravano nel porto franco labronico, in origine circondata da due vaste darsene.\nNel XX secolo furono realizzati tre ponti girevoli: due stradali nella frazione di Tombolo e nell'area portuale livornese e uno ferroviario tra Livorno e Calambrone, interessato dal traffico della ferrovia Pisa-Tirrenia-Livorno. Nei primi decenni del XX secolo, l'antico percorso fu in gran parte abbandonato e fu aperto il nuovo canale rettilineo, pi\u00f9 ampio e profondo, che attraversa la vasta pineta di Tombolo, mentre il vecchio Navicelli rimane solo come canale di drenaggio dell'ex padule di Stagno in gran parte bonificato e messo a cultura negli anni '20-30.\nLe principali modifiche sono state apportate a Livorno, dove la realizzazione del canale Scolmatore dell'Arno ha imposto una nuova foce in quest'ultimo prima di entrare nel porto vero e proprio, e a Pisa dove, in corrispondenza dell'attuale porto canale di Pisa (a vocazione mercantile), \u00e8 stato costruito un nuovo incile, spostato pi\u00f9 a sud rispetto alla Darsena Pisana che \u00e8 stata interrata alla fine del XX secolo, mentre un lungo tratto \u00e8 stato interrato a Livorno nel quartiere di Torretta per lasciare spazio a un ampio rettilineo stradale, con conseguente deviazione del canale in porto.\nIl canale oggi.\nAttualmente il canale, ferma restando la sorveglianza da parte dell'Ufficio dei fiumi e fossi prima e attualmente dal Consorzio 4 Basso Valdarno, \u00e8 gestito dalla societ\u00e0 pubblica Navicelli S.p.A., che si occupa di curare la logistica relativa ai diversi insediamenti industriali presenti e dello sviluppo del canale stesso.\nL'11 maggio 2019 \u00e8 stato riaperto il collegamento Arno-canale, cos\u00ec da rendere nuovamente possibile la navigazione per le imbarcazioni (anche da diporto) provenienti dal fiume. Parallelamente, \u00e8 in corso un'attivit\u00e0 di recupero dell'antico Sostegno di Pisa, la cui area \u00e8 stata, in parte, recentemente liberata dai detriti che la ricoprivano. Da pi\u00f9 parti \u00e8 stata auspicata la totale riapertura del tratto \"storico\" pisano, il cui recupero rappresenta un'ipotesi di grande interesse storico-ambientale, grazie anche alla possibilit\u00e0 di istituire un servizio di battelli turistici sul modello di molte citt\u00e0 europee.\nDal lato livornese, i programmi della pubblica amministrazione prevedono il ripristino di una parte dello spazio acqueo interno alle mura, di fronte all'ex caserma Lamarmora con l'escavazione delle due darsene preesistenti, e dell'ultimo tratto del canale, interrato alla fine del XIX secolo, in piazza del Luogo Pio (quartiere della Venezia Nuova).\nIl canale dei Navicelli, oggi classificato idrovia, \u00e8 largo 35 metri ed ha un pescaggio di 3,50 metri (calcolato mediomare), per cui vi possono navigare natanti fluviomarittimi con stazza fino a 1.200 tonnellate, lunghezza massima di 90 metri, pescaggio fino a 2,60 metri e velocit\u00e0 non superiore a 6 nodi.\nHa un andamento rettilineo per 6 miglia nautiche, da Pisa alla curva dello scolmatore dell'Arno, al quale si affianca piegando ad angolo retto verso il mare, per poi confluire nello stesso canale tra Calambrone e il porto di Livorno.\nL'accesso al mare per i natanti avviene proprio attraverso il porto labronico, lambendo quindi le banchine della Darsena Toscana e l'antica torre del Marzocco.\nDal porto, presso la centrale termoelettrica Marzocco, il canale arriva alla Dogana d'acqua, entrando nel centro di Livorno: questo tratto \u00e8 navigabile soltanto per le piccole imbarcazioni da diporto.\nTra Pisa e Livorno, lungo le sponde del canale, insistono inoltre alcuni cantieri navali e di grossa carpenteria metallica che, grazie alla vicinanza della via d'acqua, possono trasportare i grossi manufatti (serbatoi-distillatori) fino al porto di Livorno. I diversi orientamenti da parte delle amministrazioni pubbliche hanno fatto s\u00ec che cessasse qualsiasi attivit\u00e0 mercantile a favore dello sviluppo della cantieristica per la nautica da diporto.\nIl canale dei Navicelli riveste inoltre una notevole importanza strategica militare, per il fatto di attraversare la base militare di Camp Darby, a Tombolo, costituendo una componente determinante per i traffici della base."}
{"id": "563716", "revid": "267975", "url": "https://it.wikipedia.org/wiki?curid=563716", "title": "Santa Croce in Gerusalemme (titolo cardinalizio)", "text": "Il titolo cardinalizio di Santa Croce in Gerusalemme (in latino: \"Titulus Sanct\u00e6 Crucis in Hierusalem\") fu creato intorno al 600 da papa Gregorio I per rimpiazzare quello di San Nicomede in Via Nomentana che aveva soppresso. In base al catalogo di Pietro Mallio, compilato durante il pontificato di papa Alessandro III, il titolo era collegato alla Basilica di San Lorenzo fuori le mura e i suoi sacerdoti vi celebravano Messa a turno. Il titolo insiste tuttora sulla basilica fondata dall'imperatrice Elena, madre di Costantino I."}
{"id": "563718", "revid": "484362", "url": "https://it.wikipedia.org/wiki?curid=563718", "title": "Dialetto novarese", "text": "Il novarese (nuares) \u00e8 un dialetto appartenente al ramo occidentale della lingua lombarda parlato a Novara e provincia; \u00e8 caratterizzato da una forte influenza della lingua piemontese.\nCorrelazione con altri dialetti.\nNel dialetto della citt\u00e0 di Novara \u00e8 molto forte l'influenza della vicina Milano. Tuttavia, non mancano elementi riconducibili alla lingua piemontese tanto nel lessico quanto nella morfologia (es.: la desinenza \"-uma\" per la prima persona plurale sul tipo di \"mangium\" per mangiamo; nell'uscita del plurale femminile in \"-i\" come in \"doni\", \"steli\" per donne, stelle tipica del Piemonte orientale etc.). Nei comuni a sud di Novara confinanti con la Lomellina si hanno influenze dei vicini dialetti lomellino e vigevanasco.\nNelle varianti parlate in provincia invece, vi sono variazioni lessicali notevoli. Man mano che ci si sposta a ovest l'influenza piemontese diventa sempre pi\u00f9 forte, tanto che i comuni della provincia di Novara posti nella zona compresa fra il torrente Agogna e la sponda orientale del fiume Sesia sono considerati linguisticamente piemontesi. Invece, nella parte orientale della provincia compresa fra l'Agogna e le sponde occidentali del Ticino si parla un dialetto molto pi\u00f9 simile alle varianti occidentali della Lombardia.\nConfrontando il novarese con il milanese, che \u00e8 la variante principale, per tradizione e letteratura, del lombardo occidentale, troviamo le seguenti particolarit\u00e0:\nEsempi di dialetto novarese.\nUn dialugh tra un padrun e 'l s\u00f2 servitur.\nAttilio Zuccagni Orlandini, \"Raccolta di dialetti italiani con illustrazioni etnologiche\", 1864, de pag. 33 \nUna nuvela del Bucasc.\nI disi donca che int i temp del prim re 'd Cipri, dopo che Gotifr\u00e8 'd B\u00fcglion l'ha 'v\u00fc\u00fc guadagnaa la Tera Santa, gh'\u00e8 capitaa che una dona nobila 'd Guascogna, apena visitaa par divossion al S. Sepolcar, a s'\u00e8 mit\u00fc\u00fc in viagg par torn\u00e0 a c\u00e0 suva. Rivaa a Cipri, l'han ofend\u00fc\u00fc propi da vilan certi personi tristi cum\u00e8 'l pecaa mortal. Lee s'\u00e8 ben lamentada s\u00fcbit, ma niss\u00fcn gh'aveva da pud\u00e8 j\u00fct\u00e0la, e niss\u00fcn saveva gnanca consol\u00e0la int una quai manera. Alora l'ha pensaa da present\u00e0ss al re par v\u00e8gh gi\u00fcstissia, ma quaid\u00fcn gh'ha dii ch'a 'l gh'eva gnenta da f\u00e0, parch\u00e8 'l re l'era v\u00fcn cos\u00ec cativ e sensa puntili ch'a 'l fava gnenta par i altar e gnanca par l\u00fc, anca quand l'avissan ofend\u00fc\u00fc in t\u00fcti i maneri. Cula povra dona, a sent\u00ec 'sti robi ch\u00ec, l'ha perd\u00fc\u00fc s\u00fcbit la speransa da pod\u00e8 vendic\u00e0ss. Ma l'ha vors\u00fc\u00fc pij\u00e0ss al g\u00fcst da d\u00e0gh 'na lession al re par f\u00e0gh cap\u00ec 'ch l'eva propi un povr'om a pens\u00e0la in cula manera. L'\u00e8 andai donca da l\u00fc e, intant ch' la piangiva, gh'ha dii: \"Ma, neh, l\u00fc, ch'al senta cul ch'i gh'hoo voja da d\u00ecgh m\u00ec: m\u00ec son mia 'gn\u00fc\u00fc parch\u00e8 gh'abi la speransa ch'al faga un quaicuss par m\u00ec in quant a certi personi che m'han fai 'gn\u00ec rabiaa l'altar d\u00ec, parch\u00e8 i 'm disevan adree tanti br\u00fcti paroli: soo ben che l\u00fc 'l pensa mia a 'sti robi ch\u00ec. M\u00ec vorissi dom\u00e0 ch'am disissa propi dabon cuma 'l fa l\u00fc a mia 'gn\u00ec rabiaa, quand quaid\u00fcn a 's pija g\u00fcst a f\u00e0gh di dispressi; e cust parch'i podi impar\u00e0 anca m\u00ec, e sav\u00e8m regol\u00e0 p\u00fcssee ben par soport\u00e0 con pasiensa t\u00fct cul ch'i 'm fan i altar da mal\".\nAl re, che sempar l'eva stai l\u00e0 ch'al pareva gnanca ch'al f\u00fcdiss atent, t\u00fct int un moment l'\u00e8 saltaa s\u00fc cuma 's f\u00fcss disvigiaa alora, e l'ha cominciaa a f\u00e0 t\u00fct cul ch' l'eva necessari par castig\u00e0 cui balosson ch'avevan maltrataa cula povra dona, e p\u00f6 anca par l\u00fc l'ha sempar fai divers da prima, p\u00fc gnenta 'l lassava passaa da mal contra 'l s\u00f2 onor sensa castig\u00e0, cuma gh'andava, i personi ch'i 'l trib\u00fclavan int una manera o int un'altra. \nLa parabula del Fi\u00f6 Trasun (versiun muderna).\nUn \u00f2man al gh'aveva d\u00fc fi\u00f6i.\nE \u2018l p\u00fcssee giuin a gh'ha dii cunt al s\u00f2 p\u00e0: \u201cSenta pap\u00e0, d\u00e0m cul ch'am tuca!\u201d e \u2018l pap\u00e0 a gh'ha dai la s\u00f2 part.\nUn quai d\u00ec d\u00f2pu, al fi\u00f6 p\u00fcssee giuin l'\u00e8 fai s\u00fc \u2018l fag\u00f2t e l'\u00e8 \u2018ndai fin a c\u00e0 dal diaul, indua l'\u00e8 fai f\u00f2ra in goga e migoga.\nE d\u00f2pu che l\u00fc s'ha mangiaa f\u00f2ra pr\u00f2pi t\u00fct, gh'\u00e8 \u2018gn\u00fc\u00fc inta cul paes \u2018na gran caristia e l\u00fc l'\u00e8 cuminciaa a v\u00e8dla grisa e a f\u00e0 dla fam.\nE alura l'\u00e8 \u2018ndai a lavr\u00e0 par un fitaul dal post, ch'a l'ha mandaa \u2018nt la s\u00f2 cassina a c\u00fcr\u00e0 i purscee.\nL\u00fc a gh'aveva suta \u2018na sgajusa ch'l'avria mangiaa anca i giandli di purscee, ma niss\u00fcna agh na dava.\nAlura l\u00fc \u2018l gh'ha pensaa s\u00fc e s'ha dii tra da l\u00fc: \u201cE pens\u00e0 ch'i fam\u00e8j dal m\u00e8 pap\u00e0 i gh'han dal t\u00fct e m\u00ec \u2018nveci chins\u00ec i m\u00f2ri dla fam!\nSar\u00e0 m\u00e9j ch'i turni a c\u00e0 m\u00e9a e ch'i \u2018gh disi al m\u00e8 vecc: \"Pap\u00e0, i son capii d'av\u00e9 sbagliaa cuntra \u2018l Signur e cuntra da t\u00ec\"; \n\"M\u00ec i meriti p\u00fc da vess al t\u00f2 fi\u00f6; pijam a lavr\u00e0 almen \u2018me v\u00fcn di t\u00f2 manzulee\"\u201d\nAlura l'\u00e8 fai s\u00fc i s\u00f2 strasc e s'ha \u2018nviaraa par and\u00e0 a c\u00e0. L'era \u2018ncura distant ch'al s\u00f2 pap\u00e0 l'ha cugnuss\u00fc\u00fc s\u00fcbit, a gh'ha \u2018v\u00fc\u00fc cumpassion e gh'ha curs incuntra, l'ha brasciaa s\u00fc e l'ha basaa.\nAl fi\u00f6 a gh'ha dii: \u201cPap\u00e0, m\u00ec i v'h\u00f2 ufend\u00fc\u00fc, t\u00ec e \u2018l Signur; e i meriti p\u00fc da vess al t\u00f2 fi\u00f6\u201d.\nMa \u2018l pap\u00e0 s'ha miss a vus\u00e0: \u201cGent! Sgagiv! Purt\u00ec ch\u00ec la m\u00fcda p\u00fcssee bela e vist\u00ecl, mit\u00ecgh s\u00fc \u2018n bel anel e \u2018n bel para da scarpi n\u00f6vi!\nE purt\u00ec f\u00f2ra \u2018l videl p\u00fcssee grass e mass\u00ecl! Mangiuma e fasuma t\u00fcti \u2018nsema \u2018na bela festa cunt una gran paciada. \nParch\u00e8 \u2018stu fi\u00f6, che par m\u00ec l'era mort, l'\u00e8 ris\u00fcscitaa, m\u00ec l'avevi perd\u00fc\u00fc e \u2018dess l'h\u00f2 truaa \u2018ncura\u201d. E t\u00fcti i hin cuminciaa a mangi\u00e0 e bev.\nIntant, l'altar fi\u00f6, ch'l'era f\u00f2ra \u2018nt i camp, turnand a c\u00e0 l'\u00e8 sint\u00fc\u00fc t\u00fct ast\u00f9 burdel.\nL'\u00e8 fermaa \u2018n fam\u00e8j e gh'ha ciamaa cuss l'\u00e8 ch'al gh'era capitaa.\nE cul l\u00e0 a gh'ha dii: \u201cL'\u00e8 turnaa a c\u00e0 \u2018l t\u00f2 fradel e \u2018l t\u00f2 pap\u00e0 l'\u00e8 mass\u00e0 \u2018l videl p\u00fcssee grass par festegi\u00e0l\u201d.\nMa a l\u00fc a gh'ha \u2018gn\u00fc\u00fc \u2018l fut e l'\u00e8 mia vurs\u00fc\u00fc \u2018nd\u00e0 denta. Alura \u2018l s\u00f2 pap\u00e0 l'\u00e8 \u2018gn\u00fc\u00fc f\u00f2ra l\u00fc a ciam\u00e0l. \nMa l\u00fc a gh'ha rispund\u00fc\u00fc: \u201cSenta, pap\u00e0, i hin tanti ani ch'i lauri par t\u00ec e t'h\u00f2 sempar dai a tr\u00e0 in t\u00fct, e t\u00ec ti m'hee mai dai gnanca \u2018n cravin par pud\u00e9 mangi\u00e0mal insema ai m\u00e8 amis\nE \u2018pena \u2018l t\u00f2 fi\u00f6, ch'a n'ha fai pegg che Bartold e s'ha mangiaa f\u00f2ra t\u00fct cunt i batuni l'\u00e8 turnaa \u2018ndrera, t\u00ec ti gh'heet massaa \u2018l p\u00fcssee bel videl dla stala!\u201d\nE l\u00fc a gh'ha dii: \u201cCar al m\u00e8 fi\u00f6, dam da tr\u00e0, t\u00ec ti seet sempar astai \u2018nsema a m\u00ec, e t\u00fct cul ch'al gh'\u00e8 ch\u00ec l'\u00e8 t\u00f2.\nA \u2018s duveva ben f\u00e0gh festa par vess cuntent, parch\u00e8 \u2018l t\u00f2 fradel par m\u00ec l'era mort e l'\u00e8 turnaa a viv, a s'era perd\u00fc\u00fc e a l'\u00e8 stai ritruvaa\u201d. \n\"(Carlo Turri, \"Grammatica del dialetto novarese\u201d, pag. 219-220)\""}
{"id": "563719", "revid": "2039709", "url": "https://it.wikipedia.org/wiki?curid=563719", "title": "Saldatura TIG", "text": "La saldatura TIG (Tungsten Inert Gas\") o GTAW (Gas Tungsten Arc Welding\"), secondo la terminologia AWS, \u00e8 un procedimento di saldatura ad arco con \"elettrodo infusibile\" (di tungsteno), sotto protezione di gas inerte, che pu\u00f2 essere eseguito con o senza metallo di apporto. La saldatura TIG \u00e8 uno dei metodi pi\u00f9 diffusi, fornisce giunti di elevata qualit\u00e0, ma richiede operatori altamente specializzati. Questa tecnologia di saldatura fu sviluppata inizialmente per l'industria aeronautica nel corso della seconda guerra mondiale per sostituire sugli aerei i rivetti con saldature(molto pi\u00f9 leggere a parit\u00e0 di resistenza).\nLinee generali del procedimento.\nIl procedimento si basa su una \"torcia\" in cui \u00e8 inserito l'elettrodo in tungsteno, attorno a cui fluisce il gas di protezione che, attraverso un \"bocchello\" di materiale ceramico, \u00e8 portato sul bagno di fusione. L'operatore muove la torcia lungo il giunto per spostare il bagno di fusione, posizionando l'elettrodo infusibile di tungsteno a una distanza massima di qualche millimetro e mantenendo stabile tale distanza. Si deve assolutamente evitare che l'elettrodo entri in contatto diretto con il pezzo da saldare, altrimenti la bacchetta di tungsteno si \"attacca\" al giunto e si interrompe la saldatura. Nel caso che sia richiesto materiale d'apporto, contemporaneamente si sposta la \"bacchetta\" del materiale in modo tale da tenerla costantemente con l'estremit\u00e0 entro l'arco e comunque sotto la protezione del gas. L'attrezzatura per effettuare una saldatura TIG, quindi, \u00e8 composta da:\nEsiste anche la saldatura TAG, poco utilizzata dalle industrie per il suo costo molto alto.\nUno dei principali vantaggi di questa tecnologia \u00e8 che l'apporto di materiale nel bagno di saldatura \u00e8 indipendente dall'apporto termico nella saldatura, a differenza di quanto accade nelle saldature a filo o a elettrodo consumabile. Questo procedimento pu\u00f2 essere automatizzato: sotto questo aspetto \u00e8 largamente usato per la produzione di tubi saldati partendo da nastro metallico e per la saldatura dei tubi alle piastre tubiere degli scambiatori di calore.\nIl procedimento TIG \u00e8 particolarmente indicato quando devono essere saldati piccoli spessori di materiale, a partire da pochi decimi di millimetro, tuttavia non \u00e8 possibile saldare spessori superiori a qualche millimetro (2~3\u00a0mm per gli acciai) con una singola passata (perci\u00f2, in generale, non si usa per saldare spessori superiori a 5~6\u00a0mm). Quindi, considerando la bassa produttivit\u00e0, spesso viene usato per effettuare la prima passata di un giunto, mentre il riempimento viene effettuato successivamente con procedimenti a produttivit\u00e0 pi\u00f9 elevata. Date le sue caratteristiche, il procedimento pu\u00f2 essere utilizzato in qualsiasi posizione e pu\u00f2 essere usato per saldature continue o per saldature a punti. Non \u00e8 consigliabile l'uso di questo procedimento in luoghi aperti, dato che anche un vento leggero pu\u00f2 disperdere il gas di protezione.\nLa saldatura TIG \u00e8 impiegata anche in ambito iperbarico, per la realizzazione di saldature subacquee con l'ausilio di apposite camere/bolle di saldatura riempite di miscele gassose a base di elio.\nGli elettrodi.\nGli elettrodi, dovendo essere di un materiale capace di resistere alle temperature dell'arco elettrico, sono, ormai da molti anni, solo in tungsteno o sue leghe. Ai primordi di questa tecnologia (anni quaranta) venivano usati anche elettrodi di grafite. Il tungsteno, oltre ad avere caratteristiche termiche e meccaniche migliori, \u00e8 preferito per il suo elevato potere termoelettrico (capacit\u00e0 di emettere elettroni ad elevata temperatura), che stabilizza l'arco. Al contempo, per\u00f2, il tungsteno \u00e8 molto fragile e una caduta accidentale dalla mano dell'operatore pu\u00f2 provocare una rottura dell'elettrodo in due o pi\u00f9 pezzi. Per aumentare il potere termoelettrico del W, talvolta gli elettrodi sono legati con piccole percentuali (1-2%, alcuni 4%) di ossido di Th (elettrodi toriati), o, per ridurre i rischi dovuti alla radioattivit\u00e0 del torio, con ossidi di terre rare (La, Ce, Y, Zr).\nGli elettrodi possono essere trovati in commercio in diversi diametri da 0,25 a 6,4\u00a0mm. In genere sono utilizzati in corrente continua (cc), polarit\u00e0 diretta (pd), cio\u00e8 con il polo positivo sul pezzo. L'uso della polarit\u00e0 inversa (pi), cio\u00e8 con il polo negativo sul pezzo, \u00e8 utilizzato per la saldatura di metalli leggeri (Al e Mg) o quando \u00e8 importante la stabilit\u00e0 dell'arco. Tuttavia, dato che la ccpi fornisce meno energia al bagno, quindi richiede correnti d'arco pi\u00f9 elevate, spesso \u00e8 preferibile sostituirla con la saldatura in corrente alternata (ca), che pu\u00f2 essere simmetrica o dissimmetrica.\nL'elettrodo, prima di essere utilizzato in ccpd, deve essere affilato perch\u00e9 la punta assuma una forma conica, con un'altezza del cono circa 1,5 volte il diametro: in questo modo si aumenta la sua capacit\u00e0 di emettere elettroni e si indirizza pi\u00f9 facilmente questi ultimi sul punto che si vuole saldare, quindi si ottiene un buon riscaldamento del bagno anche con correnti relativamente basse. Invece in ccpi si deve tendere a far assumere all'elettrodo una forma piatta (e, naturalmente, per questi usi si evita di usare elettrodi toriati), proprio per limitare l'emissione di elettroni, che richiederebbero una maggiore tensione a parit\u00e0 di corrente d'arco.\nI gas di protezione.\nGeneralmente il gas di protezione viene immesso su entrambe le facce del giunto (naturalmente se questo \u00e8 accessibile su entrambi i lati), mentre sulla faccia dove si trova il bagno (al dritto) il gas \u00e8 portato direttamente dalla torcia, sull'altra faccia (al rovescio) viene insufflato in condizioni controllate, in modo da assicurare una protezione dall'ossidazione anche alla radice della saldatura.\nI gas usati pi\u00f9 comunemente sono Ar o He, usati separatamente o in miscele. In alcune applicazioni speciali vengono usate miscele di Ar con H. In genere si preferisce Ar puro alle altre soluzioni, per i seguenti vantaggi:\nL'elio viene utilizzato per la saldatura di lamiere di forte spessore (maggiore conducibilit\u00e0 termica, quindi maggiore penetrazione), viene usato in miscela con l'argon per bilanciare le caratteristiche dei due gas.\nL'uso di idrogeno in miscela con l'argon \u00e8 limitato agli acciai austenitici ed alle leghe a base di Nichel, a causa dei danni metallurgici che potrebbe portare agli acciai ferritici (cricche a freddo). Il limite pratico di concentrazione dell'idrogeno nell'argon \u00e8 di circa l'8%, anche se sono state usate miscele con 1/3 idrogeno e 2/3 argon. La presenza di idrogeno nel gas di protezione aumenta l'energia trasferita dall'arco nel materiale da saldare, inoltre l'idrogeno agisce come materiale riducente, inibendo la formazione di ossidi e quindi lasciando superfici di saldatura molto pulite. Per questi motivi viene usato (quasi esclusivamente in saldatura automatica) per saldatura di tubi per impianti chimici o nucleari o di tubi a piastre tubiere.\nLe portate di gas di protezione devono essere stabilite dal tecnico di saldatura, basandosi soprattutto sulla propria esperienza e su prove finalizzate al particolare lavoro ed alla particolare geometria.\nDifetti tipici della saldatura TIG.\nDifetto tipico di questa tecnologia, e non riportabile ad altre tecnologie, sono le inclusioni di tungsteno. L'arco deve sempre scoccare fra l'elettrodo di W ed il bagno, ma pu\u00f2 succedere che, per un motivo qualsiasi, l'elettrodo venga a contatto con il bagno. In questo caso l'elettrodo pu\u00f2 frammentarsi, rilasciando nel bagno delle schegge di W (\u00d8 &lt; 1\u00a0mm). Queste schegge hanno, di solito, una forma prismatica, con bordi fortemente angolati: ci\u00f2 significa che sono inneschi per rotture fragili nella struttura del materiale saldato. Per evitare questi difetti \u00e8 necessario un accurato addestramento dell'operatore.\nUn difetto relativamente frequente nelle saldature TIG \u00e8 la mancanza di protezione che pu\u00f2 essere sia al dritto sia al rovescio. La mancanza di protezione si manifesta come \"fioriture\", cio\u00e8 con spot circolari ossidati sul materiale. Questi difetti possono essere evitati effettuando prove appropriate prima di effettuare la saldatura.\nAltri difetti riscontrabili in queste saldature sono porosit\u00e0, mancanze di fusione o cricche: tali difetti devono essere evitati effettuando accurate prove di qualifica del procedimento."}
{"id": "563725", "revid": "79682", "url": "https://it.wikipedia.org/wiki?curid=563725", "title": "Dialetto Novarese", "text": ""}
{"id": "563727", "revid": "125858212", "url": "https://it.wikipedia.org/wiki?curid=563727", "title": "Alessia Fabiani", "text": "Biografia.\nCarriera.\nDa bambina partecipa alla sit-com \"Orazio\" nella quale interpreta la figlia dei protagonisti, Maurizio Costanzo e Simona Izzo (in seguito sostituita da Emanuela Giordano). Nel 1994 inizia a lavorare nel mondo della moda e della televisione dopo aver vinto l'edizione di quell'anno di \"Bellissima\" (concorso di bellezza prodotto da Mediaset in contrapposizione a Miss Italia, allora trasmesso dalla Rai). La vittoria al concorso le permette di condurre l'edizione 1995 in coppia con Alberto Castagna e di partecipare a diverse trasmissioni sulla moda sempre per le reti Mediaset. Nel 1997 \u00e8 stata una delle \"letterate\" del programma \"Il gatto e la volpe\", condotto da Paolo Bonolis. Nel 1999 canta con i Velvet 99 una cover del brano \"These Boots Are Made for Walkin\"'. La grande notoriet\u00e0 tra il pubblico televisivo giunge nel 1999, quando entra a far parte del cast di \"Passaparola\" con Gerry Scotti, dove rimane fino al 2003.\nNel giugno 2000, insieme ad altre ex vincitrici del concorso di bellezza \"Bellissima\", affianca Gerry Scotti su Canale 5 nella conduzione di \"Bellissima d'Italia\". Nello stesso anno ha una piccola parte nel film \"Giorni dispari\", di Dominick Tambasco. Nel 2003 \u00e8 la nuova tronista di Uomini e Donne e in seguito debutta come attrice a teatro, come protagonista insieme a Nadia Rinaldi del musical \"Finalmente mi sposo\", per la regia di Marco Lapi. Nello stesso anno \u00e8 protagonista del calendario sexy del mensile \"Maxim\", realizzato dal fotografo Roberto Rocco e nell'anno seguente \u00e8 nuovamente la protagonista senza veli del calendario di Controcampo insieme a Mascia Ferri.Partecipa come concorrente insieme alla collega ed ex-letterina Alessia Mancini al variet\u00e0 \"La sai l'ultima? VIP\". Nel 2005 \u00e8 inviata per la trasmissione \"Lucignolo\" e, con Alessia Ventura, Mascia Ferri e Giada De Blanck, \u00e8 inviata in Spagna per il docu-reality di Italia 1 \"On the Road\".\nNello stesso anno affianca alla conduzione Massimo De Luca in \"Pressing Champions League\" e posa per il calendario Fapim 2006 realizzato dal fotografo Gaetano Mansi , anno in cui partecipa al reality show La fattoria, venendo eliminata nel corso della nona puntata con il 65% dei voti. Nella stagione televisiva 2006/2007 lavora come showgirl nella trasmissione \"Guida al campionato\" in onda su Italia 1 ed effettua una breve apparizione nel film TV \"Piper\" di Carlo Vanzina. Ha anche condotto su Italia 1 il quiz-game \"Camerino virtuale - The Box Game\". Nel 2008 si laurea in Scienze dei Beni Culturali all'Universit\u00e0 degli Studi di Milano, con una tesi intitolata \"Sergiei Diaghilev e la nascita dei Ballets Russes\".\nDal 2013 si dedica prevalentemente al teatro, prendendo parte come attrice a diversi spettacoli.\nGestisce inoltre un proprio blog di moda su Internet. Il 9 aprile 2016 viene premiata al Festival di Avezzano col \"Premio Civilt\u00e0 dei Marsi\" per l'attivit\u00e0 di attrice teatrale. Nel 2018 \u00e8 nel cast del film \"Loro\" di Paolo Sorrentino.\nVita privata.\nNei primi anni 2000 la Fabiani ha avuto una relazione con Francesco Maria Oppini, figlio dell'attore Franco Oppini e Alba Parietti.\n\u00c8 stata sposata con l'imprenditore Fabrizio Cherubini, da cui si \u00e8 separata nel 2017. Dall'unione il 3 novembre 2012 sono nati due gemelli, un maschio e una femmina, Kim e Keira.\nControversie.\nIl 25 giugno 2007 \u00e8 stata iscritta, con A\u00edda Y\u00e9spica e Ana Laura Ribas, dal PM Frank Di Maio nel registro delle notizie di reato per favoreggiamento e false dichiarazioni al pubblico ministero nell'inchiesta di Vallettopoli; la vicenda si \u00e8 conclusa definitivamente con lo stralcio e con l'archiviazione delle posizioni di Y\u00e9spica, Fabiani e Ribas.\nNel 2012 \u00e8 stata coinvolta inconsapevolmente in una rissa in provincia di Verona durante l'inaugurazione di un locale. Secondo il titolare del locale stesso per questioni legate alla cessione di cocaina.\nNel 2019 \u00e8 nuovamente rimasta coinvolta, senza la contestazione a suo carico di alcun reato ma esclusivamente come \"cliente\", nell'ambito dell'inchiesta sul traffico di droga da parte del noto clan romano dei Casamonica."}
{"id": "563731", "revid": "23629", "url": "https://it.wikipedia.org/wiki?curid=563731", "title": "Domani Smetto", "text": ""}
{"id": "563733", "revid": "436907", "url": "https://it.wikipedia.org/wiki?curid=563733", "title": "Actual Fantasy", "text": "Actual Fantasy \u00e8 il secondo album in studio del gruppo musicale olandese Ayreon, pubblicato nel 1996 dalla Transmission Records."}
{"id": "563734", "revid": "767487", "url": "https://it.wikipedia.org/wiki?curid=563734", "title": "Ambeon", "text": "Gli Ambeon sono stati un gruppo musicale olandese fondato nel 2001 dal compositore e polistrumentista Arjen Anthony Lucassen insieme alla cantante Astrid van der Veen.\nStoria del gruppo.\nNel 2000 Lucassen, con la pubblicazione della raccolta \"Ayreonauts Only\" del progetto Ayreon, ha rivelato la nascita degli Ambeon e reso disponibile per l'ascolto il brano \"Cold Metal\", estratto successivamente come singolo.\nLa scelta del titolo deriva dalla volont\u00e0 di unire la musica d'ambiente alle sonorit\u00e0 tipiche delle pubblicazioni degli Ayreon. Ci\u00f2 viene reso evidente nel 2001 con la pubblicazione dell'album in studio \"Fate of a Dreamer\", la cui musica riprende parti di alcuni brani contenute negli album del progetto Ayreon con nuovi testi scritti da van der Veen.\nNel 2011 Lucassen ha ripreso in mano il progetto per pubblicare nuovamente \"Fate of a Dreamer\" in formato doppio CD."}
{"id": "563744", "revid": "436907", "url": "https://it.wikipedia.org/wiki?curid=563744", "title": "The Final Experiment", "text": "The Final Experiment \u00e8 il primo album in studio del gruppo musicale olandese Ayreon, pubblicato il 27 ottobre 1995 dalla Transmission Records.\nDescrizione.\nL'album racconta la storia di un menestrello cieco chiamato Ayreon vissuto nel VI secolo in Gran Bretagna. Il racconto ha inizio quando Ayreon in sogno capta un messaggio proveniente dal futuro e precisamente dall'anno 2084. In quel periodo, l'umanit\u00e0 ha avviato un processo irreversibile di autodistruzione ed alcuni scienziati sviluppano un programma chiamato \"Time Telepathy\" in grado di spedire dei messaggi a ritroso nel tempo. Cos\u00ec spediscono un messaggio in modo che qualcuno possa fermare od ostacolare in qualche modo questo processo di autodistruzione. Ayreon, grazie o a causa della sua cecit\u00e0, nel corso della sua vita svilupp\u00f2 un sesto senso che gli permise di captare questo messaggio. La sua missione \u00e8 avvertire l'umanit\u00e0 degli eventi futuri che sarebbero conseguiti. La situazione non sar\u00e0 cos\u00ec semplice. Riuscir\u00e0 Ayreon a convincere il mago Merlino ad agire per evitare la fine del genere umano?\nPromozione.\nIl disco \u00e8 stato pubblicato nel 1995 dalla Transmission Records con il titolo \"Ayreon: The Final Experiment\", senza alcun nome di gruppo musicale associato. Successivamente l'etichetta sugger\u00ec a Arjen Anthony Lucassen che il nome Ayreon si sarebbe potuto utilizzare per le successive pubblicazioni simili all'album.\nNel 2005, in occasione del decimo anniversario dell'album, Lucassen riun\u00ec alcuni musicisti, cantanti e strumentisti interessati a registrare una versione semi-acustica dell'album d'esordio. Usc\u00ec cos\u00ec, sotto la Inside Out Music, l'edizione speciale di \"The Final Experiment\" Il primo CD racchiude la versione originale dell'album, mentre il secondo contiene le versioni inedite di alcuni brani del primo CD, ma interpretate da altri cantanti e suonate parzialmente con strumenti acustici."}
{"id": "563745", "revid": "1318658", "url": "https://it.wikipedia.org/wiki?curid=563745", "title": "Cimitero di Montparnasse", "text": "Il cimitero di Montparnasse /m\u00f5.pa\u0281.'nas/ \u00e8 un cimitero parigino situato nel XIV \"arrondissement\".\nStoria.\nNel XIX secolo l'idea che le sepolture in chiesa fossero pericolose per l'igiene pubblica era divenuta di dominio comune e a Parigi furono creati, al di fuori delle mura cittadine, il cimitero di Montmartre a nord, il cimitero di P\u00e8re-Lachaise a est, e il cimitero di Montparnasse a sud, mentre nel centro della citt\u00e0 fu creato il cimitero di Passy.\nIl terreno di Montparnasse era in realt\u00e0 un'altura artificiale nata da una discarica pubblica di pietrisco. Vi sorgevano un tempo tre antiche fattorie appartenenti ad istituzioni caritatevoli (\"Hotel Dieu\" e \"Fr\u00e8res de la Charit\u00e9\"), e anche un mulino a vento (ancora visibile, ma senza le ali).\nCon la rivoluzione francese i terreni degli ordini religiosi vennero confiscati, e a Montparnasse cominciarono ad essere seppelliti i poveri che morivano negli ospedali, quelli che nessuno reclamava.\nAll'inizio del XIX secolo Nicolas Frochot, prefetto del Dipartimento della Senna (cio\u00e8 prefetto di Parigi), acquis\u00ec circa 10 ettari di questi terreni per installarvi uno dei 3 cimiteri fuori le mura della citt\u00e0 di allora. La prima inumazione ebbe luogo il 25 luglio 1824.\nCon l'ampliamento del territorio parigino voluto da Napoleone III nel 1860 il cimitero di Montparnasse fin\u00ec poi per essere compreso nella citt\u00e0.\nIl cimitero conta oggi circa tombe, e accoglie un migliaio di nuove salme l'anno.\nCon i suoi 19 ettari e alberi, Montparnasse \u00e8 anche uno dei pi\u00f9 importanti spazi verdi della citt\u00e0. Le essenze prevalenti sono il tiglio, la sofora, la tuia, l'acero, il frassino e le conifere. "}
{"id": "563753", "revid": "124152625", "url": "https://it.wikipedia.org/wiki?curid=563753", "title": "Cimitero di Montmartre", "text": "Il cimitero del Nord (in francese cimeti\u00e8re du Nord), viene comunemente chiamato cimitero di Montmartre /m\u00f5.'ma\u0281.t\u0281(\u0259)/.\nStoria.\nIn seguito alla ristrutturazione del quartiere di Montmartre tra il 1818 e il 1824, fu aperto il 1\u00ba gennaio 1825. Il cimitero di Montmartre \u00e8 situato al n\u00b0 20 di avenue Rachel, nel XVIII arrondissement e precisamente al di sotto del livello della via, nell'area delle antiche cave di Montmartre, famose per il gesso utilizzato in vasta scala nella capitale. In queste cave abbandonate, durante la Rivoluzione francese, vennero gettati i corpi delle vittime (anche delle Guardie svizzere che intervenute per impedire l'arresto della famiglia reale furono massacrate alle Tuileries il 10 agosto 1792) in fosse comuni e ben presto anche i corpi di molti parigini che non potevano pi\u00f9 essere portati nei cimiteri all'interno delle mura della capitale.\nLe autorit\u00e0 locali avevano proibito la sepoltura in questi cimiteri dopo la chiusura, nel 1780, del cimitero degli Innocenti (francese: \"cimeti\u00e8re des Innocents\"), per ragioni di igiene e per le esalazioni tossiche provenienti dalle fosse comuni.\nFurono quindi creati nuovi cimiteri, e non pi\u00f9 depositi di cadaveri, fuori citt\u00e0: cimitero di Montmartre a nord, cimitero di P\u00e8re-Lachaise a est, cimitero di Passy a ovest e il cimitero di Montparnasse a sud.\nIl cimitero di Montmartre conta pi\u00f9 di 20.000 concessioni e circa 500 persone vi sono inumate ogni anno."}
{"id": "563755", "revid": "729019", "url": "https://it.wikipedia.org/wiki?curid=563755", "title": "Grande ritirata", "text": "La Grande ritirata \u00e8 il nome dato alla lenta ritirata alleata che port\u00f2 il fronte sino alla Marna agli inizi della Prima guerra mondiale; ebbe avvio con la vittoria tedesca alla battaglia di Mons del 23 agosto 1914, e si concluse il 12 settembre con la fine della Prima battaglia della Marna.\nLe Cateau.\nGli Alleati, premuti da vicino dai tedeschi, che mettevano in pratica il Piano Schlieffen, lasciarono Mons, quindi Maubeuge (che cadde in mano dei tedeschi solo il 7 settembre dopo un assedio), per attestarsi a Le Cateau.\nIl 25 agosto il comandante Horace Smith-Dorrien ordin\u00f2 al II Corpo d'armata britannico di interrompere la ritirata e combattere; le condizioni di affaticamento delle sue truppe lo convinsero che sia psicologicamente che tatticamente era indicato un combattimento statico.\nFortunatamente per Smith-Dorrien solo tre divisioni della 1\u00aa Armata tedesca erano pronte al combattimento, e lo stesso comandante, Alexander von Kluck, troppo distante per intervenire.\nGli Alleati stabilirono una linea difensiva attorno alla citt\u00e0 e si prepararono per l'inevitabile attacco. La mattina del 26 agosto i tedeschi lanciarono un pesante assalto alle posizioni britanniche, che ben presto iniziarono a cedere sul fianco sinistro. Le linee alleate furono tenute insieme solo dall'arrivo della cavalleria francese.\nIl comandante in capo della BEF John French, che aveva espressamente ordinato il pomeriggio del 25 agosto di continuare la ritirata, nonostante il relativo successo dell'azione censur\u00f2 la decisione del suo subordinato. Sorse una controversia tra i due che port\u00f2 alla rimozione dal comando di Smith-Dorrien col pretesto di motivi di salute.\nLa notte la ritirata prosegu\u00ec su San Quintino. Dei 40.000 uomini che gli Alleati schierarono a Le Cateau, 7.812 rimasero feriti, uccisi o prigionieri. Diversi reggimenti britannici scomparvero del tutto dai ruoli, e furono perduti 38 pezzi di artiglieria.\nSebbene alcuni dei caduti abbiano una tomba conosciuta, tutti sono commemorati al Monumento ai caduti di La Fert\u00e9-sous-Jouarre.\nSaint-Quentin.\nCon una ritirata in atto su tutto il fronte, il comandante in capo delle forze francesi, Joseph Joffre, decise di trattenere i tedeschi lanciando un contrattacco, da affidare alla 5\u00aa Armata di Charles Lanrezac.\nIl 29 agosto la 5\u00aa Armata attacc\u00f2 Saint-Quentin con tutte le forze disponibili. A causa degli ordini trovati addosso ad un ufficiale francese catturato, Karl von B\u00fclow, comandante della 2\u00aa Armata tedesca, era gi\u00e0 al corrente della controffensiva, ed ebbe il tempo di prendere provvedimenti. Gli attacchi contro la citt\u00e0 da parte del XVIII Corpo d'armata francese incontrarono una forte resistenza e non ebbero successo, ma sulla destra il I Corpo d'armata guidato da Franchet d'Esperey ebbe miglior fortuna e respinse alcune delle unit\u00e0 scelte di von B\u00fclow. Il giorno successivo la ritirata riprese, ma i tedeschi non incalzavano pi\u00f9 da vicino.\nLa Marna.\nLa ritirata alleata termin\u00f2 infine sulla Marna, dove si combatt\u00e9 per la difesa di Parigi, dal 5 al 12 settembre 1914, in quello che si rivel\u00f2 il principale punto di svolta della guerra.\nIl generale John French, comandante della BEF, prese a pianificare una ritirata del contingente britannico sino ai porti della Manica, mentre il governatore militare di Parigi, Joseph Simon Gallieni, fu incaricato della difesa della citt\u00e0; Gallieni intendeva organizzare le truppe francesi ed inglesi, insieme, per opporsi all'avanzata tedesca, cos\u00ec dopo essersi consultato con Lord Kitchener, Gallieni ottenne che French non si ritirasse.\nIl piano di Gallieni era molto semplice: tutte le unit\u00e0 alleate avrebbero contrattaccato lungo la Marna, con la speranza di arrestare l'avanzata tedesca. Nel frattempo si sarebbero inviate truppe di riserva a minacciare i fianchi del nemico. La sera del 5 settembre la battaglia inizi\u00f2 con la 6\u00aa Armata francese del generale Maunoury che cozz\u00f2 con l'avanguardia della 1\u00aa Armata tedesca di von Kluck.\nI britannici non entrarono in battaglia prima del 9 settembre, fino a che von Kluck commise un grosso errore tattico, ordinando l'inseguimento della 6a Armata in rotta; cos\u00ec facendo apr\u00ec una breccia di molti chilometri fra la propria armata e la 2a di von B\u00fclow, varco in cui si insinuarono i tre corpi d'Armata di fanteria della BEF e due divisioni di cavalleria, e l'intera 5\u00aa Armata francese.\nIl capo di Stato maggiore tedesco, Helmuth von Moltke ebbe un crollo nervoso all'apprendere del pericolo corso dalle due armate; entrambe dovettero ritirarsi sull'Aisne e riordinarsi. Si dice che von Moltke abbia riportato il fatto al Kaiser con le parole: \u00abMaest\u00e0, abbiamo perso la guerra\u00bb.\nLa Prima battaglia dell'Aisne.\nQuando i tedeschi giunsero sull'Aisne ricevettero rinforzi dalla 7\u00aa Armata comandata da Josias von Heeringen, e scavarono posizioni difensive sulla riva settentrionale del fiume, con le difese principali basate sulla cresta dello Chemin des Dames.\nArrivando, il 13 settembre, la 5\u00aa e la 6\u00aa Armata francese, supportate dalla BEF, si lanciarono all'assalto, e cos\u00ec pure i giorni successivi, ma i contrattacchi tedeschi, supportati da mitragliatrici ed artiglieria, tennero al palo gli Alleati.\nI combattimenti cessarono il 28 settembre, quando divenne chiaro ad entrambe le parti che\nla situazione non si sarebbe risolta con un attacco frontale; inoltre i francesi erano sotto pressione a Reims.\nPrese il via quindi una serie di manovre di aggiramento reciproco (la \"Corsa al mare\"), iniziata dal comandante in capo francese, Joseph Joffre, che mosse le sue forze verso nord e verso ovest con lo scopo di attaccare il fianco destro tedesco a Noyon."}
{"id": "563758", "revid": "767487", "url": "https://it.wikipedia.org/wiki?curid=563758", "title": "Ayreonauts Only", "text": "Ayreonauts Only \u00e8 la prima raccolta del gruppo musicale olandese Ayreon, pubblicato nel 2000 dalla Transmission Records.\nIl disco.\nCome deducibile dal titolo, questo album \u00e8 stato realizzato da Arjen Anthony Lucassen per i fan del gruppo e contiene una raccolta di demo e versioni inedite di alcuni brani originariamente inseriti negli album precedenti.\nInoltre, l'ultimo brano \"Cold Metal\" \u00e8 un'anticipazione di un progetto fondato da Lucassen in quel periodo, gli Ambeon."}
{"id": "563760", "revid": "1821847", "url": "https://it.wikipedia.org/wiki?curid=563760", "title": "Les Temps Modernes", "text": "Les Temps Modernes (Tempi moderni) \u00e8 una rivista politica, letteraria e filosofica francese, diretta fino al 2018 da Claude Lanzmann.\nStoria.\nIl comitato direttivo fu fondato nel 1944 ed era composto da Raymond Aron, Simone de Beauvoir, Michel Leiris, Maurice Merleau-Ponty, Albert Ollivier, Jean Paulhan e Jean-Paul Sartre. Andr\u00e9 Malraux e Albert Camus, per ragioni differenti, rifiutarono di parteciparvi.\nIl primo numero (ottobre 1945) fu pubblicato da Gallimard, che stamper\u00e0 la rivista fino a dicembre 1948. Da gennaio 1949 a settembre 1965 la rivista pass\u00f2 alle edizioni Julliard, quindi (da ottobre 1965 a marzo 1985) presso le Presses d'aujourd'hui per tornare alle edizioni Gallimard da aprile 1985.\nRappresentante del desiderio di \"engagement\", o impegno sociale, unito ai temi dell'esistenzialismo francese, la rivista, nel secondo dopoguerra, fu vicina al Partito Comunista Francese (PCF), cosa che port\u00f2 Merleau-Ponty ad allontanarsi nel 1953 (anche Raymond Aron prefer\u00ec sottrarsi quasi subito, preferendo scrivere su \"Le Figaro\").\nIl suo momento di maggior lettura fu negli anni sessanta del XX secolo, quando aveva circa ventimila abbonati e appoggi\u00f2 il FLN algerino.\nTra le sue firme pi\u00f9 note ci sono state anche quelle di Ren\u00e9 \u00c9tiemble, David Rousset, Jean Genet, Raymond Queneau, Francis Ponge, Jacques-Laurent Bost e Nathalie Sarraute, ma vi apparvero anche opere e interventi di Richard Wright, Boris Vian, James Agee, Alberto Moravia, Carlo Levi e Samuel Beckett.\nNel 1996 festeggi\u00f2 il cinquantenario con un dossier speciale (n.\u00a0587). Tra i numeri tematici recenti quelli sul femminismo (n.\u00a0593, 1997), sulla letteratura noir (n.\u00a0595, 1997), su Georges Bataille (n.\u00a0602, 1999), Claude L\u00e9vi-Strauss (n.\u00a0628, 2004), Frantz Fanon (n.\u00a0635, 2006), sull'eredit\u00e0 di Simone de Beauvoir (n.\u00a0647, 2008), su Franco Basaglia (n.\u00a0668, 2012) o su Jacques Derrida (n.\u00a0669, 2012).\nComitato di redazione.\nA inizio 2013 il comitato di redazione \u00e8 composto da Bernard Cuau, Roger Dadoun, Michel Deguy, Jean-Fran\u00e7ois Louette, Michel Kail, Jean Khalfa, Jean Pouillon, Robert Redeker, J.C. Szurek e Emmanuel Wallon."}
{"id": "563762", "revid": "14480", "url": "https://it.wikipedia.org/wiki?curid=563762", "title": "Customer Care Framework", "text": ""}
{"id": "563767", "revid": "6923", "url": "https://it.wikipedia.org/wiki?curid=563767", "title": "Voivodato di Bydgoszcz", "text": "Il voivodato di Bydgoszcz \u00e8 stato un'unit\u00e0 di divisione amministrativa e governo locale della Polonia esistito dal 1946 fino al 1998, con diversa estensione nei due periodi 1946-1975 e 1975-1998.\n1946 - 1975.\nIl voivodato di Bydgoszcz era inizialmente chiamato voivodato di Pomerania, e fu creato dalla parte meridionale del voivodato della Pomerania pre-bellico. Fu sostituito nel 1975 dal voivodato di Bydgoszcz (ridotto), voivodato di Toru\u0144 e dal voivodato di W\u0142oc\u0142awek.\nLa capitale era Bydgoszcz.\nDistretti nel 1946.\nNuove contee stabilite nel 1975:\nDistretti aboliti:\n1975 - 1998.\nIl voivodato di Bydgoszcz fu reistituito nel 1975 ridotto rispetto al precedente omonimo e fu sostituito nel 1998 dal voivodato della Cuiavia-Pomerania.\nLa capitale era Bydgoszcz"}
{"id": "563772", "revid": "767487", "url": "https://it.wikipedia.org/wiki?curid=563772", "title": "Ed O'Brien", "text": "Suona la chitarra, le percussioni, e spesso aiuta Thom Yorke nelle armonie vocali. Ed \u00e8 conosciuto per la sua ampia collezione di effetti per chitarra, che sono importanti per la creazione del suono inconfondibile dei Radiohead. Sebbene nei primi album avesse principalmente il ruolo di chitarrista ritmico, la migrazione dei Radiohead al di l\u00e0 del rock alternativo spesso ha visto l'altro chitarrista del gruppo, Jonny Greenwood, essere chiamato a suonare la tastiera, il sintetizzatore modulare e l'Ondes Martenot, spostando cos\u00ec Ed al ruolo di chitarrista principale.\n\u00c8 un chitarrista autodidatta, ma ha preso lezioni di batteria ed \u00e8 un abile batterista. \u00c8 stato inizialmente invitato nel gruppo da Thom Yorke per la sua somiglianza con Morrissey.\nSebbene Ed non scriva alcuna delle canzoni, contribuisce aggiungendo le sue parti di chitarra ed i suoi vocalizzi alla musica che Thom e Jonny hanno arrangiato.\n\u00c8 sposato con Susan ed ha un figlio, Salvador, che \u00e8 nato nel gennaio del 2004.\n\u00c8 un fumatore di marijuana dichiarato, ed \u00e8 un sostenitore della campagna per la riclassificazione della cannabis. Malgrado la politica della band del \"Nessuna droga durante le registrazioni\", Ed ha detto di aver registrato \"Pablo Honey\" e \"The Bends\" sotto effetto di stupefacenti. Nel documentario Meeting People Is Easy, \u00e8 stato visto rollare uno spinello, mentre ai Brit awards, nel 2001, Ed ha parlato apertamente riguardo al suo uso di funghi allucinogeni affermando di essere stato, insieme al bassista dei Radiohead Colin Greenwood, sotto l'effetto dei funghi durante la partecipazione ai Grammy awards del 2001.\nLavori al di fuori dei Radiohead.\nEd ha contribuito al progetto per la colonna sonora della serie drammatica Eureka Street sulla BBC prima di registrare \"Kid A\". Durante le sessioni di registrazione di \"Kid A\" ed \"Amnesiac\", Ed ha tenuto i suoi fans aggiornati con un diario aperto sul sito della band, fornendo uno sguardo in profondit\u00e0 a come questi album sperimentali sono stati registrati. La sua collaborazione pi\u00f9 recente al di fuori dei Radiohead coinvolge un lavoro come chitarrista nell'album degli Asian Dub Foundation. Ha suonato in \"1000 Mirrors\" (con Sin\u00e9ad O'Connor), \"Blowback\" ed \"Enemy of the Enemy\". Ha suonato anche con Neil Finn ed altri in Seven Worlds Collide.\nNel 2020 Ed ha pubblicato il suo primo album da solista, \"Earth\"."}
{"id": "563773", "revid": "2110845", "url": "https://it.wikipedia.org/wiki?curid=563773", "title": "Claude Lanzmann", "text": "Biografia.\n\u00c8 stato uno degli organizzatori della Resistenza al liceo Blaise Pascal di Clermont-Ferrand nel 1943. Partecip\u00f2 alla lotta clandestina in citt\u00e0, poi alle azioni dei partigiani alla macchia dell'Alvernia. Gli fu assegnata una medaglia della Resistenza, fu nominato cavaliere della Legion d'onore e commendatore dell'Ordine nazionale del Merito. Docente all'Universit\u00e0 di Berlino durante il blocco, incontr\u00f2 nel 1952 Jean-Paul Sartre e Simone de Beauvoir, dei quali divenne amico; fu compagno della de Beauvoir dal 1953 al 1959. Da allora non ha mai smesso di collaborare alla rivista \"Les Temps Modernes\" (\"Tempi Moderni\") di cui \u00e8 stato direttore dal 1986 al 2018, anno della sua morte.\nFino al 1970 divide la sua attivit\u00e0 tra \"Les Temps Modernes\" e il giornalismo, scrivendo numerosi articoli e reportage, vivendo senza contraddizioni da ebreo la sua fedelt\u00e0 ad Israele (dove si \u00e8 recato per la prima volta nel 1952) ed il suo impegno anticolonialista. Firmatario del Manifesto dei 121, che denunciava, appellandosi alla non sottomissione, la repressione in Algeria, fu uno dei dieci accusati; in seguito diresse un numero speciale di \"Les Temps Modernes\" di pi\u00f9 di mille pagine interamente dedicato al conflitto arabo-israeliano, nel quale, per la prima volta, arabi ed israeliani esponevano insieme le loro ragioni, e che resta tuttora un'opera di riferimento.\nNel 1970 Claude Lanzmann si consacra al cinema: realizza il film \"Pourquoi Isra\u00ebl\", destinato in parte a rispondere ai suoi antichi compagni di lotta anticolonialista che si rifiutavano di comprendere come si potesse, pur volendo l'indipendenza dell'Algeria, volere anche la sopravvivenza di Israele. Quest'opera, che presenta di Israele un'immagine vera, non manichea, ottenne nel mondo intero un considerevole successo di pubblico. La prima ebbe luogo al New York Film Festival il 7 ottobre 1973, solo qualche ora dopo lo scoppio della guerra del Kippur.\nClaude Lanzmann inizia a lavorare al film \"Shoah\" nel corso dell'estate 1974; la realizzazione della pellicola lo occupa a tempo pieno per undici anni. Il risultato \u00e8 un film-fiume della durata di nove ore e mezza. Sin dalla sua uscita nelle sale, nel 1985, \"Shoah\" viene considerato un'opera fondamentale, sia dal punto di vista storico che cinematografico. Il film ha avuto ripercussioni che non accennano a decrescere: \u00e8 stato oggetto di migliaia di recensioni, studi, libri e seminari nelle universit\u00e0 di tutto il mondo. La pellicola ha ottenuto le pi\u00f9 alte onorificenze ed \u00e8 stata premiata a numerosi festival. Dopo \"Pourquoi Isra\u00ebl\" e \"Shoah\", \u00e8 \"Tsahal\" l'ultimo capitolo della trilogia di Claude Lanzmann, che conclude cos\u00ec una serie di lungometraggi presenti nella sua mente fin dall'inizio.\nNel 1988 Lanzmann ha partecipato al film documentario di Marcel Oph\u00fcls \"H\u00f4tel Terminus\".\nNel 2009 per Gallimard esce un libro di memorie, \"Le li\u00e8vre de Patagonie\", tradotto in italiano da Elena Sacchini e Francesco Peri per Rizzoli Libri con il titolo \"La lepre della Patagonia\". Matteo Cavanna ha contribuito all'edizione italiana del libro.\nNel 2013 Lanzmann pubblica il documentario \"L'ultimo degli ingiusti\". Recuperando la lunga intervista filmata del 1975 al rabbino di Vienna Benjamin Murmelstein, tratteggia la figura formidabile dell'unico fra i decani dei ghetti d'Europa che fosse sopravvissuto alla Shoah. Il titolo provocatorio attinge alla descrizione che Murmelstein stesso fece di s\u00e9: prima dirigente e poi presidente degli anziani, egli si trov\u00f2 ad operare nel campo di concentramento di Theresienstadt - dove morirono di stenti 33.000 ebrei e altri 88.000 furono deportati in altri lager - spacciato dalla propaganda nazista come citt\u00e0 modello per gli ebrei ivi reclusi, negli anni dal 1943 al 1945. Processato per collaborazionismo dopo la guerra dai cecoslovacchi e assolto, si stabil\u00ec a Roma. Nella capitale italiana Murmelstein incontr\u00f2 l'ostilit\u00e0 della comunit\u00e0 ebraica locale. Lanzmann riabilita il personaggio, che emerge come un acuto, intelligente e smaliziato cronista della politica persecutoria nazista. Il suo ruolo di decano era un \"potere senza potere\": Murmelstein collabor\u00f2 coi nazisti senza potersi rifiutare, ma quantomeno cerc\u00f2 di rallentare la macchina dello sterminio, con una particolare abilit\u00e0 nel temporeggiare, che il decano stesso nel film definisce simile alla tela di Penelope, aspettando la sconfitta della Germania nazista. La sceneggiatura integrale del documentario \u00e8 stata stampata in anteprima mondiale in Italia dall'editore Skira.\nIl 5 luglio 2018 Claude Lanzmann \u00e8 morto a Parigi, all'et\u00e0 di 92 anni; la notizia \u00e8 stata annunciata dal suo editore Gallimard.."}
{"id": "563775", "revid": "767487", "url": "https://it.wikipedia.org/wiki?curid=563775", "title": "Axel Rudi Pell", "text": "Conosciuto con il soprannome The German Guitar Wizard, Axel esord\u00ec nel mondo musicale suonando negli Steeler, con la quale si esib\u00ec dal 1984 al 1988 pubblicando quattro album. Nel 1989 decise di lasciare il gruppo per fondare una sua band, gli Axel Rudi Pell, con la quale ha fino ad oggi pubblicato 12 album in studio.\nTra i suoi gruppi e artisti preferiti, gli stessi descritti come sue maggiori fonti di ispirazione, troviamo i Rainbow, i Deep Purple, Ronnie James Dio, Ritchie Blackmore, Uli Jon Roth, Jimi Hendrix, Michael Schenker e Yngwie Malmsteen, Kiss.\nBiografia.\nLa carriera musicale di Axel Rudi Pell inizi\u00f2 nel 1980 quando si un\u00ec nel ruolo di chitarrista alla band heavy metal Steeler, con la quale pubblic\u00f2 un totale di quattro album, vendendo oltre 30,000 copie del loro maggiore successo, l'album \"Strike Back\". Nel 1988, dopo la pubblicazione di \"Undercover Animal\", la band si sciolse.\nNel novembre dello stesso anno, Pell fond\u00f2 il suo omonimo gruppo, gli Axel Rudi Pell, assieme a J\u00f6rg Deisinger (ex-Bonfire), J\u00f6rg Michael, Thomas Smuszynski (ex-U.D.O.) e Charlie Huhn (Ted Nugent, Gary Moore, Victory). L'album di debutto, \"Wild Obsession\", fu pubblicato l'anno seguente, e ad esso segu\u00ec \"Nasty Reputation\", per il quale Pell ingaggi\u00f2 alla voce Rob Rock (M.A.R.S, Impellitteri), il quale fu per\u00f2 sostituito gi\u00e0 durante la tourn\u00e9e da Jeff Scott Soto. Con il nuovo cantante la band pubblic\u00f2 \"Eternal Prisoner\" (1992), a cui seguiranno la raccolta \"The Ballads\", \"Between the Walls\" (1994), il live \"Made in Germany\", dischi che contribuirono notevolmente ad aumentare la fama del chitarrista e di conseguenza del gruppo. Il disco \"Black Moon Pyramid\" (1996) raggiunse le classifiche nazionali, come il seguente \"Magic\", il quale inaugur\u00f2 l'idea del concept fantascientifico che sar\u00e0 il tema dominante delle successive pubblicazioni discografiche.\nDopo questa pubblicazione, Soto lasci\u00f2 il gruppo e venne sostituito da Johnny Gioeli alla voce. L'album \"Oceans of Time\" fu il disco di maggiore successo commerciale della carriera del chitarrista e pose le basi per i successivi album, \"The Masquerade Ball\" (2000), \"Shadow Zone\" (2002), \"Kings and Queens\" (2004), \"Mystica\" (2006), a cui segu\u00ec \"Tales of the Crown\" (2008), numero 41 nelle classifiche tedesche.\nNel 2010 \u00e8 uscito The Crest, nel 2012 Circle of the Oath e nel 2014 Into The Storm."}
{"id": "563777", "revid": "125671219", "url": "https://it.wikipedia.org/wiki?curid=563777", "title": "Celtic rock", "text": "Il celtic rock \u00e8 un genere musicale, sottogenere del folk rock, nato in Scozia e nei paesi attigui (Irlanda, Inghilterra) e poi diffusosi in molti stati europei e negli Stati Uniti d'America. Esso unisce elementi rock a influenze di folk irlandese. Il primo passaggio dalla musica popolare a quella moderna lo si ha avuto nella prima met\u00e0 anni sessanta, con la maggiore ispirazione attribuita ai Jethro Tull ed in forma pi\u00f9 tradizionale ad Alan Stivell, e in seguito, a met\u00e0 degli anni ottanta, ai The Pogues, tra i primi a fondere la musica celtica con rock e punk. Questa corrente influenz\u00f2 molti generi che seguirono, come celtic fusion, celtic punk e celtic metal.\nGli autori.\nDal punk rock sound di band come i Nirvana in Irlanda, al suond ibrido dei Black 47, al sound unico influenzato dal folk irlandese, gli artisti celtic rock introducono gli strumenti tradizionali irlandesi con i ritmi del rock per poi ottenere un risultato unico.\nGli strumenti.\nIn queste elaborazioni moderne, vengono utilizzati strumenti classici della musica folk come la Chitarra folk, la cornamusa, il violino, il Fiddle, il Banjo.\nEssi vengono utilizzati insieme a quelli classici del Rock, quali la chitarra elettrica, la batteria o il basso elettrico.\nQuesta grande variet\u00e0 contribuisce a dare a questo tipo di musica una grande espressivit\u00e0 e variabilit\u00e0, che solitamente tende ad esaltare la bravura dei suonatori.\nLa musica, i ritmi.\nCon il termine Celtic Rock si possono intendere due principali significati, e conseguentemente due diversi modi di suonare ed interpretare la musica.\nEssi possono essere definiti e distinti in questo modo:\nMusica energica, cio\u00e8 una musica, un modo di suonare energico, travolgente. In un brano di questo genere non ci sono pause, respiri, ma solo un ripetersi di una melodia, intervallata magari da assoli di chitarra o di violino, ma comunque frenetica. \nQuesto tipo di componimento lo si incontra soprattutto nella musica originaria della Scozia, da sempre paese di grande passione ed energia.\nMusica da atmosfera, una musica totalmente diversa rispetto a quella energica. Infatti essa presenta delle melodie dolcissime, spesso suonate dal flauto, che rendono la canzone molto tranquilla e serena.\nQuesto tipo, infatti, rimanda alle colline ed alle dolci pianure dell'Irlanda, da sempre considerata una terra magica.\n\u00c8 da ricordare, tuttavia, che si possono riconoscere svariati sottogeneri, legati alle varie influenze (Blues, pop, punk, country...)\nCeltic rock italiano.\nTra i gruppi italiani vanno ricordati i Luf, i Whisky Trail e la cantante anglo-italiana Jenny Sorrenti, sorella di Alan, gi\u00e0 leader dei Saint Just, gruppo progressive napoletano degli anni 70, attualmente accompagnata dagli Orchestrina Malombra. Tra i solisti, Angelo Branduardi ha esplorato anche sonorit\u00e0 celtic rock durante la sua carriera."}
{"id": "563789", "revid": "767487", "url": "https://it.wikipedia.org/wiki?curid=563789", "title": "L'esistenzialismo \u00e8 un umanismo", "text": "L'esistenzialismo \u00e8 un umanismo \u00e8 il titolo di una conferenza tenuta da Jean-Paul Sartre nel 1945, e della sua successiva pubblicazione in volume l'anno seguente.\nOrigini dell'opera.\nIl club \"Maintenant\" animato da Jacques Calmy e Marc Beigbeder organizz\u00f2 presso la Sala delle Centrali di Parigi, alle 20.30 del 29 ottobre 1945, una conferenza con Jean-Paul Sartre sul tema: \u00abL'esistenzialismo \u00e8 un umanismo\u00bb.\nLa manifestazione fu annunciata con grande pubblicit\u00e0 sui principali quotidiani; gli organizzatori avevano per\u00f2 delle inquietudini riguardo al suo successo. Ma questa serata super\u00f2 ogni speranza. Boris Vian ne fece un riassunto su \"L'\u00c9cume des jours\": spintoni, sedie rotte, svenimenti di donne, Sartre costretto ad aprirsi un varco a gomitate per raggiungere il palco.\nL'esistenzialismo era nato. Sartre e Simone de Beauvoir sarebbero divenuti gli idoli di una generazione intera.\nTuttavia non era previsto di farne una pubblicazione. Questa fu intrapresa dall'editore Nagel, nel 1946, senza l'accordo di Sartre.\nContenuto.\nSartre vi presenta il \"suo\" esistenzialismo e risponde alle critiche avanzate da pensatori cristiani o marxisti, e in particolare dai comunisti, a cui desidera riavvicinarsi. Costituisce un'introduzione \"estremamente chiara\", bench\u00e9 semplice, all'esistenzialismo, e pu\u00f2 essere letto senza la minima difficolt\u00e0 anche da persone non abituate a testi filosofici pi\u00f9 complessi.\nTuttavia la troppa semplicit\u00e0 di questo testo ha condotto Sartre a rinnegarlo filosoficamente. A rigore, non pu\u00f2 costituire altro che una introduzione al suo pensiero.\nLa nozione di \"senso della storia\" cara a Hegel, ma che Marx ammetteva non avere nulla di ineluttabile, \u00e8 fortemente rigettata. Secondo Sartre, la libert\u00e0 dell'uomo \u00e8 tale nel suo proprio divenire che nessuno pu\u00f2 prevedere, nemmeno a grandi linee, che direzione la Storia prender\u00e0 domani. Questo porta al rifiuto dell'ottimismo dei marxisti (non di Marx) sui \"domani che cantano\" e che possono senz'altro non arrivare mai.\nLa morale kantiana \u00e8 ugualmente criticata. Sartre prende in particolare l'esempio di un giovane che debba scegliere tra occuparsi di sua madre oppure raggiungere la Resistenza francese a Londra. In entrambi i casi, la massima della sua azione non \u00e8 morale, poich\u00e9 deve necessariamente sacrificare un \"fine in s\u00e9\" riducendolo al grado di \"mezzo\": abbandonare sua madre \u00e8 il mezzo per arrivare a Londra, abbandonare i combattenti \u00e8 invece il mezzo per occuparsi di sua madre...\n\u00c8 l'illustrazione della sua celebre, e particolare, teoria dei vigliacchi e dei mascalzoni: \"Quelli che nasconderanno a s\u00e9 stessi, seriamente o con scuse deterministe, la loro totale libert\u00e0, io li chiamer\u00f2 vigliacchi; gli altri che cercheranno di mostrare che la loro esistenza \u00e8 necessaria, mentre essa \u00e8 la contingenza stessa dell'apparizione dell'uomo sulla terra, io li chiamer\u00f2 mascalzoni\".\nI posteri ne ricorderanno due frasi, come aforismi: \"l'esistenza precede l'essenza\" e \"l'uomo \u00e8 condannato a essere libero\"."}
{"id": "563791", "revid": "363629", "url": "https://it.wikipedia.org/wiki?curid=563791", "title": "Rianimazione", "text": "La rianimazione \u00e8 la branca della medicina che si occupa del paziente in condizioni critiche e della cura e del ripristino delle funzioni vitali compromesse dall'insorgenza di una malattia acuta o di un evento traumatico.\nIl termine viene anche utilizzato, in Italia, per riferirsi a uno specifico reparto ospedaliero: quello di \"Rianimazione e terapia intensiva\"; i medici che dirigono le rianimazioni sono gli specialisti in \"anestesia e rianimazione\". \nOltre a quelle polivalenti, esistono rianimazioni specializzate in settori specifici, come quella post-chirurgica, la neurochirurgica, la cardiochirurgica.\nCaratteristiche.\nL'attivit\u00e0 specialistica di rianimazione comprende competenze multidisciplinari tipiche della medicina interna e perioperatoria applicate al paziente critico. \nLa peculiarit\u00e0 \u00e8 il supporto intensivo del paziente \"in toto\", che comprende il controllo delle funzioni respiratoria, cardiovascolare, neurologica, nefrologica e al controllo dell'omeostasi metabolica e delle infezioni.\nLa sua pratica \u00e8 strettamente dipendente dal concetto di monitoraggio intensivo delle funzioni vitali e degli effetti di farmaci in infusione continua e presidi invasivi ed extracorporei, che costituiscono una terapia attiva per il ripristino delle funzioni fisiologiche spontanee del paziente.\nIn rianimazione vengono ricoverati i pazienti con patologie molto gravi. A volte, dopo interventi chirurgici particolarmente complessi e per soggetti in condizioni di salute critiche, si ricorre al ricovero in rianimazione per potere assistere adeguatamente il paziente, per dare modo al paziente di riprendere completamente l'attivit\u00e0 respiratoria e muscolare.\nTerapia intensiva.\nCon assistenza intensiva si indica il pi\u00f9 elevato livello disponibile di trattamento continuo del paziente. In aggiunta all'assistenza infermieristica, all'osservazione del paziente e al monitoraggio continuo, questa di solito implica un trattamento attivo, cio\u00e8 la terapia intensiva."}
{"id": "563796", "revid": "64688", "url": "https://it.wikipedia.org/wiki?curid=563796", "title": "Merleau Ponty", "text": ""}
{"id": "563799", "revid": "1343317", "url": "https://it.wikipedia.org/wiki?curid=563799", "title": "Cipolla di Suasa", "text": "La Cipolla di Suasa \u00e8 un prodotto tipico coltivato esclusivamente nell'areale di Castelleone di Suasa (AN) e San Lorenzo in Campo (PU).\nLa forma \u00e8 semibulbosa con un colore esterno simile alle terrecotte, la polpa \u00e8 bianca, dalle tuniche rosacee e ha un sapore dolce.\nNel 1999 le amministrazioni comunali di Castelleone di Suasa e San Lorenzo in Campo con il contributo della Provincia di Ancona e dell'agenzia ASSAM hanno iniziato un programma di riscoperta, valorizzazione e divulgazione di questo prodotto tipico coltivato almeno sin dall'inizio del Novecento.\nL'istituto sperimentale statale di Monsampolo del Tronto ha provveduto alla selezione genetica del seme per individuare l'ecotipo originale e per migliorare la qualit\u00e0 del bulbo.\nL'associazione turistica ProSuasa ha portato alla conoscenza del pubblico questo prodotto riscoperto organizzando l'annuale Festa della Cipolla. Attorno a questo ingrediente si sono sviluppati diverse ricette e prodotti derivati: dalle pi\u00f9 tradizionali cipolle fritte, zuppa di cipolla, in agrodolce, al gratin ai pi\u00f9 inconsueti come gelato alla cipolla, marmellata alla cipolla e il \"Cipollino\", un liquore alla cipolla."}
{"id": "563803", "revid": "1776051", "url": "https://it.wikipedia.org/wiki?curid=563803", "title": "Doug Sampson", "text": "Biografia.\n\u00c8 stato il terzo batterista della formazione britannica Iron Maiden dalla met\u00e0 del 1977 al 1980.\nHa registrato con i Maiden \"The Soundhouse Tapes\" e \"Burning Ambition\".\nLasci\u00f2 la band per motivi di salute. \u00c8 malato di leucemia e la band, tanto legata a lui, don\u00f2 il ricavato dei biglietti di Rock in Rio alla ricerca contro la medesima malattia."}
{"id": "563804", "revid": "767487", "url": "https://it.wikipedia.org/wiki?curid=563804", "title": "Ugly Kid Joe", "text": "Gli Ugly Kid Joe sono un gruppo musicale heavy metal, formato a Isla Vista (California) nel 1989.\nStoria.\nGli inizi (1989\u20131991).\nLa Band divent\u00f2 popolare agli inizi degli anni '90, mischiando elementi umoristici con l'heavy metal. Il loro logo \u00e8 un ragazzo brutto, da cui il nome, con un cappello da baseball al contrario, che porge il dito medio. Pesantemente influenzati dai Black Sabbath, gli Ugly Kid Joe hanno anche suonato cover quali \"Sweet Leaf\" e \"N.I.B.\". Il gruppo ha suonato in tour negli U.S.A. molte volte, la seconda delle quali in supporto agli Scatterbrain, e dopo, come gruppo di supporto per i Black Sabbath con Ozzy Osbourne.\nLa band ottenne il successo nel 1992 col singolo \"Everything About You\", il quale ottenne il terzo posto nella Official Singles Chart e riusc\u00ec ad entrare nella Billboard Top 100 del 1992. La canzone fu successivamente usata nel film \"Fusi di testa\". Gli altri singoli non ebbero lo stesso successo; nonostante ci\u00f2, l'accoglienza positiva per la loro versione live di \"Cat's in the Cradle\", originariamente eseguita da Harry Chapin, su MTV, spron\u00f2 il gruppo ad incidere una versione in studio il quale fu successivamente pubblicato come singolo, vendendo oltre 500\u00a0000 copie solo negli Stati Uniti e raggiunse il settimo posto nella Official Singles Chart.\nIl successo commerciale (1992\u20131996).\nDopo un tour mondiale di supporto al loro album uscito nel 1992 \"America's Least Wanted\", la band cerc\u00f2 un sostituto batterista, in quanto Mark Davis decise di abbandonare la band, per condurre una vita tranquilla, lontana dai riflettori. Davis fu sostituito da Shannon Larkin (Souls at Zero, Wrathchild America, e Wrathchild). La sua presenza port\u00f2 ad un suono pi\u00f9 duro, per il loro secondo album \"Menace to Sobriety\", pubblicato nell'estate del 1995. \"Menace to Sobriety\" fu accolto positivamente da critica e pubblico, e il Rock Magazine \"Kerrang!\" lo candid\u00f2 come album dell'anno.\nNonostante il successo oltreoceano e un tour europeo, l'album fu scarsamente supportato dalla Mercury Records e di conseguenza fu un insuccesso commerciale negli Stati Uniti. Ci\u00f2 caus\u00f2 la rottura dalla Mercury Records, e la fondazione, da parte della band, di un'etichetta indipendente, la \"Evilution Records\", per la pubblicazione del loro prossimo album. Con il supporto per la distribuzione da parte di Castle Communications, \"Motel California\" fu pubblicato nel 1996, di nuovo la band organizz\u00f2 un tour in Europa, riscontrando un minor successo rispetto al precedente. Il tour fu chiamato \"Late Check-out Tour\", sottolineando il lato umoristico della band. \"Motel California\" inizialmente non riscontr\u00f2 un gran successo, n\u00e9 di critica n\u00e9 commerciale, ma \u00e8 stato rivalutato in tempi recenti.\nLa rottura e il silenzio (1997\u20132009).\nGli Ugly Kid Joe si sciolsero nel 1997. Il batterista Shannon Larkin entr\u00f2 a far parte dei Godsmack nel 2002, mentre Whitfield Crane prese il posto di Keith Caputo, che nel 1997 lasci\u00f2 la rock band di New York Life of Agony. Dopodich\u00e9 partecip\u00f2 con alcuni membri dei Godsmack in un progetto chiamato Another Animal.\nReunion (2010\u2013presente).\nKlaus Eichstadt ha annunciato a dicembre 2009 nell'edizione tedesca di Metal Hammer, che i membri degli Ugly Kid Joe avevano intenzione di riunirsi nell'estate del 2010, non specificando le loro intenzioni, se volessero solo tornare a fare tour o a produrre materiale nuovo. Il 27 maggio 2010, nel loro profilo myspace, il gruppo ha affermato di voler ritornare a compiere tour, con la stessa formazione che avevano un anno prima della rottura."}
