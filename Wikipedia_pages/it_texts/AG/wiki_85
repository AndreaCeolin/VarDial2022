{"id": "625785", "revid": "125194217", "url": "https://it.wikipedia.org/wiki?curid=625785", "title": "Niccol\u00f2 Ridolfi", "text": "Biografia.\nFiglio di Piero Ridolfi e di Contessina de' Medici (quindi nipote abiatico del Magnifico), era nipote \"ex fratre\" di papa Leone X, il che gli garant\u00ec una rapida carriera ecclesiastica.\nDa preposto di Prato venne nominato cardinale a sedici anni il 1\u00ba luglio 1517 e il 6 luglio dello stesso anno ricevette la diaconia dei Santi Vito e Modesto.\nEbbe numerosi incarichi e benefici ecclesiastici: dal 24 agosto 1520 alla morte amministratore apostolico della diocesi di Orvieto, poi fu eletto arcivescovo di Firenze (11 gennaio 1524-11 ottobre 1532, rinuncia con riserva), amministratore apostolico della diocesi di Vicenza (dal 14 marzo 1524 alla morte), amministratore apostolico della diocesi di Forl\u00ec (16 aprile 1526-7 agosto 1528), amministratore apostolico della diocesi di Viterbo (16 novembre 1532-6 giugno 1533 e di nuovo 8 agosto 1538-25 maggio 1548), amministratore apostolico dell'arcidiocesi di Salerno (7 febbraio 1533-19 dicembre 1548) e amministratore apostolico della diocesi di Imola (4 agosto 1533-17 maggio 1546).\nA Firenze, nel periodo della reggenza del duca Alessandro e del cardinale Ippolito de' Medici, al sorgere dei contrasti tra i due si schier\u00f2 con gli altri cugini cardinali dalla parte di Ippolito.\nNel 1534 torn\u00f2 a Roma, dove opt\u00f2 per la diaconia Santa Maria in Cosmedin fino al 31 maggio 1540, quando opt\u00f2 per la diaconia di Santa Maria in Via Lata\nDall'8 gennaio 1543 al 25 maggio 1548 torn\u00f2 a Firenze di nuovo come arcivescovo e di nuovo si dimise. Nel conclave che elesse Giulio III era considerato tra i papabili, ma mor\u00ec avvelenato durante le sedute, si dice per mano di Giovanni Francesco Lottini segretario del Cardinale di Santa Fiora."}
{"id": "625786", "revid": "36426", "url": "https://it.wikipedia.org/wiki?curid=625786", "title": "Vescovo di Orvieto", "text": ""}
{"id": "625787", "revid": "36426", "url": "https://it.wikipedia.org/wiki?curid=625787", "title": "Vescovo di Vicenza", "text": ""}
{"id": "625788", "revid": "115717048", "url": "https://it.wikipedia.org/wiki?curid=625788", "title": "Bibbia TOB", "text": "La Bibbia TOB (acronimo di \"Traduction Oecum\u00e9nique de la Bible\", ma anche \"buono\" in ebraico) \u00e8 una versione della Bibbia pubblicata in francese nel 1975-76 a cura delle Edizioni Du Cerf, realizzata congiuntamente da esegeti cattolici e protestanti, avallata infine da studiosi ortodossi. Le introduzioni ai singoli libri e le note a pi\u00e8 di pagina sono ricche ed accurate al pari della Bibbia di Gerusalemme, ma pi\u00f9 recenti.\nDescrizione.\nI libri biblici non sono riportati nell'ordine canonico cattolico della Vulgata, ma seguono il canone ebraico: dopo i protocanonici dell'Antico Testamento, seguono i libri deuterocanonici, quindi i libri del Nuovo Testamento. Questa scelta ha indotto gli editori a presentare una doppia traduzione del libro di Ester, pervenutoci in doppia tradizione ebraica e greca. Nel 1987 \u00e8 uscita la seconda edizione francese. Nel 2004 \u00e8 stata ripubblicata una edizione francese del Pentateuco con note e introduzioni aggiornate ai recenti studi storico-esegetici.\nLa versione italiana della TOB (LDC), pubblicata originariamente in tre volumi tra 1976-79 e in un singolo volume nel 1992, traduce tutto il materiale esplicativo accompagnato dalla versione ufficiale della Conferenza Episcopale Italiana (la cosiddetta Bibbia CEI).\nNel 2009 lo stesso editore ha pubblicato una nuova edizione della Bibbia TOB in occasione dell'aggiornamento di traduzione del testo CEI avvenuto l'anno precedente; il volume \u00e8 stato prodotto in tre diverse rilegature. Sebbene non sia riconosciuta come ufficiale e liturgica da nessuna confessione cristiana, rappresenta attualmente il massimo del consenso \"ufficioso\" tra biblisti di diverse confessioni."}
{"id": "625789", "revid": "36426", "url": "https://it.wikipedia.org/wiki?curid=625789", "title": "Vescovo di Viterbo", "text": ""}
{"id": "625790", "revid": "36426", "url": "https://it.wikipedia.org/wiki?curid=625790", "title": "Vescovo di Salerno", "text": ""}
{"id": "625791", "revid": "36426", "url": "https://it.wikipedia.org/wiki?curid=625791", "title": "Vescovo di Forl\u00ec", "text": ""}
{"id": "625792", "revid": "287204", "url": "https://it.wikipedia.org/wiki?curid=625792", "title": "Mahafaly", "text": "I Mahafaly sono un popolo del sud del Madagascar, e in particolare della zona di Betioky e Ampamihy. Abitano soprattutto le zone aride.\nLe loro tombe sono adornate dalle corna degli zeb\u00f9 uccisi in onore del defunto durante il rito funebre; il numero delle corna deposte su una tomba \u00e8 proporzionale allo \"status\" sociale del morto. Una delle tombe pi\u00f9 spettacolari \u00e8 quella del loro re Tsiampody, su cui sono state deposte le corna di 700 capi di bestiame."}
{"id": "625797", "revid": "287204", "url": "https://it.wikipedia.org/wiki?curid=625797", "title": "IT governance", "text": "Con governo dell'IT, o equivalentemente nella forma inglese IT governance, si intende quella parte del pi\u00f9 ampio governo d'impresa che si occupa della gestione dei sistemi TI (ossia di Tecnologia dell'Informazione) in azienda; il punto di vista della \"IT governance\" \u00e8 rivolto alla gestione dei rischi informatici e all'allineamento dei sistemi alle finalit\u00e0 dell'attivit\u00e0.\nIl governo d'impresa si \u00e8 molto sviluppato in seguito ai recenti sviluppi normativi in USA (Sarbanes-Oxley) ed Europa (Basilea II) che hanno avuto notevoli ripercussioni anche sulla gestione dei sistemi informativi. L'attivit\u00e0 di analisi attraverso cui si perseguono questi obiettivi \u00e8 l'IT auditing (revisione IT).\nDefinizioni.\nIn letteratura sono disponibili diverse definizioni, secondo l\"IT Governance Institute\": \u00abL\"IT Governance\" \u00e8 responsabilit\u00e0 diretta del consiglio di amministrazione e del management esecutivo. \u00c8 parte integrante della governance aziendale ed \u00e8 costituita dalla direzione, dalla struttura organizzativa e dai processi in grado di assicurare che l'IT sostenga ed estenda gli obiettivi e le strategie dell'organizzazione.\u00bb\nUn'altra definizione \u00e8:\u00abL\"IT Governance\" pu\u00f2 essere definita come la capacit\u00e0 organizzativa esercitata dal consiglio, dai manager esecutivi e dai manager IT di controllare la formulazione e l'implementazione di una strategia IT e di assicurare un'integrazione tra \"business\" e IT.\u00bb\nFinalit\u00e0.\nGli obiettivi principali dell\"IT governance\" sono:\nQuesti obiettivi possono essere raggiunti definendo e realizzando una struttura organizzativa in azienda con ruoli e responsabilit\u00e0 ben chiari per quanto riguarda i temi correlati ai sistemi informativi: sicurezza, processi aziendali, infrastruttura, analisi dei rischi, applicazioni, ecc.\nFramework.\nSono stati realizzati diversi framework(schemi) concettuali per un corretto approccio ai temi dell\"IT governance\".\nI principali sono:"}
{"id": "625798", "revid": "1632387", "url": "https://it.wikipedia.org/wiki?curid=625798", "title": "Shot to Hell", "text": "Shot to Hell \u00e8 il settimo album in studio del gruppo musicale heavy metal statunitense Black Label Society, pubblicato nel 2006 dalla Roadrunner Records.\nIl disco.\nComposto da varie \"power ballads\" abbinate a pezzi grintosi, l'album \u00e8 dedicato alla memoria di Dimebag Darrell, chitarrista dei Pantera e dei Damageplan ucciso da un fan durante un concerto nel 2004 e grande amico del leader del gruppo Zakk Wylde.\nQuesto lavoro, il primo dei BLS prodotto dalla Roadrunner, si caratterizza per una massiccia presenza di tastiere e pianoforte, rendendolo quasi un unicum nella discografia del gruppo."}
{"id": "625809", "revid": "106456", "url": "https://it.wikipedia.org/wiki?curid=625809", "title": "Errore sesquipedale", "text": "Errore sesquipedale \u00e8 un'espressione polirematica della lingua italiana, tesa a rappresentare un giudizio dispregiativo su un'azione ritenuta sbagliata. Indica un errore madornale, di difficile misurazione.\nL'aggettivo \"sesquipedale\" deriva dal latino \"sesquipeda\", unit\u00e0 di lunghezza in uso presso i Romani (la \"sesquipeda\", pari a un piede e mezzo).\nIl tono dell'espressione risulta volutamente iperbolico e ironico, dal momento che determinati errori non si possono, naturalmente, misurare fisicamente."}
{"id": "625814", "revid": "1714743", "url": "https://it.wikipedia.org/wiki?curid=625814", "title": "Ginevra de' Medici", "text": "Biografia.\nLe notizie sulla sua biografia sono molto scarse. Probabilmente poich\u00e9 il ramo della sua famiglia aveva preso le distanze da quello \"governante\" di Lorenzo il Magnifico. Si spos\u00f2 con un esponente di una famiglia storicamente avversa ai Medici, Giovanni degli Albizzi (20 dicembre 1479 - 1\u00ba gennaio 1527).\nLa coppia ebbe quattro figli:\nGli anni di nascita e di morte sono sconosciuti. Suo marito mor\u00ec di peste nel 1527."}
{"id": "625817", "revid": "767487", "url": "https://it.wikipedia.org/wiki?curid=625817", "title": "Nummo uno", "text": "Con l'espressione latina Nummo uno - \"\"per un soldo\", \"a prezzo vile\", tuttora ampiamente usata nel mondo del diritto, si indica un tipo di vendita che avviene a prezzo di gran lunga inferiore al valore della cosa compravenduta. \nDiritto romano.\nIl diritto romano arcaicizzante si era formato in epoca in cui il valore della moneta non era ancora determinato nominalmente, ma in funzione del peso effettivo del metallo di cui essa era composta.\nIn tutti gli atti solenni era necessario pertanto un pesatore ufficiale il \"Libripens\" con il compito di pesare il rame grezzo, ossia l'\"aes rudis\"\".\nTutte le formule di passaggio di propriet\u00e0 implicavano la dichiarazione che la cosa era stata comprata con \"questo rame e con questa bilancia\" \"\"per aes et libram\".\nNon solo gli atti giuridici di trasferimento di beni materiali, ma anche tutti gli altri atti, anche di natura ben differente, potevano essere fatti \"per aes et libram\", una sorta quindi di atto pubblico fatto davanti all'equivalente antico del notaio: il \"libripens\": matrimonio, testamento, manomissione di schiavi. Dato il formalismo era necessaria la presenza, appunto del rame, divenuto, dopo l'introduzione della moneta, una somma di danaro. Per gli atti non a prestazione corrispettiva occorreva sempre la presenza di una moneta, formalmente pesata dal \"Libripens\"\nDiritto vigente.\nGli atti \"nummo uno\" rientrano nella categoria dei negozi misti, che sono quelli la cui causa \u00e8 costituita dalla fusione delle cause di due o pi\u00f9 negozi tipici.\nNon rientrano tra questi le donazioni simulate: in esse la vendita si accompagna ad un negozio dissimulato (la donazione), che sar\u00e0 lecito o illecito a seconda che violi o meno norme imperative; ad esempio, una falsa vendita per eludere norme fiscali o azioni revocatorie.\nNegli atti \"nummo uno\", invece si ha una coesistenza delle cause di pi\u00f9 negozi tipici: un esempio molto frequente \u00e8 la vendita di aziende in difficolt\u00e0 con la contemporanea manleva da tutte le obbligazioni accessorie. Ad esempio i titoli Lancia furono ceduti, a suo tempo, al prezzo di una lira per azione dalla famiglia Lancia a societ\u00e0 del Gruppo Fiat, con contemporanea liberazione di tutte le obbligazioni pregresse.\nLa Cassazione ha recentemente deciso per la nullit\u00e0 della vendita immobiliare \"nummo uno\"\", in quanto in essa mancherebbe sostanzialmente il prezzo.\nBibliografia.\nFrancesco Camilletti \"Profili del problema dell'equilibrio contrattuale\", Milano (2004)\nCollegamenti esterni.\nPubblicazioni a cura dell'Universit\u00e0 di Milano"}
{"id": "625826", "revid": "94322", "url": "https://it.wikipedia.org/wiki?curid=625826", "title": "Atto nummo uno", "text": ""}
{"id": "625827", "revid": "7336", "url": "https://it.wikipedia.org/wiki?curid=625827", "title": "Integralismo socialista", "text": ""}
{"id": "625831", "revid": "36323784", "url": "https://it.wikipedia.org/wiki?curid=625831", "title": "Velocit\u00e0 di clock", "text": ""}
{"id": "625839", "revid": "93317", "url": "https://it.wikipedia.org/wiki?curid=625839", "title": "Monte Penegal", "text": ""}
{"id": "625849", "revid": "1543377", "url": "https://it.wikipedia.org/wiki?curid=625849", "title": "Selezione della citt\u00e0 organizzatrice dei Giochi della XXXII Olimpiade", "text": "La selezione della citt\u00e0 organizzatrice dei Giochi della XXXII Olimpiade si \u00e8 conclusa il 7 settembre 2013 a Buenos Aires, in una sessione plenaria del Comitato Olimpico Internazionale, con la designazione della citt\u00e0 di Tokyo. Fu deciso che la capitale giapponese avrebbe osputato i Giochi per la seconda volta, dopo aver organizzato quelli del 1964.\nCalendario assegnazione.\nIl processo di selezione della citt\u00e0 ospitante \u00e8 stato approvato dal Comitato Olimpico Internazionale (CIO) come segue:\nVotazione finale.\nLa votazione finale si \u00e8 svolta a Buenos Aires, Argentina, il 7 settembre 2013, durante la 125\u00aa sessione del CIO.\nCitt\u00e0 candidate.\nLe seguenti citt\u00e0 si sono formalmente presentate, tramite i rispettivi Comitati Olimpici Nazionali, e sono ufficialmente in corsa per ospitare i Giochi estivi del 2020:\nIstanbul, Turchia.\nCandidata dal TMOK il 7 luglio 2011 e successivamente confermata il 24 luglio 2011. Infine il 13 agosto il premier Erdogan ha ufficialmente dichiarato Istanbul come candidata.\nMadrid, Spagna.\nCandidata dal COE il 1\u00ba giugno 2011 e confermata ufficialmente dal governo il 12 luglio 2011.\nTokyo, Giappone.\nCandidata dal Comitato Olimpico Giapponese il 16 luglio 2011.\nCandidature non selezionate dal CIO.\nOltre alle suddette citt\u00e0, si erano ufficialmente candidate, ma in seguito non selezionate dal CIO il 23 maggio 2012:"}
{"id": "625854", "revid": "767487", "url": "https://it.wikipedia.org/wiki?curid=625854", "title": "Black Love", "text": "Black Love \u00e8 il quinto album in studio del gruppo statunitense degli Afghan Whigs, pubblicato nel 1996 dalla Elektra Records. Nella versione giapponese dell'album \u00e8 presente la bonus track \"Moon River\"."}
{"id": "625859", "revid": "767487", "url": "https://it.wikipedia.org/wiki?curid=625859", "title": "Penisola di Capo York", "text": "La penisola di Capo York (\"Cape York peninsula\" in inglese) \u00e8 l'estrema regione peninsulare nord-orientale del continente australiano nello Stato del Queensland.\nGeografia.\nLa penisola \u00e8 delimitata a ovest dal golfo di Carpentaria ed a est dal mar dei Coralli. A nord oltre lo stretto di Torres \u00e8 situata la Nuova Guinea da cui dista circa 160\u00a0km. Copre una superficie di circa 220.000\u00a0km\u00b2.\nIl territorio \u00e8 prevalentemente pianeggiante. Solo nella regione centro-orientale e centro-meridionale si elevano le basse colline del Great Dividing Range che non superano i 600 metri di altezza. A nord oltre il capo York, prolungamento ideale della penisola, affiorano, le Torres Strait Islands, tra cui: Prince of Wales, Horn, Hammond, Thursday, Banks e Badu.\nIl suolo \u00e8 talmente eroso ed \u00e8 costituito prevalentemente da laterite. Ci\u00f2 rende l'agricoltura impraticabile anche usando i fertilizzanti. I fiumi assumono un carattere torrentizio. I principali sfociano tutti nel golfo di Carpentaria. Tra questi sono da ricordare il Wenlock, l'Archer, l'Holroyd, il Coleman ed il Mitchell. La povert\u00e0 del suolo ai fini agricoli \u00e8 sempre stata un ostacolo alla colonizzazione della penisola che ancora oggi \u00e8 poco popolata. Il centro principale \u00e8 Cooktown, posta sulla costa orientale alla base della penisola. In prossimit\u00e0 del capo York \u00e8 posta Bamaga. Presso la costa occidentale sono situate Weipa e Aurukun.\nLa penisola deve il suo nome a James Cook che nel 1770 la nomin\u00f2 in onore di Edoardo Augusto di Hannover duca di York.\nClima.\nIl clima \u00e8 tropicale con una stagione delle piogge che va da novembre ad aprile. Le precipitazioni assumono il carattere di monsone e raggiungono annualmente circa 2000\u00a0mm in prossimit\u00e0 della costa nord-orientale. La temperatura media annuale \u00e8 di 18\u00a0\u00b0C nelle regioni pi\u00f9 elevate e di 27\u00a0\u00b0C in quelle pi\u00f9 basse.\nEconomia.\nL'attivit\u00e0 mineraria \u00e8 importante. A Weipa sono localizzate le attivit\u00e0 minerarie di un vastissimo deposito di bauxite. Il turismo si sta progressivamente sviluppando. Altre attivit\u00e0 economiche sono la pesca e l'allevamento."}
{"id": "625860", "revid": "767487", "url": "https://it.wikipedia.org/wiki?curid=625860", "title": "La venganza del doctor Mabuse", "text": "La venganza del doctor Mabuse \u00e8 un film del 1971 diretto da Jes\u00fas Franco.\nFilm horror girato tra Alicante, Murcia e Barcellona. Prodotto in Germania da Artur Brauner con una partecipazione di capitali spagnoli, il titolo tedesco doveva essere Der Mann der sich Mabuse nannte ma fu distribuito inizialmente solo in Spagna, con il titolo \"La venganza del doctor Mabuse\", e non usc\u00ec mai nelle sale cinematografiche della Germania, dove fu trasmesso in televisione con il nuovo titolo Dr. M schl\u00e4gt zu.\nIl titolo suggerisce che si tratti di un sequel dei film che Fritz Lang dedic\u00f2, a partire dagli anni venti alla figura dello scienziato pazzo dottor Mabuse. In realt\u00e0, tuttavia, il collegamento \u00e8 labile e Franco vi adatt\u00f2 la sceneggiatura di uno dei suoi primi film, \"Il diabolico dottor Satana\", di cui il suo Mabuse pu\u00f2 considerarsi una sorta di remake.\nLa versione trasmessa dalla televisione tedesca (\"Dr. M schl\u00e4gt zu\") dura 75'. Quella spagnola uscita su VHS dura 72' (Panorama) o 64' (Divisa Ediciones). In Italia, il film \u00e8 stato trasmesso in spagnolo con sottotitoli italiani su \"Fuori orario\" (Raitre), nella versione breve della Divisa. All'esistenza di una versione integrale spagnola di 88' accenna Alain Petit nei suoi \"Manacoa Files\".\nLa colonna sonora riprende in buona parte quella che Martin B\u00f6ttcher aveva composto per \"Il fantasma di Soho\" (1964), film prodotto dallo stesso Brauner. Parte della musica fu utilizzata da Franco anche in \"\", girato nello stesso anno.\nTrama.\nIl Professor Farkas studia alcuni frammenti di pietre lunari, rubate all'Istituto Nazionale di Ricerche, allo scopo di realizzare un raggio laser che possa condizionare a distanza la volont\u00e0 delle persone. Per giungere al risultato, usa come cavie alcune ragazze che ha fatto rapire da Andros, un essere mostruoso ma fidato (sul modello del servitore deforme dello scienziato pazzo). Il Professore le sceglie fra anonime ballerine di dozzinali locali notturni affinch\u00e9 nessuno si accorga della scomparsa di giovani donne, ma tali sparizioni giungono comunque all'attenzione dell'ispettore Thomas, che, con la collaborazione di una spogliarellista scampata al rapimento e testimone dell'omicidio di un'amica, riesce a scoprire la verit\u00e0: Farkas non \u00e8 che il geniale Dottor Mabuse, il folle criminale assetato di potere assoluto, discendente del primo Dottor Mabuse."}
{"id": "625862", "revid": "765341", "url": "https://it.wikipedia.org/wiki?curid=625862", "title": "Unish", "text": "L'unish \u00e8 una lingua artificiale ausiliaria proposta dal \"Language Research Institute\" dell'universit\u00e0 coreana di Sejong, intorno al 2005.\nAlfabeto e pronuncia.\nL'unish si serve delle 26 lettere dell'alfabeto latino. La pronuncia \u00e8 ricalcata in parte sull'inglese: \nGrammatica.\nMorfologia.\nL'unish non ha articoli.\nI sostantivi hanno due casi, nominativo e genitivo, e due numeri, singolare e plurale.\nLa desinenza del genitivo \u00e8 -'s (cfr. la desinenza del genitivo sassone in inglese); il plurale ha come terminazione -s.\nNon esistono, in unish distinzioni di genere grammaticale, nemmeno nei pronomi.\nIl verbo non varia n\u00e9 nella persona n\u00e9 nel numero; il passato si forma con il suffisso \"-ed\"; il futuro ha invece la terminazione \"-il\". Il principale verbo ausiliare \u00e8 \"be\" (\"essere\"), impiegato per la forma passiva e per formare l'equivalente del \"continuous present\".\nSintassi.\nIl sintagma modificatore precede sempre il sintagma che lo regge: l'aggettivo precede il nome, l'avverbio precede il verbo o l'aggettivo.\nIn unish l'ordine delle parole \u00e8 Soggetto Verbo Oggetto (SVO) nella frase affermativa, Verbo Soggetto Oggetto (VSO) nella frase interrogativa."}
{"id": "625872", "revid": "1347902", "url": "https://it.wikipedia.org/wiki?curid=625872", "title": "Bandiera della Repubblica Socialista Sovietica Tagika", "text": "La bandiera della repubblica socialista sovietica tagika fu adottata il 20 marzo 1953.\nPrima di questa, la bandiera era rossa con il simbolo dorato della falce e martello nell'angolo in alto a sinistra, sopra i caratteri in alfabeto cirillico \"\u0420\u0421\u0421 \u0422\u043e\u04b7\u0438\u043a\u0438\u0441\u0442\u043e\u043d\" (\"RSS To\u00e7ikiston\"), il nome della repubblica in lingua tagika e \"\u0422\u0430\u0434\u0436\u0438\u043a\u0441\u043a\u0430\u044f \u0421\u0421\u0420\" (\"Tad\u017eikskaja SSR\"), il nome in lingua russa.\nLa prima bandiera della RSS Tagika fu adottata il 23 febbraio 1929, ed era rossa con lo stemma nell'angolo in alto a sinistra.\nTra il 25 febbraio 1931 e il luglio 1935 la bandiera non aveva i caratteri cirillici.\nTra il 4 luglio 1935 e il 1937, la bandiera era la stessa, ma senza la falce e martello.\nTra il 1937 e l'adozione della sopradetta bandiera negli anni quaranta, la bandiera era uguale, ma la prima riga di caratteri erano in alfabeto latino (\"RSS To\u00e7ikiston\")."}
{"id": "625877", "revid": "767487", "url": "https://it.wikipedia.org/wiki?curid=625877", "title": "1965 (album)", "text": "1965 \u00e8 il sesto album in studio del gruppo statunitense degli Afghan Whigs, pubblicato nel 1998 dalla Columbia Records."}
{"id": "625880", "revid": "416175", "url": "https://it.wikipedia.org/wiki?curid=625880", "title": "Uprock", "text": "L'Uprock (o The Rock Dance) \u00e8 uno stile di danza nato nel 1968 a Brooklyn (New York) ad opera di Apache e Rubber Band Man. Prendendo spunto dalle lotte violente fra gang, l'Uprock simula un combattimento fra due avversari senza per\u00f2 alcuno scontro fisico. Una sessione di Uprock \u00e8 composta da \"Burn\" (colpi mimati) e \"Jerks\" (oscillazioni del corpo), rifacendosi a movimenti di Salsa e Hustle. Le tracce musicali utilizzate nell'Uprock sono simili ai breakbeat usati dalla break dance, fra cui ricordiamo: \"Apache\" degli Incredible Bongo Band, \"It's Just Begun\" dei Jimmy Castor Bunch. Il gruppo (crew) di riferimento \u00e8 quello dei Dynasty Rockers, fondato nel 1973 dai gi\u00e0 citati Apache e Rubber Band.\nL'Uprock non \u00e8 un passo introduttivo della break dance, n\u00e9 una sequenza di 3 o 4 passi da eseguire per sfidare un altro b-boy.\nL'Uprock \u00e8 una sfida, uno scontro. Il combattimento avviene fra 2 persone contemporaneamente. In caso di sfida fra gruppi rivali, ogni gruppo di volta in volta manda un solo rappresentante alla volta che si scontra con quello del gruppo avversario. Lo scontro avviene senza alcun contatto fisico. I passi di Uprock si dividono in \"Jerks\" (oscillazioni del corpo) e \"Burns\" (colpi). I Burns mimano mosse realmente utilizzate nelle lotte fra gangs, e si dividono in: \"punching\" (mimando colpi di pugno), \"cutting\" (mimando l'attacco con armi da taglio come coltelli o spade) e \"shooting\" (mimando l'attacco con armi da fuoco come pistole e fucili). Nell'Uprock lo scopo principale \u00e8 eseguire questi movimenti ballando sulla musica che il dj mette per l'occasione. Schivare e rispondere ai colpi \u00e8 anche importante, ma non come il fatto di ballare, prerogativa indispendabile per un Uprocker."}
{"id": "625882", "revid": "94322", "url": "https://it.wikipedia.org/wiki?curid=625882", "title": "Prezzo vile", "text": ""}
{"id": "625889", "revid": "228587", "url": "https://it.wikipedia.org/wiki?curid=625889", "title": "Al-Muqaddasi", "text": "Di madre originaria del Khorasan e di famiglia abbiente, al-Muqaddas\u012b era nipote per lato paterno di Ab\u016b \u1e6c\u0101yyib al-Shaww\u0101, un apprezzato ingegnere (\"bann\u0101\u02be\") che era stato incaricato a suo tempo dal sultano tulunide A\u1e25mad b. \u1e6c\u016bl\u016bn di costruire il sistema difensivo portuale di Acri e che in seguito aveva deciso di trasferirsi a Gerusalemme (\"al-Quds\", \"la Santa\", o \"al-Bayt al-maqdis\", \"Il sacro Santuario\"), che gli dette modo di fregiarsi della relativa \"nisba\" di al-Maqdis\u012b o al-Muqaddas\u012b, che \u00e8 una \"nisba\" rafforzativa, vale a dire \"della citt\u00e0 santissima\").\nScrisse la sua opera nel 985 all'et\u00e0 di quarant'anni dopo aver lungamente viaggiato in tanti paesi. \u00c8 ignota la data precisa della sua morte, che dovette comunque avvenire dopo il 988, data in cui licenzi\u00f2 una nuova versione della sua opera.\nL'interesse del testo di al-Muqaddasi risiede non solo nella descrizione accurata di Gerusalemme e delle localit\u00e0 della Palestina nel X secolo, ma anche nella descrizione della Sicilia del suo tempo, che egli ebbe modo di visitare di persona."}
{"id": "625892", "revid": "34928", "url": "https://it.wikipedia.org/wiki?curid=625892", "title": "Al-Mukaddasi", "text": ""}
{"id": "625894", "revid": "767487", "url": "https://it.wikipedia.org/wiki?curid=625894", "title": "Al-Maqdisi", "text": "Biografia.\nDella sua giovent\u00f9, a parte la \"nisba\" che ne indica una provenienza palestinese, non si sa molto. Di orientamento mutazilita, viaggi\u00f2 molto nel Vicino Oriente, Persia e Asia centrale, per raccogliere informazioni per redigere nel 966 un ampio \"Kit\u0101b al-bad\u02be wa l-ta\u02ber\u012bkh\", che rappresenta un buon esempio di storia universale, a lungo erroneamente attribuita ad Ab\u016b Zayd al-Balkh\u012b dallo stesso Cl\u00e9ment Huart che ne cur\u00f2 l'edizione a stampa in lingua francese sotto il titolo \"Le Livre de la Creation et de L'Histoire d'Abou-Zeid Ahmed Ben Sahl El-Balkhi\"."}
{"id": "625895", "revid": "34928", "url": "https://it.wikipedia.org/wiki?curid=625895", "title": "Muqaddasi", "text": ""}
{"id": "625896", "revid": "34928", "url": "https://it.wikipedia.org/wiki?curid=625896", "title": "Maqdisi", "text": ""}
{"id": "625897", "revid": "34928", "url": "https://it.wikipedia.org/wiki?curid=625897", "title": "Al Muqaddasi", "text": ""}
{"id": "625898", "revid": "34928", "url": "https://it.wikipedia.org/wiki?curid=625898", "title": "El-Muqaddasi", "text": ""}
{"id": "625899", "revid": "320578", "url": "https://it.wikipedia.org/wiki?curid=625899", "title": "Classe Type 143", "text": ""}
{"id": "625901", "revid": "34928", "url": "https://it.wikipedia.org/wiki?curid=625901", "title": "El Muqaddasi", "text": ""}
{"id": "625903", "revid": "77358", "url": "https://it.wikipedia.org/wiki?curid=625903", "title": "\u00der\u00fad", "text": ""}
{"id": "625905", "revid": "216401", "url": "https://it.wikipedia.org/wiki?curid=625905", "title": "Campionato sudamericano Under-20", "text": ""}
{"id": "625906", "revid": "436907", "url": "https://it.wikipedia.org/wiki?curid=625906", "title": "Uptown Avondale", "text": "Uptown Avondale \u00e8 un EP del gruppo statunitense degli Afghan Whigs, pubblicato nel 1992 dalla Sub Pop. L'EP \u00e8 composto da 5 pezzi, di cui 4 cover ed un remix. Le cover sono \"Band of Gold\" (Freda Payne), \"True Love Travels On A Gravel Road\" (Percy Sledge), \"Come See About Me\" (The Supremes), \"Beware\" (Al Green). \"Rebirth Of The Cool\" \u00e8 il remix da parte di Steve Fisk e Shawn Smith del pezzo \"Miles Iz Ded\", presente nell'album \"Congregation\" (1992)."}
{"id": "625908", "revid": "320578", "url": "https://it.wikipedia.org/wiki?curid=625908", "title": "Classe Type 148", "text": ""}
{"id": "625917", "revid": "92723", "url": "https://it.wikipedia.org/wiki?curid=625917", "title": "Giovanni di Wallingford", "text": "Biografia.\nFu abate dell'abbazia di St Albans (nell'Hertfordshire) dal 1195 al 1214.\nIn precedenza era stato priore della Holy Trinity Priory a Wallingford, che dipendeva da St Albans. Aveva studiato a Parigi e fu considerato un grande grammatico, poeta e fisico.\nCronaca di Giovanni di Wallingford.\nFu anche autore di una della \"Chronica Joannis Wallingford\", che andava dal 449 al 1036 e che, tra le altre cose, narrava il massacro dei Vichinghi il giorno di san Brizio nel 1002, durante il regno di Etelredo II d'Inghilterra."}
{"id": "625923", "revid": "71155", "url": "https://it.wikipedia.org/wiki?curid=625923", "title": "Shane Gallagher", "text": "Biografia.\nGallagher \u00e8 nato il 30 dicembre 1973 a Fontana, in California. Shane \u00e8 di origine coreana ed europea. Sua madre, \u00e8 nata a Seul, in Corea, prima di trasferirsi negli Stati Uniti con il marito Michael Gallagher. Shane ha trascorso la sua infanzia crescendo a Giacarta, prima di trasferirsi a Riverside, e a Los Angeles, per proseguire la sua carriera musicale.\nNel 2006, Gallagher lascia il suo gruppo chiamato The Nervous Return per unirsi Mark Hoppus e Travis Barker (entrambi dei blink-182) e il chitarrista Craig Fairbaugh per formare i +44. \u00c8 stato introdotto come sostituto di Carol Heller come chitarrista, dopo che ella aveva lasciato la band per motivi personali. Nel 2007, \u00e8 ufficialmente diventato un membro dei Mercy Killers. Attualmente \u00e8 impegnato in un progetto acustico dal titolo \"A death to Stars\" con Joseph O'Day."}
{"id": "625930", "revid": "71155", "url": "https://it.wikipedia.org/wiki?curid=625930", "title": "Craig Fairbaugh", "text": "Biografia.\nInizi\u00f2 a suonare la chitarra all'et\u00e0 di 15 anni. Successivamente form\u00f2 una band con altri due coetanei, chiamata \"Vintage 46\". Nel corso del tempo, Tim Armstrong, dei Rancid, ricevette un CD demo di Craig, tentando di produrre la band in occasione dell'apertura della sua casa discografica indipendente, la Hellcat Records. Ma il progetto non venne mai realizzato. In seguito Craig si spost\u00f2 a Los Angeles al fine di concretizzare il suo talento musicale.\nAnche lui, come Shane, entr\u00f2 a far parte ufficialmente dei Plus 44, nel momento in cui Carol lasci\u00f2 la band. Fairbaugh, inoltre, in passato, ha anche suonato per i \"Lars Frederiksen and the bastards\", per i Transplants e per i The Forgotten. Dopo la reunion dei blink-182, i Plus 44 si sono sciolti quindi come per Shane Gallagher, Craig Fairbaugh \u00e8 attualmente il chitarrista della band punk rock dei The Mercy Killers."}
{"id": "625933", "revid": "23117", "url": "https://it.wikipedia.org/wiki?curid=625933", "title": "Sim\u00e3o Pedro Fonseca Sabrosa", "text": ""}
{"id": "625938", "revid": "123646427", "url": "https://it.wikipedia.org/wiki?curid=625938", "title": "Antonio Porta", "text": "Biografia.\nDall'ottobre 1936 ha vissuto a Milano, dove ha compiuto studi regolari. Giocatore di tennis, ha vinto la Coppa Lambertenghi nel 1950. Nel novembre 1960 si \u00e8 laureato in lettere moderne all'Universit\u00e0 Cattolica, con una tesi intitolata \"La poesia di D'Annunzio verso il 900. Rapporti con alcuni poeti\", relatore Mario Apollonio (110/110).\nDal 1956 al 1967 ha lavorato per la casa editrice Rusconi e Paolazzi s.p.a., Milano, nel settore periodici (\"Gioia, Gente, Rakam\") e nel settore libri (per le edizioni de \"Il Verri\") con compiti di coordinamento anche per quel che riguarda la produzione industriale. Sempre per lo stesso gruppo editoriale si \u00e8 occupato in prima persona della gestione del quotidiano sportivo romano \"Corriere dello Sport - Stadio\" per circa tre anni. Nel 1968 \u00e8 stato assunto dalla casa editrice Bompiani, Milano, in qualit\u00e0 di direttore amministrativo e assistente di Valentino Bompiani. Nel 1972 \u00e8 nominato direttore generale delle case editrici Bompiani, Sonzogno, Etas libri, per assumere poi la direzione editoriale della sola Bompiani. Nel 1977 \u00e8 passato alla casa editrice Feltrinelli in qualit\u00e0 di dirigente, a fianco del consigliere delegato e direttore generale.\nHa lasciato la carica di dirigente nel 1981 per dedicarsi soprattutto al lavoro di scrittore, pur continuando a svolgere lavoro di tipo culturale presso la Cooperativa Intrapresa e la Cooperativa Alfabeta, nel cui ambito ha partecipato all'ideazione e organizzazione dei convegni: \"Il senso della letteratura\", Palermo, novembre 1984, \"Stabat Nuda Aestas. D'Annunzio e la poesia oggi\", Viareggio, ottobre 1985, \"Ricercatori &amp; Co.\", Viareggio, febbraio 1987 e le manifestazioni di \"Milanopoesia\" 1984, 1985, 1986 e 1988.\nDal 1982 al 1983 ha insegnato alla Facolt\u00e0 di Lettere moderne nell'Universit\u00e0 di Chieti; nel 1983 \u00e8 stato professore all'Universit\u00e0 di Yale, New Haven, Connecticut (USA); nel 1984 ha insegnato Storia della lingua italiana all'Universit\u00e0 di Pavia; nel 1985 ha tenuto corsi di aggiornamento per insegnanti di italiano all'estero alla Facolt\u00e0 di Lettere e filosofia dell'Universit\u00e0 degli Studi di Roma \"La Sapienza\" e, nel 1988, ha insegnato Estetica nella Facolt\u00e0 di Lettere e filosofia all'Universit\u00e0 di Bologna.\nHa tenuto corsi di scrittura poetica: alla Libreria Rinascita, Milano, aprile-maggio 1987, e presso \"La Casa Zoiosa\", Milano, ottobre-dicembre 1988.\nPaolazzi/Antonio Porta \u00e8 stato tra i fondatori e collaboratori delle riviste \"Tabula\", rivista trimestrale di letteratura, primo numero 1979, ultima data di uscita 1981, \"Cavallo di Troia\", trimestrale della Cooperativa scrittori e Lettori, primo numero inverno 1981.\nEra il direttore responsabile e attivo redattore della rivista \"Alfabeta\", mensile di cultura edito a Milano in cooperativa, fondato nel 1979 e \"La Gola\", rivista del cibo e delle tecniche di vita materiale, fondato nel 1982, co-direttore insieme ad Alberto Capatti.\n\u00c8 stato critico letterario de \"Il Giorno\" dal 1972 al 1978 e dal 1979 in poi al \"Il Corriere della Sera\"; ha collaborato con \"Tuttolibri\", \"Panorama\", e \"L'Europeo\", \"L'Unit\u00e0\" e un breve periodo al \"Il Sole24Ore\"; dal 1988 con scritti civili e di opinione ha collaborato regolarmente con \"Sette\" (supplemento del sabato del Corriere della Sera).\nCon scritti teorici sulla pubblicit\u00e0 ha collaborato a \"Target\", \"Comunicare\" e \"Strategia\", poi raccolti in volume e pubblicati da \"Lupetti Editore\" nel 2003.\nHa lavorato per la RAI nel gennaio-marzo 1987 e nell'ottobre-dicembre dello stesso anno come autore e conduttore del settimanale \"Settantaminuti\" in onda il sabato mattina su Radiodue. Nel 1988 ha curato la presentazione del settimanale \"Prima di cena, tra speranza e nostalgia\", in onda su Radiodue.\n\u00c8 stato membro del consiglio di amministrazione della Fonit Cetra S.p.A. dal 23 luglio 1985. \u00c8 stato poi confermato consigliere per la Nuova Fonit Cetra S.p.A. il 27 luglio 1987.\nMuore di infarto a Roma il 12 aprile 1989.\nL'8 dicembre 1989 il Comune di Milano gli ha conferito l'Ambrogino d'oro alla memoria con la seguente motivazione:\nCarriera letteraria.\nNel 1958 \u00e8 entrato a far parte della redazione della rivista letteraria \"Il Verri\" sotto la direzione di Luciano Anceschi. Nell'ambito di quest'esperienza nasce l'ormai storica antologia di poesia \"I novissimi\", curata da Alfredo Giuliani, cui Porta ha contribuito con le note e le proprie poesie insieme con Elio Pagliarani, Edoardo Sanguineti, lo stesso Alfredo Giuliani e Nanni Balestrini. La data di pubblicazione \u00e8 il marzo 1961. Come allargamento dell'esperienza de \"I novissimi\", fu fondato poco dopo il Gruppo '63 che raduna intorno a s\u00e9 tutte le forze della Neoavanguardia o nuova avanguardia italiana. Ai lavori del \"Gruppo '63\" Porta partecipa durante i congressi di Palermo, di Reggio Emilia, di La Spezia e di Fano.\nDal 1963 al 1967 prende parte attiva alla redazione della rivista di punta della nuova avanguardia \"Malebolge\" a Reggio Emilia. In quegli stessi anni Porta si dedica alla \"poesia visiva\", partecipando ad alcune mostre a Padova, Milano, Roma, Londra. La sua opera pi\u00f9 strettamente legata a questa esperienza \u00e8 \"Zero\", pubblicata in edizione numerata nel 1963. \u00c8 stato fondatore e collaboratore della rivista \"Quindici\", giornale di cultura del Gruppo '63. Primo numero ottobre 1966, pubblicato fino a tutto il 1969.\nNel 1968 \u00e8 andato in scena a Roma nel Teatro del Porcospino \"Non sono poi tanto bestie\". Ha tradotto \"La Marge\" (Il Margine) di Andr\u00e9 Pieyre de Mandiargues, Giangiacomo Feltrinelli Editore, Milano, 1968; \"Journal Particulier (Settore Privato)\" di Paul L\u00e9autaud (la prima parte), con lo pseudonimo Emilio Liviano, Giangiacomo Feltrinelli Editore, Milano, 1968; in collaborazione con Marcelo Ravoni ha tradotto \"i Poeti Ispanoamericani contemporanei, dalle prime avanguardie ai poeti d'oggi\" (Universale Economica Feltrinelli, Milano 1970), Premio Argentario; \"Le Voleur\" (Il ladro di talento) di Pierre Reverdy, Giulio Einaudi Editore, Torino, 1972.\nNel 1977 ha raccolto il proprio lavoro poetico edito (La palpebra rovesciata, I Rapporti, Cara, Metropolis (finalista Premio Viareggio), Week-end) e inedito dal 1958 al 1975, nel volume \"Quanto ho da dirvi\" (Feltrinelli, Milano). Ha inoltre pubblicato due romanzi, \"Partita\" (Feltrinelli, Milano 1967 e poi Garzanti, Milano 1978) e l'apocalittico \"Il re del magazzino\" (Mondadori, Milano 1978, poi San Marco dei Giustiniani, Genova 2003 e Lampi di Stampa, Milano 2008), e un testo teatrale \"La presa di potere di Ivan lo sciocco\" (Einaudi, Torino 1974) messo in scena dal Teatro Artigiano di Cant\u00f9 il 12 febbraio 1974 a Milano, Teatro Uomo, con la regia di Sergio e Marzio Porro. Testo ripreso da altre compagnie in varie parti d'Italia. Ha curato con Giovanni Raboni, l'antologia \"Pin Pidin, poeti d'oggi per i bambini\", (Feltrinelli, Milano, 1978) e \"Poesia degli anni settanta Antologia di poesia italiana dal 1968 al 1979\", con introduzione e note critiche (Feltrinelli, Milano 1979, quattro edizioni). Nel 1980 ha pubblicato Passi passaggi (Mondadori, Milano), poesie 1976-1979. Nel 1981 una serie di racconti \"Se fosse tutto un tradimento\" (Guanda, Milano). Nel 1982 ha raccolto le poesie della serie \"brevi lettere\", 1976-1981, con il titolo \"L'aria della fine\" (Lunarionuovo, Catania, Premio Gandovere \u2013 Franciacorte, poi San Marco dei Giustiniani, Genova 2004 con allegato CD audio \"Bande sonore\"). Sempre nel 1982 ha pubblicato \"Emilio\", poemetto per fanciulli, (Emme, Milano, poi con nuovo testo inedito scritto a partire dalle illustrazioni di Altan della prima edizione, Nuages, 2002). Lo stesso anno \u00e8 tornato al teatro con la messa in scena a Milano di \"Fuochi incrociati\" (a cura e con Paolo Bessegato e Caterina Mattea). Per la RAI, terza rete, con la regia di Gianni Jannelli ha contribuito alla realizzazione del film per la TV, \"La poesia che dice no\", unico attore Paolo Bessegato. Nel 1984 \u00e8 uscito \"Invasioni\" (Mondadori, Milano), poesie 1980-1983, che ha avuto il premio Viareggio e il premio Citt\u00e0 di Latina. Nel 1985 esce \"Nel fare poesia\" (Sansoni, Firenze), una antologia personale dal 1958 al 1985, con una sezione di inediti (Essenze), accompagnata da scritti di metodo sul proprio lavoro. Nel gennaio del 1985 debutta al Teatro Ridotto di Venezia \"Penultimi sogni di secolo\", un suo testo di drammaturgia poetica curato insieme con Carmelo Pistillo, attore protagonista Luigi Pistillo. Si occupa ancora di teatro (nel 1985 Michele Perriera ha messo in scena a Palermo l'atto unico \"Pigmei, piccoli giganti d'Africa\") e nell'ottobre dello stesso anno \u00e8 andato in scena a Milano, con la Compagnia Stabile del Teatro Filodrammatici \"La stangata persiana\", da Persa di Plauto, con la regia di Alberto e Gianni Buscaglia. Ha completato la stesura di una nuova opera: \"La festa del cavallo, poema per teatro\", uscita nelle Edizioni Corpo 10, Milano.\nNell'autunno 1987 \u00e8 uscita da Mondadori la traduzione di Edgar Lee Masters \"Spoon River Anthology\" e presso Crocetti Editore \"Melusina, una ballata e diario\". Nel marzo 1988, sempre da Mondadori, \u00e8 uscito \"Il giardiniere contro il becchino\" (poesia), che ha ottenuto il Premio Carducci, Premio Acireale, Premio Stefanile, Premio Arcangeli.\nNel 1990 \u00e8 andato in scena La festa del cavallo al Teatro Verdi di Milano, con la regia di Alberto e Gianni Buscaglia.\nNel luglio 1994 nell'ambito degli \u201cIncontri con il Teatro Classico\u201d, curata dall'Associazione teatrale Campania grandi classici, a Salerno \u00e8 andata in scena l'elaborazione drammaturgica dal poemetto \"Salom\u00e8\", poi dal 15 al 27 febbraio 2000 al Teatro dell'Arsenale, Milano.\nDal 1990 sono stati pubblicati \"Partorire in Chiesa\", racconto, Libri Scheiwiller, Milano, 1990; \"Il Progetto Infinito\" a cura di Giovanni Raboni, Quaderni Pier Paolo Pasolini, Roma, 1991 che raccoglie una scelta di testi critici sulla letteratura; \"Los(t) angeles\", romanzo inedito, Vallecchi Editore, Firenze, 1996; \"Poesie 1956-1988\", antologia a cura di Niva Lorenzini, Oscar Mondadori, 1998; \"Poemetto con la madre e altri versi\", copertina di Emilio Tadini, Book Editore, 2000; \"Yellow\", poesie inedite a cura di Niva Lorenzini e con note di Fabrizio Lombardo, Mondadori, Milano, 2002. La traduzione di Amelia Rosselli, \"Sonno-Sleep (1953-1966)\" con in appendice la corrispondenza tra i due poeti, San Marco dei Giustiniani, Genova, 2003. Tutti gli scritti sulla pubblicit\u00e0 sono stati raccolti nel volume \"Lo specchio della seduzione\", Lupetti, Milano, 2003.\nNel marzo 2009 le raccolte di poesia edite in vita sono state pubblicate in un unico volume col titolo \"Tutte le poesie\", Garzanti Libri, Milano.\nA settembre 2010 Manni Editori, Lecce ha raccolto tutti i racconti nel volume \"La scomparsa del corpo\". \nPoesie di Antonio Porta sono presenti in tutte le principali antologie della poesia italiana del '900, a partire da quella di Edoardo Sanguineti, Poesia italiana del Novecento, Einaudi Editore, 1969, per arrivare a quella di Pier Vincenzo Mengaldo, Poeti italiani del novecento, edita da Mondadori nel 1978.\nNell'archivio sono conservate numerose opere terminate da Antonio Porta e ancora oggi inedite in volume: poesie, teatro, racconti, traduzione di poesie di Trakl e molti altri materiali che sono costantemente rese disponibili agli studiosi."}
{"id": "625939", "revid": "400694", "url": "https://it.wikipedia.org/wiki?curid=625939", "title": "Leo Paolazzi", "text": ""}
{"id": "625945", "revid": "1543377", "url": "https://it.wikipedia.org/wiki?curid=625945", "title": "Kotetsu (nave corazzata)", "text": "La fu la prima nave corazzata della Marina imperiale giapponese. Fu costruita in Francia nel 1863-1864, come CSS \"Stonewall\" per gli Stati Confederati d'America. Ceduta al governo giapponese nel 1869 ebbe un ruolo decisivo nella battaglia navale di Hakodate che segn\u00f2 la fine della guerra Boshin e la completa instaurazione della restaurazione Meiji. Nel dicembre 1871 fu ribattezzata .\nEra ben armata con un cannone Armstrong da 300 libbre a canna liscia in una casamatta a prua, e con due cannoni Armstrong a canna rigata da 70 libbre in affusti fissi a met\u00e0 nave. Poich\u00e9 la Confederazione aveva imposto un vincolo del pescaggio di soli 14 piedi (4,3 m), per poterlo utilizzare sul Mississippi, teneva male il mare, soffrendo di un dislocamento troppo grosso relativamente alle dimensioni del suo scafo.\nCostruzione.\nLa \"Kotetsu\" fu costruita da L. Arman a Bordeaux in Francia nel 1863-1864 su ordinazione del governo Confederato con il nome di \"Sphinx\" ma, a seguito delle forti proteste del governo degli Stati Uniti alla Francia, le autorit\u00e0 francesi rifiutarono il permesso di consegnarla alla Confederazione. Il vascello venne quindi venduto, mediante un intermediario svedese alla Danimarca, impegnata allora nella seconda guerra dello Schleswig, e ribattezzato \"St\u00e6rkodder\" (\"Lontra Possente\"). La guerra termin\u00f2 prima della consegna a Copenaghen del vascello (a causa anche di ritardi nella costruzione), e le autorit\u00e0 danesi lo rifiutarono; il costruttore allora lo rivendette segretamente alla Confederazione.\nCarriera confederata.\nNel dicembre 1864 il capitano T.J. Page ne prese il comando, lo ribattezz\u00f2 \"Stonewall\" e nel gennaio salp\u00f2 da Copenaghen diretto verso la baia di Quiberon in Francia per rifornirsi. Per allontanare sospetti sui reali proprietari, il vascello in questo periodo era chiamato \"Staerkodder and Olinde\". Allo \"Stonewall\" venne assegnato il non facile compito di disperdere il blocco navale dell'Unione al largo di Wilmington, Carolina del Nord, di intercettare il traffico commerciale tra la Pennsylvania ed i porti settentrionali, di attaccare le citt\u00e0 costiere del New England e di distruggere la flotta di pesca dell'Unione nelle acque di Terranova.\nImpossibilitato a rifornirsi completamente nelle acque francesi, fece rotta per Madera in Portogallo, ma incapp\u00f2 in una forte tempesta e dovette ripararsi a Ferrol in Spagna per rifornirsi di carbone ed essere riparato. Nel frattempo le due navi dell'Unione USS \"Niagara\" e USS \"Sacramento\" arrivarono a La Coru\u00f1a, a una quindicina di chilometri di distanza. Il 24 marzo la \"Stonewall\" salp\u00f2 da Ferrol, preparandosi alla battaglia, ma le navi dell'Unione temendo la sua potenza di fuoco non strinsero le distanze e la \"Stonewall\" pot\u00e9 dirigersi a Lisbona dove si riforn\u00ed di carbone per la traversata dell'Atlantico.\nRaggiunse Nassau nelle Bahamas il 6 maggio e da qui si diresse a L'Avana dove Page apprese della fine della guerra. La \"Stonewall\" venne consegnata al Capitano Generale di Cuba in cambio del denaro necessario a pagare il suo equipaggio. Nel luglio 1865 le autorit\u00e0 cubane la cedettero volontariamente agli Stati Uniti che successivamente la vendettero al Giappone\nCarriera giapponese.\nSi suppone che sia stata consegnata al Bakufu nel 1868, allo scopo di rinforzare la modernizzazione in corso del suo esercito e della sua marina. Erano gi\u00e0 stati pagati 30.000\u00a0$ e altri 10.000 furono pagati alla consegna. Comunque allo scoppio della guerra Boshin tra il Bakufu e le forze pro-imperatore le potenze occidentali assunsero una posizione neutrale, ritirando i propri consiglieri militari e sospendendo la consegna di materiale militare, inclusa quella del \"Kotetsu\" al Bakufu.\nIl \"K\u014dtetsu\" venne infine consegnato al nuovo governo Meiji nel febbraio 1869 che la mise in servizio come ammiraglia del primo Squadrone Imperiale Navale e la invi\u00f2 immediatamente verso l'isola settentrionale dell'Hokkaid\u014d, per combattere i resti delle forze dello Sh\u014dgun che stavano tentando di formare un governo indipendente (repubblica di Ezo), con l'aiuto di consiglieri ex-militari francesi.\nIl 25 marzo 1869, nella battaglia navale di Miyako, respinse con successo un tentativo di abbordaggio notturno da parte della nave ribelle \"Kaiten\", essenzialmente grazie alla presenza di una mitragliatrice Gatling. Partecip\u00f2 quindi all'invasione dell'Hokkaid\u014d e a vari scontri navali della battaglia navale di Hakodate (4-10 maggio 1869)\nNel dicembre 1871 fu riarmata con un cannone Armstrong da ad avancarica a canna rigata ad e ribattezzata \"Azuma\". Nel febbraio 1872 fu messa in riserva rimanendo in servizio fino al 1888 quando venne assegnata a servizi non di combattimento nel porto, abbandonata al degrado per i successivi venti anni.\nIn effetti il Giappone fu equipaggiato con avanzate navi da guerra corazzate solo dieci anni dopo il varo della prima corazzata oceanica della storia, la francese \"La Gloire\" (\"Gloria\", varata nel 1859)."}
{"id": "625947", "revid": "339392", "url": "https://it.wikipedia.org/wiki?curid=625947", "title": "CSS Stonewall", "text": ""}
{"id": "625949", "revid": "6923", "url": "https://it.wikipedia.org/wiki?curid=625949", "title": "Aldo Marzot", "text": "Percorso scout.\nGiovanissimo, a 15 anni entra nel Corpo Nazionale dei Giovani Esploratori Italiani (CNGEI). Dotato di forte spirito patriottico e portato al servizio verso il prossimo, percorre il suo cammino scout rapidamente raggiungendo in modo precoce la categoria di esploratore scelto. Lavora molto in branca lupetti (la branca dei pi\u00f9 piccoli), passa poi a dirigere un reparto di esploratori (la branca dei pre-adolescenti).\nPellicano del Cimone.\nIl suo nome di totem \u00e8 \"Pellicano del Cimone\" ad indicarne l'altruismo e l'amore verso gli altri, infatti il pellicano, secondo la leggenda, \u00e8 l'unico animale che in caso di necessit\u00e0, quando il cibo scarseggia, si lacera il ventre col becco per cibare i piccoli perch\u00e9 non muoiano di fame e possano continuare la specie. Proprio nella localit\u00e0 del Cimone, insieme ai ragazzi della sua pattuglia, egli raccoglie le ossa dei soldati uccisi nella Prima guerra mondiale.\nTale Totem gli viene attribuito da Roberto Villetti (Pap\u00e0 Akela), Capo Scout del Cngei, nel corso del primo Campo Scuola del Cngei realizzato all'Alpe di Cainallo nel 1925.\nLo scioglimento e la seconda guerra mondiale.\nTra il 1927 e il 1928 il fascismo scioglie tutte le associazioni scout, il movimento stava per diventare clandestino e i dirigenti scout si riuniscono nelle loro sedi, prima della chiusura, per prestare giuramento, la cui formula viene scritta e pensata proprio da Aldo Marzot. Tagliano la bandiera del gruppo, ognuno ne prende un pezzo con il proposito di ricostruirla appena finito il conflitto. Il periodo in cui lo scautismo \u00e8 stato bandito viene poi chiamato Giungla Silente. Marzot riceve una medaglia al merito per atti di eroismo nella seconda guerra mondiale. Diviene anche Capitano di Artiglieria Alpina e pilota civile.\nLa ripresa.\nDopo la guerra, il CNGEI riprese le proprie attivit\u00e0. Marzot si adopera per far risorgere sezioni a Milano, Pavia etc.\nDiventa \"Cavaliere\" e \"Collare\" dell'Ordine di San Giorgio (massima onorificenza del CNGEI). Particolare attivit\u00e0 la svolge per la branca rover (adolescenti) di cui fonda una rivista, \"Veglie\", e diviene commissario centrale alla branca. Partecipa a quasi tutti i Jamboree (dei campi scout mondiali) e a tutte le conferenze che si svolgono a livello internazionale. Viene nominato Commissario Nazionale nel 1958. Diviene docente alla Scuola Capi ed in Inghilterra (a Gilwell Park) ottiene il Wood Badge. \u00c8 il primo, in Italia, ad ottenere il titolo di D.C.C. (Deputy Camp Chief) di Gilwell Park, che lo mette in condizione di rilasciare brevetti internazionalmente validi.\nL'idea dell'Assoraider e della quarta branca.\nQuando d\u00e0 le dimissioni, sia da Capo Scout che dal CNGEI, comincia a pensare di formare un'associazione che prenda tutti i ragazzi che fuoriuscivano dalle associazioni, in quanto molti di essi vanno persi dopo aver raggiunto l'et\u00e0 massima (o se ne vanno o fanno i capi). Pensa perci\u00f2 di recuperarli e riunirli in interessi comuni per svolgere attivit\u00e0 semiprofessionali. Fonda cos\u00ec nel 1965 l'Assoraider (Associazione Italiana di Scautismo Raider), nella quale oper\u00f2 in qualit\u00e0 di Presidente Capo Scaut fino al giorno della sua morte (Belluno, luglio 1976). Chiede senza successo alle altre associazioni di segnalare i nomi dei ragazzi che ne escono per creare spirito di collaborazione. Marzot cerca di fare uno scautismo adeguato ai tempi, che finisca il suo ciclo ai Raider e non ai Rover. Ecco perch\u00e9 quando si costituisce l'Assoraider si inizia con la Quarta Branca, i Raider, dando importanza alla formazione di Raid (gruppi) quali: protezione civile, fotografia, sub, speleologia, giornalismo, etc. Ben presto si rende conto che, per proiettare il ragazzo verso una visione nuova e moderna dello scautismo, \u00e8 necessario intervenire nell'et\u00e0 pi\u00f9 giovane. Fu cos\u00ec che nel 1968 l'Assoraider costituisce le altre Branche: Lupetti/e, Esploratori/trici, Rovers/Scolte.\nLe sue modifiche al metodo scout.\nLo scautismo classico diceva che un bambino non poteva entrare nei Lupetti prima dei 7-8 anni, ma Marzot ritiene che poich\u00e9 il bambino entra a scuola a 6 anni \u00e8 pronto a ricevere la metodologia Scout, infatti l'Assoraider riceve bambini dai 6 anni. L'inserimento degli adulti nell'associazione \u00e8 una naturale prosecuzione della preparazione che viene fin da bambini. Un'altra innovazione \u00e8 l'inserimento nella Promessa, oltre alle parole \"Dio\" (da intendere come un Dio qualsiasi), \"Patria\" e \"famiglia\", della parola \"Umanit\u00e0\" lasciando cadere i confini tra le nazioni. Queste sono le cose fondamentali su cui basa l'associazione fin dalla nascita."}
{"id": "625951", "revid": "436907", "url": "https://it.wikipedia.org/wiki?curid=625951", "title": "What Jail Is Like", "text": "What Jail Is Like \u00e8 un EP del gruppo statunitense degli Afghan Whigs, pubblicato nel 1994 dalla Elektra Records. \"Mr. Superlove\" \u00e8 una cover degli Ass Ponys. \"The Dark End Of The Street\" \u00e8 una reinterpretazione di Percy Sledge, mentre \"Little Girl Blue\" (Rodgers/Hart) \u00e8 tratta dal musical Jumbo (1935; versione film 1962), cantata originariamente da Gloria Grafton (la versione del film \u00e8 cantata da Doris Day). Il pezzo \u00e8 stato ripreso da molti altri artisti, ma gli Afghan Whigs hanno utilizzato la versione di Diana Ross come base. \"My World Is Empty Without You\"/\"I Hear A Symphony\" \u00e8 un pezzo delle Supremes. \"What Jail Is Like\" \u00e8 tratta dall'album \"Gentlemen\" del 1993."}
{"id": "625952", "revid": "6923", "url": "https://it.wikipedia.org/wiki?curid=625952", "title": "Jogging", "text": "Il jogging (dal verbo inglese \"to jog\", letteralmente \u00abprocedere a balzi\u00bb), detto anche (in italiano ma non in inglese) footing, \u00e8 un passeggio in forma di corsa a passo lento. Lo scopo principale dell'attivit\u00e0 \u00e8 aumentare il benessere fisico di chi la intraprende senza per\u00f2 subire lo stress derivato dalla corsa vera e propria, che \u00e8 pi\u00f9 veloce.\n\u00c8 un'attivit\u00e0 sportiva principalmente amatoriale. Costituita dalla corsa, pu\u00f2 essere prolungata con ritmi vari. \u00c8 tipicamente svolta in parchi pubblici o marciapiedi urbani, ma \u00e8 effettuabile su moltissimi tipi di terreno.\nDefinizione.\nIl \"jogging\" \u00e8 divenuto molto comune in quanto \u00e8 un esercizio aerobico, salutare per cuore e polmoni, praticabile da chiunque sia in un buono stato di salute. La pratica fu messa a punto e descritta dallo statunitense James F. Fixx che nel 1977 pubblic\u00f2 il libro \"The Complete Book of Running\" dove ne venivano esposti i benefici. Ironia della sorte, Fixx mor\u00ec a soli 52 anni stroncato da un infarto fulminante poco dopo la sua corsa giornaliera, a causa della pessime condizioni delle proprie coronarie affette da una grave forma di aterosclerosi.\nLa definizione di \"jogging\", al confronto di quella della corsa, non \u00e8 standard. George A. Sheehan, un cardiologo e corridore americano, \u00e8 citato per aver affermato che \u00abla differenza tra una persona che pratica \"jogging\" e una persona che pratica la corsa [in competizione] \u00e8 un modulo di iscrizione\u00bb (\u00abthe difference between a jogger and a runner is an entry blank\u00bb). Altri esperti sono pi\u00f9 precisi, definendo il \"jogging\" una corsa sotto le 6 miglia orarie (10 minuti per miglio, 10 chilometri orari, 6 minuti per chilometro)\nLa maggior parte degli esperti concorda, nello stabilire la differenza tra la corsa e il \"jogging\", che chi pratica quest'ultima attivit\u00e0 corre ad una velocit\u00e0 inferiore ai 10\u00a0km/h. Dunque si potrebbe definire il \"jogging\" come una corsa leggera, volta a non affaticare l'organismo di soggetti non professionisti.\nStoria.\nNel 1593 William Shakespeare in \"Taming of the Shrew\" fece dire da Caterina a Petruccio \u00abYou may be jogging whiles your boots are green\u00bb. Era un proverbio col significato di \"correre fino a che si era pi\u00f9 preparati\".\n L'etimologia della parola \u00e8 sconosciuta; forse \u00e8 legata alla parola del medio tedesco \"shog\" oppure fu una nuova parola onomatopeica dell'inglese del sedicesimo secolo.. L'uso del termine per riferirsi a questa forma di esercizio fisico \u00e8 nato in Inghilterra alla met\u00e0 del secolo diciassettesimo. L'uso divenne comune nel periodo imperiale britannico e nel 1884 l'autore australiano Rolf Boldrewood poteva scrivere nel suo racconto \"My Run Home\" \u00abyour bedroom curtains were still drawn as I passed on my morning jog\u00bb (\u00able tende della tua camera da letto erano ancora chiuse quando ci sono passato davanti durante il mio \"jogging\" mattutino\u00bb).\nNegli Stati Uniti il \"jogging\" era anche chiamato \"roadwork\" (letteralmente \"lavoro su strada\") ad esempio dagli atleti come i pugili che, come parte dell'allenamento, abitualmente percorrevano in questo modo ogni giorno molti chilometri. Negli anni sessanta e settanta del ventesimo secolo in Nuova Zelanda la parola \"roadwork\" era pi\u00f9 frequentemente soppiantata dalla parola \"jogging\" diffusa dall'allenatore Arthur Lydiard che contribu\u00ec alla sua diffusione tra la popolazione. L'idea del \"jogging\" come una regolare attivit\u00e0 fu dibattuta in un articolo delle pagine sportive del \"New Zealand Herald\" il febbraio del 1962, ove si raccontava di un gruppo di ex atleti e appassionati di \"fitness\" che si riuniva una volta a settimana per praticare il \"jogging\" a fini di \"benessere fisico e sociale\". Poich\u00e9 essi praticavano il \"jogging\" il giornale sugger\u00ec che definissero il loro \"club\" \"Auckland Joggers Club\", e si pensa che questo sia stato il primo uso del sostantivo \"jogger\". \nNel 1962 l'istruttore di atletica Bill Bowerman dell'Universit\u00e0 dell'Oregon, dopo aver praticato \"jogging\" con Lydiard in Nuova Zelanda, port\u00f2 negli Stati Uniti il concetto di \"jogging\" come esercizio fisico regolare. Nel 1966 pubblic\u00f2 il libro \"Jogging\" e nel 1967 pubblic\u00f2 una nuova versione riveduta e corretta. Bowerman stabil\u00ec programmi di allenamento per uomini e donne di tutte le et\u00e0. La popolarit\u00e0 di questi programmi aiut\u00f2 la diffusione negli Stati Uniti dell'idea del \"jogging\" come esercizio per chiunque. Da allora negli USA e nel resto del mondo cominciarono a nascere associazioni di appassionati. La \"MABAC Running League\" \u00e8 probabilmente pioniera in Gran Bretagna, essendo stata fondata nel 1977. Il primo \"jogger\" britannico fu Alan Blatchford che organizz\u00f2 un gruppo di appasonati nella \"British Aircraft Corporation\" in Weybridge (ora \"British Aerospace\"). Ralph Henley port\u00f2 persone alla causa nella \"Matthew Arnold School\" in Ashstead. Questa lega di corridori \u00e8 correntemente attiva.\nEsercizio.\nIl \"jogging\" \u00e8 spesso usato da corridori professionisti come allenamento defaticante. Il corridore che ha completato una sessione di ripetizioni veloci di 400 metri a meno di 5 minuti per miglio, pu\u00f2 intervallarla con una sessione di \"jogging\" a 8 minuti per miglio, come giro di recupero.\nCome altri tipi di esercizio aerobico il \"jogging\" \u00e8 un modo eccellente di migliorare l'apparato circolatorio, la densit\u00e0 minerale ossea e la resistenza fisica.\nPratica.\nIl \"jogging\" ha un alto impatto sul corpo, affaticando in particolare le giunture del ginocchio. Ci\u00f2 ha tuttavia un impatto benefico sull'area soggetta a stress. Molti praticano quest'attivit\u00e0 per riuscire, dopo un dato periodo, ad affaticarsi di meno nel salire per le scale, camminare, nuotare e per facilitare la pratica di sport di vario genere.\n\u00c8 un eccellente rimedio per curare il cuore e la densit\u00e0 delle ossa, purch\u00e9 per\u00f2 ci si assicuri che la frequenza cardiaca si mantenga attorno all'intervallo di lavoro aerobico. Questo intervallo \u00e8 prossimo al 75% della propria frequenza cardiaca massima. Poich\u00e9 la frequenza cardiaca massima varia linearmente con l'et\u00e0 ed \u00e8 pari a 220 - et\u00e0, la frequenza cardiaca di lavoro aerobico \u00e8 data da:\nDunque per le et\u00e0 che variano dai 15 agli 80 si ottengono i seguenti dati:\nLa formula per il calcolo della \"frequenza massima cardiaca\" (FCM) \"220 - la propria et\u00e0\" risulta piuttosto approssimativa, in quanto non tiene conto di diversi fattori che influenzano il suddetto valore. \u00c8 perci\u00f2 abitudine comune preferire la cosiddetta \" formula di Tanaka\", di pi\u00f9 recente determinazione, per il calcolo dello FCM:\nFCM = 208 - (0,7 \u00d7 et\u00e0)\nCominciare.\nAbituare al \"jogging\" l'organismo di chi non ha mai corso o l'ha fatto saltuariamente o in passato non \u00e8 facile come si tende a pensare. Gli esperti consigliano, per chi \u00e8 agli inizi, di effettuare brevi sedute (o \"uscite\") a giorni intermittenti, in cui si alterni la camminata con brevi tratti di corsa, anche di soli 30-40\u00a0m alla volta. Le sedute iniziali possono durare anche solo 20 minuti, l'ideale \u00e8, per chi \u00e8 giunto pi\u00f9 in avanti con l'esercizio, una media di 3 sedute settimanali della durata di un'ora. Un individuo sano in genere raggiunge questo obiettivo nel giro di 6 mesi o un anno.\n\u00c8 sempre bene scegliere di fare \"jogging\" in pianura, ma per variare lo sforzo fisico sono consigliati dai professionisti almeno 100\u00a0m di salita non ripida, grazie alla quale l'organismo cominci ad abituarsi a una fatica maggiore che, di conseguenza, dal medio termine porta benefici non trascurabili: chi segue, infatti, un calendario fisso di \"jogging\" (ad esempio, 4-5 sedute a settimana di 41 minuti, che \u00e8 la media per chi comincia a correre) generalmente nota benefici in un periodo non molto lungo quali il dimagrimento e il rafforzamento fisico, cui a lungo termine si aggiungono il rafforzamento delle ossa, la regolarizzazione del respiro (che diventa pi\u00f9 resistente a sottoporsi a periodi di stress: molti cantanti praticano \"jogging\" prima dei concerti per questo motivo) e del battito cardiaco.\nPer queste ragioni i medici consigliano il \"jogging\" sia ai ragazzi pi\u00f9 giovani (perch\u00e9 aiuta a consolidare le ossa in fase di ossificazione, prima di raggiungere lo stato 5 del \"test di Risser\", comune dalla maggiore et\u00e0 in poi), sia a persone di mezza et\u00e0 (perch\u00e9 aiuta a prevenire problemi quali l'osteoporosi) e sia agli ultracinquantenni (perch\u00e9 \u00e8 un coadiuvante nella cura di tali eventuali problemi).\nUltima notazione va riservata al senso di benessere che consegue alla corsa, da mettere probabilmente in relazione alla produzione di endorfine e al rialzo della serotonina, da cui un lieve effetto antidepressivo; a differenza di altri sport dove il pi\u00f9 accentuato agonismo porta pi\u00f9 che altro alla produzione di adrenalina."}
{"id": "625958", "revid": "72396", "url": "https://it.wikipedia.org/wiki?curid=625958", "title": "Coppa delle nazioni africane Under-20", "text": "La Coppa delle nazioni africane Under-20, conosciuta come Coppa d'Africa Under-20 e gi\u00e0 nota come campionato africano giovanile o campionato africano Under-20, \u00e8 la maggiore competizione continentale calcistica per nazionali africane Under-20. Si tiene ogni due anni e le migliori quattro squadre di ogni edizione si qualificano per il Mondiale Under 20."}
{"id": "625961", "revid": "6923", "url": "https://it.wikipedia.org/wiki?curid=625961", "title": "Ino Yamanaka", "text": " \u00e8 un personaggio della serie anime e manga \"Naruto\", scritto e disegnato dal mangaka Masashi Kishimoto.\nIl suo cognome significa \"attraverso le montagne\" mentre il nome \"cinghiale selvaggio\" (ecco perch\u00e9 Sakura, per insultarla, la chiama \"maial-Ino\"): questo genera un contrasto ironico con quello del suo compagno di squadra Choji Akimichi, il cui nome significa \"farfalla\", dal momento che \u00e8 due volte pi\u00f9 grosso di lei. Con i suoi compagni del team guidato dal figlio del Terzo Hokage Asuma Sarutobi, Shikamaru Nara e appunto Choji, forma la seconda generazione del team Ino-Shika-Cho, che richiama la combinazione di carte del gioco giapponese Hanafuda denominata appunto \"Ino-Shika-Cho\" (\"Cinghiale-Cervo-Farfalla\") che vale cinque punti.\nPersonalit\u00e0.\nIno \u00e8 aggressiva, egocentrica e tende a dettare ordini alla sua squadra; da sempre rivale di Sakura, non sopporta di esserle da meno. Durante la prima serie Ino \u00e8 follemente innamorata di Sasuke, altro motivo di contrasto con Sakura, mentre nella seconda sembra provare qualcosa per Sai, il nuovo membro del Team Kakashi con cui poi avr\u00e0 una relazione. Per rispondere al gioco di parole basato sul suo nome che Sakura le rivolge spesso, Ino la chiama a sua volta \"fronte spaziosa\", mettendo in evidenza uno dei difetti fisici che Sakura crede di avere. \u00c8 un amante dei fiori e ne conosce tutti i principali tipi, da quelli velenosi a quelli ornamentali. L'antagonismo tra Sakura e Ino ricorda quello tra Naruto e Sasuke e arriva al culmine durante gli esami di selezione dei Chunin, quando si affrontano. Pian piano, per\u00f2, le due tornano ad essere buone amiche come erano da piccole.\nStoria.\nIno \u00e8 la figlia di Inoichi Yamanaka ed \u00e8 un membro del Clan Yamanaka, che dirige un piccolo negozio di fiori nel Villaggio della Foglia. Durante gli anni in accademia \u00e8 stata la prima amica di Sakura e la aiut\u00f2 a formarsi un'identit\u00e0 e a sviluppare una certa autostima; in seguito, quando Sakura si prese una cotta per Sasuke, le due troncarono il loro rapporto, diventando a tutti gli effetti rivali.\nDopo aver affrontato alcune missioni insieme ai suoi compagni, Ino partecipa agli esami di selezione dei Chunin, affrontando prima il Team Dosu, giunto per uccidere Sasuke, ed infine affronta Sakura in uno scontro che si concluder\u00e0 alla pari. Dopo la fuga di Sasuke, Ino chiede a Sakura di intercedere con Tsunade per diventare sua allieva. Sakura accetta e, essendo gi\u00e0 allieva del Quinto Hokage, diventa automaticamente la sua \"senpai\".\nNella seconda parte della storia, Ino \u00e8 diventata molto pi\u00f9 matura e anche un abile ninja medico grazie agli allenamenti di Tsunade e alla supervisione di Sakura.\nSi unisce quindi ad una squadra composta da Choji, Raido Namiashi e Aoba Yamashiro per fermare Hidan e Kakuzu, due membri di Alba; giunge tuttavia troppo tardi per aiutare il team di Shikamaru e assiste impotente alla morte del suo maestro. Decisa a vendicarlo parte con Shikamaru, Choji e Kakashi per fermare i due membri di Alba e nello scontro che segue affronta Kakuzu; poco prima di essere eliminata, viene salvata dai rinforzi e assiste alla sconfitta di Kakuzu per mano di Naruto.\nDurante l'attacco di Pain affronta i nemici insieme a Ibiki, suo padre, alcuni ANBU e Shizune e assiste impotente alla morte di quest'ultima per mano di uno dei corpi del nemico.\nIn seguito Ino viene reclutata nella Quinta Divisione, comandata da Mifune, e viene inviata come riserva alla Prima Divisione di Darui; insieme a Shikamaru e Choji, tiene a bada Kinkaku con un'azione combinata, in modo che Darui possa sigillare il nemico all'interno della zucca rossa. In seguito, insieme a Choji e Shikamaru, affronta personalmente il suo maestro Asuma, riportato in vita tramite la Tecnica della Resurrezione Impura. Dopo un duro scontro Ino riesce, insieme ai suoi compagni, a sconfiggere il suo maestro, il quale viene sigillato da una squadra alleata . Si reca poi insieme al resto dell'alleanza a combattere contro Obito e Madara e assiste impotente alla morte del padre. In seguito viene soggiogata dallo Tsukuyomi Infinito insieme ai suoi compagni, dove immagina il padre ancora vivo e di essere contesa tra Sasuke e Sai.\nAlcuni anni dopo la fine della guerra Ino sposa Sai da cui ha un figlio, Inojin.\nCapacit\u00e0 ninja.\nIno, come membro del Clan Yamanaka, \u00e8 in grado di utilizzare la tecnica del Capovolgimento Spirituale, che le consente di impossessarsi del corpo dell'avversario. Ino utilizza questa tecnica insieme al Controllo dell'Ombra di Shikamaru, che la utilizza per tenere bloccati gli altri avversari. Nell'anime utilizza anche la tecnica dello Sconvolgimento Spirituale, che ha lo stesso effetto ma permette di controllare l'avversario a distanza, permettendole di rimanere nel proprio corpo. Nella seconda parte del manga, in particolare nella Quarta Grande Guerra Ninja, Ino dimostra di essere molto migliorata e di essere molto pi\u00f9 forte di prima fermando la Teriosfera del Decacoda grazie al Capovolgimento Spirituale, evitando cos\u00ec la morte di tutte le persone nel raggio d'azione del demone.\nDopo l'allenamento con Tsunade e Sakura, Ino acquisisce le arti mediche, diventando quindi un Ninja Medico; oltre a ci\u00f2, Ino ha una vasta conoscenza dei fiori velenosi e ci\u00f2 la rende un'abile ninja medico.\nIno \u00e8 capace di utilizzare i fiori in combattimento per stordire o colpire l'avversario combinando le sue abilit\u00e0. Durante la Quarta Grande guerra esibisce una delle sue grandi abilit\u00e0 ovvero la capacit\u00e0 di manipolare un numero smisurato di corpi e fungendo anche da comunicatore per la battaglia grazie ad un'altra tecnica del suo clan che le permette di comunicare da qualsiasi distanza con un altro membro del suo clan in questo caso suo padre."}
{"id": "625962", "revid": "73997", "url": "https://it.wikipedia.org/wiki?curid=625962", "title": "Lemmy", "text": ""}
{"id": "625967", "revid": "1543377", "url": "https://it.wikipedia.org/wiki?curid=625967", "title": "Atlango", "text": "L'atlango \u00e8 una lingua artificiale ausiliaria creata nel 2002 in Polonia da Ryszard Antoniszczak (in atlango Richard A. Antonius) per facilitare la comunicazione tra i cittadini dell'Unione europea.\nEssa si configura approssimativamente come un ido lievemente arricchito nella morfologia e semplificato nella pronuncia e nell'ortografia.\nEstratto: Il Padre Nostro\nAlfabeto e pronuncia - accento.\nL'alfabeto dell'atlango \u00e8 lo stesso alfabeto latino di ventisei lettere impiegato dall'inglese.\n\"Differenze di pronuncia fra l'atlango e le lettere dell'inglese\":\nNell'insieme l'atlango accoglie e matura le proposte di semplificazione di pronuncia dell'esperanto avanzate sin dai tempi di Ren\u00e9 de Saussure.\nL'accento dell'atlango cade sulla penultima sillaba, come in esperanto e in italiano. Solo le terminazioni aggettivali e avverbiali -arr ed -all, impiegate come varianti stilistiche aggettivali, hanno l'accento sull'ultima sillaba.\nCome l'esperanto, anche l'atlango contempla, sebbene con minor sistematicit\u00e0, la possibilit\u00e0 di troncamento: nei nomi, la terminazione troncata \u00e8 sostituita dall'apostrofo.\nMorfologia.\nL'atlango eredita in larga parte dall'esperanto e dall'ido il sistema delle terminazioni fisse delle diverse parti del discorso.\nGrammatica.\nArticolo.\nL'unico vero e proprio articolo \u00e8 l'invariabile \"le\"; si pu\u00f2 usare il numerale \"un\" come articolo indeterminativo, anche se non \u00e8 la sua funzione specifica (in realt\u00e0, come in esperanto, l'articolo indeterminativo in atlango non esiste). L'atlango conosce preposizioni articolate come troncamenti colloquiali o poetici: \"di le\" diventa \"dil\".\nNomi.\nLa terminazione fissa dei nomi \u00e8 -o; il plurale si forma con l'aggiunta della desinenza -y: es. \"lit-o (\"letto\", cfr. il francese \"lit\", plur. \"lit-o-y\nAggettivi.\nLa terminazione fissa dell'aggettivo \u00e8 -a. L'aggettivo \u00e8 invariabile, a meno che non sia sostantivato (\"Le verd-a-y\": \"i verdi\"). Gli aggettivi bisillabici in \"m n r l w y\" possono essere troncati; le forme troncate sono sia aggettivi sia avverbi: es. \"le bon lito\", o \"le bona lito\".\nAvverbi.\nLa terminazione fissa dell'avverbio \u00e8 -e.\nPronomi.\nI pronomi personali sono: \"mi\" (plur \"mu\"), \"io\"; ti (plur. \"tu\"), \"tu\"; \"li\" oppure maschile \"hi\", femminile \"xi\", egli ella; neutro \"to\" (plurale \"lu\"). Inoltre sono presente il riflessivo \"se\" e il neutro \"lo\".\nVerbi.\nPur tradendo la sua discendenza dall'esperanto e dall'ido, l'atlango mostra un sistema di terminazioni verbali ridefinito nelle funzioni, con sovrapposizioni fra influssi eterogenei: dalla presenza di una \"base form\" del presente che funge da infinito e da presente indicativo, tipica del verbo inglese, all'opposizione fra tempi di \"aspetto imperfettivo\" e tempi di \"aspetto perfettivo\", come nelle lingue slave.\nL'infinito del verbo termina in -es\nNei modi finiti il verbo non distingue persona e numero.\nIl \"presente indicativo\" termina in -i e si distingue dall'infinito perch\u00e9 preceduto dal pronome personale.\nIl \"passato indicativo\" termina in -a.\nIl \"futuro indicativo\" termina in -o.\nL\"'imperativo\" (con funzione anche di \"congiuntivo\" in dipendenza da verbi che indicano desiderio o auspicio), ha la desinenza \"-es\". La particella \"ke\" anteposta a qualunque forma verbale, la trasforma in generale in un equivalente del congiuntivo.\nIl \"condizionale\" ha la desinenza -u.\nNell'indicativo, il \"perfetto\" termina in -is, il \"futuro anteriore\" in -os.\nIl \"condizionale perfetto\" ha la desinenza -us."}
{"id": "625968", "revid": "767487", "url": "https://it.wikipedia.org/wiki?curid=625968", "title": "Sva\u00f0ilf\u0153ri", "text": "Nella mitologia norrena, Sva\u00f0ilf\u0153ri era un cavallo magico, posseduto da un gigante di brina, mascherato da fabbro umano, che costru\u00ec per gli \u00c6sir le mura di \u00c1sgar\u00f0r.\nQuesto cavallo \u00e8 il padre di Sleipnir.\nL'etimologia del nome \u00e8 oscura, bench\u00e9 alcune fonti indicano \"schiavo\", ma il dizionario di islandese antico di Zo\u00ebga non lo menziona, il nome pertanto potrebbe essere collegato a \"sva\u00f0il-fer\u00f0\" (\"disastro\") e significherebbe \"sventurato\".\nLe mura di \u00c1sgar\u00f0r.\nSnorri Sturluson nella sua Edda in prosa racconta dettagliatamente il mito della nascita di Sleipnir:\nDopo che le mura di \u00c1sgar\u00f0r erano state gravemente danneggiate dalla guerra fra gli \u00c6sir e i Vanir, gli d\u00e8i decisero di costruire un nuovo recinto robusto e sicuro contro gli attacchi dei giganti, nel caso che questi ultimi fossero riusciti ad entrare in Mi\u00f0gar\u00f0r, il mondo degli uomini, e potevano minacciare le dimore degli d\u00e8i.\nAllora si present\u00f2 un fabbro, che si offr\u00ec di ricostruire in diciotto mesi le mura pi\u00f9 forte e alte di prima, ma in cambio avrebbe dovuto ottenere Freyja come sposa, e il Sole e la Luna. Allora gli d\u00e8i si riunirono in consiglio e decisero di affidare il compito a tale fabbro, e che avrebbe avuto la ricompensa da lui richiesta se il lavoro fosse stato portato a termine in un solo inverno. Stabilirono inoltre che egli non avrebbe dovuto avere aiuto da alcuno nel compiere il lavoro. Il fabbro accett\u00f2 tale compromesso e, per intercessione di Loki ottenne di poter utilizzare il suo cavallo Sva\u00f0ilf\u0153ri.\nPertanto cominci\u00f2 la ricostruzione delle mura della fortezza: di giorno lavorava e di notte trasportava le pietre con il suo cavallo, e agli d\u00e8i pareva straordinario il lavoro che quest'ultimo poteva compiere, tant'\u00e8 che pareva che pi\u00f9 di met\u00e0 del lavoro veniva fatta dall'animale anzich\u00e9 dal fabbro. Ma il giuramento ormai era stato pronunciato anche di fronte a dei testimoni, perch\u00e9 il fabbro non si sentiva al sicuro fra gli d\u00e8i, tantomeno se Thor fosse tornato a casa, giacch\u00e9 in quel periodo era a combattere altri giganti in oriente.\nIl lavoro pertanto procedeva molto speditamente e, a solo tre giorni dalla fine dell'inverno, mancava solo la costruzione della porta per ultimare il lavoro. Allora gli d\u00e8i si riunirono in consiglio, chiedendosi chi mai poteva aver consigliato di accettare di privarsi di Freyja e di spogliare il cielo delle sue luci. Furono tutti concordi nell'indicare Loki come responsabile di ci\u00f2, data la sua natura ingannatrice. Essi perci\u00f2 lo aggredirono armati e gli promisero ogni sorta di punizione se il lavoro fosse stato compiuto, e il dio si impaur\u00ec cos\u00ec tanto che giur\u00f2 di porre rimedio alla situazione.\nAllora, la sera stessa, Loki si tramut\u00f2 in una puledra e nitr\u00ec richiamando Sva\u00f0ilf\u0153ri. Quest'ultimo, non appena ud\u00ec il richiamo, strapp\u00f2 le briglie e si precipit\u00f2 verso la foresta, dove si trovava il dio trasformato; il fabbro fu costretto a rincorrerlo e, poich\u00e9 i due cavalli corsero per la foresta tutta la notte, il lavoro sub\u00ec un certo rallentamento. Il fabbro, realizzando questo, fu preso dalla furia dei giganti, al che la sua natura fu chiaramente svelata agli d\u00e8i, i quali richiamarono Thor, che immediatamente fece roteare in aria il suo possente martello Mj\u00f6llnir e uccise il gigante, spedendolo nel mondo pi\u00f9 infimo: il Niflhel.\nLoki tuttavia non era stato in grado di scampare al cavallo, e si ripresent\u00f2 agli d\u00e8i solo alcuni mesi dopo con un cavallo a otto zampe, figlio suo e del magico Sva\u00f0ilf\u0153ri. Tale bestia era la migliore di tutte, si trattava di Sleipnir, e fu dato ad Odino.\nNell'Edda poetica.\nCos\u00ec \u00e8 citata la vicenda nella V\u01eblusp\u00e1, il primo poema dell'Edda poetica:"}
{"id": "625976", "revid": "6340", "url": "https://it.wikipedia.org/wiki?curid=625976", "title": "Svadilfari", "text": ""}
{"id": "625978", "revid": "6340", "url": "https://it.wikipedia.org/wiki?curid=625978", "title": "Sva\u00f0ilfari", "text": ""}
{"id": "625980", "revid": "287204", "url": "https://it.wikipedia.org/wiki?curid=625980", "title": "Svadilfoeri", "text": ""}
{"id": "625985", "revid": "1543377", "url": "https://it.wikipedia.org/wiki?curid=625985", "title": "Indizione", "text": "Lindizione \u00e8 un computo del tempo che non ha alcuna relazione col movimento degli astri, ma che computa gli anni basandosi su un ciclo quindicinale. \u00c8 utilizzata nella data in documenti della tarda antichit\u00e0, medievali e anche moderni, ma in modo limitato.\nAspetti storici.\nIl termine indizione deriva dal greco \u0399\u03bd\u03b4\u03b9\u03ba\u03c4\u03b9\u03ce\u03bd, \"Indiktion\". Nei calendari liturgici ortodosso e greco-cattolico designa l'inizio dell'anno ecclesiastico, \"lndiktos\", il 1\u00ba settembre.\nIl numero corrispondente all'indizione era indicato tramite numero ordinale, perci\u00f2 partendo da \"indizione prima\" (o \"anno indizionale primo\") per arrivare a \"indizione quindicesima\" (o \"anno indizionale quindicesimo\").\nL'Indizione nell'evo antico.\nProbabilmente tale computo ebbe origine in Egitto dove ogni cinque anni, a causa delle piene del Nilo, si \"indiceva\" un censimento fiscale, come testimoniato anche da un papiro probabilmente risalente al 207 a.C.\n\u00c8 invece certo che con tale denominazione si indicasse un tributo fiscale imposto ai cittadini dell'Impero Romano che, secondo alcune fonti, fu introdotto con carattere straordinario e che in seguito divenne ordinario e, secondo altre fonti, a cadenza quinquennale. Ulteriori fonti sostengono che tale tributo fosse divenuto ordinario o, almeno, ne fosse stata riconosciuta ufficialmente l'ordinariet\u00e0, con Diocleziano il quale, secondo altre fonti, pare avesse stabilito l'annualit\u00e0 della cadenza del tributo o, almeno, l'annualit\u00e0 del versamento del tributo. Secondo alcune fonti, con il IV secolo d.C. il tributo fiscale sarebbe stato esteso a tutto l'Impero Romano, mentre altre fonti sostengono che ci\u00f2 avvenne molto prima: \u00e8 invece certo che con il IV secolo il computo di tale tributo diventa quindicennale. \nL\"indizione\" originariamente era segnata solo in documenti di natura fiscale; \u00e8 indubbio che dal computo quindicennale e, pare anche, dalla denominazione dell'imposta fiscale, cominci\u00f2 a formarsi un computo cronologico basato su un identico numero di anni che si diffuse rapidamente nell'impero per regolare il tempo e che rimarr\u00e0 in uso nella tarda antichit\u00e0 ed anche oltre. Per volont\u00e0 di Costantino I, dopo la vittoria su Massenzio l'Indizione fu adottata nel 312 d.C. ma per essere applicata dal 313, certamente come elemento cronologico di tutti i documenti, poich\u00e9 non tutti gli studiosi sono concordi nel ritenere ci\u00f2 come un'adozione ufficiale dell'indizione quale sistema di datazione, ma semplicemente come una sorta di riorganizzazione burocratica che prevede una metodologia di allineamento della datazione degli altri documenti rispetto ai documenti fiscali. Nel VI secolo d.C. \u00e8 Giustiniano che fissa l'indicazione dell'anno indizionale nelle norme del Corpus iuris civilis relative alla confezione dei documenti adottando ufficialmente ed inequivocabilmente l'indizione quale sistema di datazione.\nL'indizione nel medioevo e negli evi moderno e contemporaneo.\nL'uso dell'Indizione resta in tutto il Medioevo e per buona parte della modernit\u00e0, anzi, per l'Alto medioevo, risulta essere uno dei criteri di datazione pi\u00f9 certi in rapporto alla progressiva perdita di funzionalit\u00e0 di altri computi come gli \"Anni del Consolato\". Tale uso comincia a diffondersi nella maggior parte delle cancellerie occidentali, cio\u00e8 fuori dal dominio bizantino, addirittura nel V secolo, ossia prima della legislazione giustinianea, e nel IX secolo viene adottato anche dai Franchi. Fu utilizzato, anche se sporadicamente, fino all'et\u00e0 napoleonica e sussiste ancora per alcuni computi dell'anno ecclesiastico, fra cui quelli inerenti alla determinazione della data della Pasqua.\nCalcolo dell'indizione.\nNelle scienze ausiliarie della storia, specialmente in diplomatica, \u00e8 utile ottenere l'Indizione in rapporto all'anno dell'era cristiana, perch\u00e9 il risultato permette di avere un ulteriore termine di confronto al fine di stabilire l'esatta data di emissione di un documento, nonch\u00e9 per stabilirne l'eventuale autenticit\u00e0.\nNella seguente tabella si ottiene l'indizione incrociando la colonna del secolo con la riga corrispondente all'anno. A titolo di esempio, in verde \u00e8 evidenziata la corrispondenza per l'anno 1392 (indizione quindicesima).\nL'espressione matematica che descrive l'operazione da fare per ottenere l'indizione \u00e8 la seguente:\nformula_1\nIl calcolo dunque si fa sommando 3 all'anno dell'era cristiana di cui si vuole sapere l'indizione, dividendo poi il tutto per 15: il resto della divisione intera (ovvero il risultato dell'operazione modulo) sar\u00e0 l'indizione; se il resto \u00e8 0 l'indizione sar\u00e0 la XV.\nSi pu\u00f2 utilizzare la formula seguente in LibreOffice Calc in italiano, dove A1 rappresenta l'anno: =ROMANO(SE(RESTO(A1+3;15)&gt;0;RESTO(A1+3;15);15))\nLa necessit\u00e0 di sommare 3 all'anno \u00e8 data dal fatto che se ripercorressimo i cicli indizionali dal 313 d.C. all'inizio dell'era volgare, il primo ciclo utile cadrebbe tra il 3 a.C. ed il 12 d.C., esiste quindi uno sfasamento di tre anni tra le due forme di datazione.\nA titolo esemplificativo, di seguito si presentano due casi:\nDiverse tipologie di Indizione.\nPer \"verificare\" effettivamente un'indizione \u00e8 necessario tener conto di eventuali correzioni sia per l'inizio dell'anno sia per l'inizio dell'indizione, corrispondenti a diversi stili, che si potrebbero dover riportare allo stile moderno. Infatti, l'indizione non principia mai il 1\u00ba gennaio, quindi la semplice procedura di calcolo descritta sopra non basta, ma \u00e8 necessario considerare se l'indizione \u00e8 cominciata prima della data considerata o dopo. Inoltre, fino ad alcuni secoli fa l'usanza di far cominciare l'anno dell'era cristiana il 1\u00ba gennaio non era universale nemmeno per tutta la cristianit\u00e0, quindi prima di valutare la corrispondenza tra il numero dell'indizione e l'anno \u00e8 necessario anche considerare in che giorno in quel luogo si era soliti far cominciare l'anno nuovo.\nNella data riportata come esempio, sapendo il documento scritto in Valtellina, si pu\u00f2 presumere usato per l'anno lo stile della Nativit\u00e0, com'era comune a Como e Milano in quei tempi. Riguardo all'indizione, invece, \u00e8 pi\u00f9 difficile fare considerazioni, non conoscendo gli usi del notaio."}
{"id": "625994", "revid": "1534511", "url": "https://it.wikipedia.org/wiki?curid=625994", "title": "Conquista normanna dell'Inghilterra", "text": "La conquista normanna dell'Inghilterra fu l'invasione e l'occupazione nell'XI secolo da parte di un esercito di soldati normanni, bretoni e francesi, guidati da Guglielmo I, duca di Normandia, conosciuto pi\u00f9 tardi come Guglielmo il Conquistatore, del regno anglosassone d'Inghilterra che culmin\u00f2 con la vittoria degli invasori nella battaglia di Hastings del 14 ottobre 1066, che stabilirono cos\u00ec il loro controllo sull'isola.\nLe pretese al trono di Guglielmo avevano origine nei suoi rapporti con Edoardo il Confessore che prima di morire lo aveva nominato suo successore al trono essendo egli senza un erede diretto. Edoardo mor\u00ec nel gennaio del 1066 e venne succeduto da suo cognato Aroldo. A contrastare Aroldo giunse il re norvegese Harald III che nel settembre del 1066 invase il nord dell'Inghilterra; dopo una prima vittoria nella battaglia di Fulford, venne sconfitto e ucciso da Aroldo nella battaglia di Stamford Bridge del 25 settembre 1066. Dopo pochi giorni, Guglielmo sbarc\u00f2 nel sud dell'Inghilterra ed Aroldo si precipit\u00f2 subito a sud per affrontarlo lasciando il grosso del suo esercito a nord. L'esercito di Aroldo si scontr\u00f2 con gli invasori di Guglielmo il 14 ottobre 1066 nella battaglia di Hastings; le forze di Guglielmo sconfissero Aroldo che mor\u00ec nello scontro.\nBench\u00e9 con Aroldo fosse morto il pi\u00f9 temibile dei suoi rivali, ci vollero ancora diversi anni prima che Guglielmo potesse sentirsi sicuro sul trono. Egli, infatti, dovette affrontare le resistenze interne che finirono solo nel 1072. Le terre dei nobili inglesi ribelli furono confiscate e alcuni di essi fuggirono in esilio. Per controllare il suo nuovo regno concesse terre ai suoi seguaci e fece costruire castelli in punti strategici del regno. Altri effetti della conquista inclusero la corte e il governo, l'introduzione della lingua normanna come lingua dei nobili, e cambiamenti nella composizione delle classi superiori con i territori feudali che venivano direttamente dal re. Modifiche pi\u00f9 graduali hanno influenzato la vita delle classi e dei villaggi contadini: il cambiamento principale sembra essere stato l'eliminazione formale della schiavit\u00f9 che pu\u00f2 essere o meno collegato all'invasione. Ci fu poca alterazione nella struttura del governo e il governo normanno assunse molte delle forme di quello anglosassone.\nQuesto evento fu comunque cos\u00ec importante nella storia dell'Inghilterra e anche dell'Europa da rappresentare un vero e proprio spartiacque all'interno del Medioevo inglese: l'Inghilterra dopo molti secoli torn\u00f2 a essere pi\u00f9 strettamente connessa con l'Europa e le sue vicende, mentre and\u00f2 diminuendo l'influenza della Scandinavia. Gli eventi messi in moto dall'arrivo dei Normanni portarono alla nascita di una delle pi\u00f9 potenti monarchie europee e di uno dei sistemi di governo pi\u00f9 sofisticati dell'Europa occidentale. La conquista normanna gett\u00f2 anche le basi per la lunghissima ostilit\u00e0 anglo-francese che dur\u00f2 fino all'entente cordiale del 1904. Rappresent\u00f2 infine l'ultima conquista militare dell'isola da parte di un esercito straniero.\nOrigini.\nLa Normandia \u00e8 una regione della Francia nord-occidentale, che tra X secolo e XI fu ampiamente colonizzata dai vichinghi. Nel 911 il re carolingio Carlo il Semplice aveva infatti permesso a un gruppo di vichinghi, guidati dal loro capo Rollone, di stabilirsi nel nord della Francia, come parte del Trattato di Saint-Clair-sur-Epte, in cambio del terreno, i vichinghi dovevano fornire protezione lungo la costa contro ulteriori invasori vichinghi. Il loro insediamento ebbe successo e i vichinghi di quella regione divennero noti come \"nordici\" da cui derivano le parole \"Normandia\" e \"normanni\". I normanni adottarono rapidamente la cultura autoctona, abbandonando il paganesimo a favore del cristianesimo. Essi adottarono la lingua d'o\u00efl, che, con l'inserzione di elementi dell'antico norvegese, si trasform\u00f2 nella lingua normanna, si unirono poi in matrimonio con la popolazione locale e usarono il territorio loro concesso come base per estendere le loro frontiere verso ovest, annettendo il Bessin, la penisola di Cotentin e le isole del Canale.\nNel frattempo, in Inghilterra andava aumentando il numero degli attacchi vichinghi e nel 1002 il re anglosassone Eterledo II accett\u00f2 di sposare Emma, sorella del duca di Normandia, cos\u00ec da cementare un'alleanza di sangue per avere aiuto contro gli attacchi degli invasori. Queste incursioni aumentarono per\u00f2 cos\u00ec tanto che nel 1013 i sovrani anglosassoni fuggirono, restando in Normandia fino al 1042. Il figlio di Eterledo e di Emma, Edoardo trascorse molti anni in esilio in Normandia, salendo al trono solo nel 1042 al posto del fratellastro Canuto II d'Inghilterra. Ci\u00f2 ha condotto all'istituzione di un forte interesse normanno nella politica inglese; Edoardo si avvalse spesso di uomini provenienti dal paese in cui aveva vissuto, portando in Inghilterra cortigiani, soldati e chierici ponendoli spesso in posizioni di potere specialmente dentro la chiesa. Con gli anni Edoardo e la moglie Edith del Wessex rimasero senza figli ed egli si trov\u00f2 sempre pi\u00f9 pressato dal suocero Godwin del Wessex e dai cognati Aroldo e Tostig, forse fu questo a spingere Edoardo a incoraggiare le pretese al trono di Guglielmo che era pronipote di Emma di Normandia, la madre di Edoardo.\nQuando re Edoardo mor\u00ec all'inizio del 1066, la mancanza di un chiaro erede ha condotto ad una successione disputata in cui diversi contendenti rivendicarono il trono d'Inghilterra. Infatti bench\u00e9 Edoardo avesse designato Guglielmo quale suo erede, sul trono sal\u00ec Aroldo II d'Inghilterra, uno dei nobili pi\u00f9 potenti e ricchi del paese. La sua elezione fu voluta dal Witan e fu incoronato da Ealdred, Arcivescovo di York anche se i normanni sostennero che la cerimonia venne officiata da Stigand il contestato Arcivescovo di Canterbury. Aroldo fu subito contestato da due pretendenti al trono: Guglielmo, forte della promessa che gli era stata fatta, e Harald III di Norvegia che basava le proprie pretese sul fatto che Magnus I di Norvegia aveva stretto un patto con Canuto II d'Inghilterra secondo il quale se uno fosse morto senza eredi l'altro avrebbe ereditato entrambi i troni e il caso aveva voluto che Magnus fosse morto senza eredi diretti, Harald infatti era suo zio. Per la verit\u00e0 c'era anche un quarto pretendente Edgardo Atheling, figlio di Edoardo l'Esule (figlio di Edmundo II d'Inghilterra) e pronipote di Edoardo il Confessore, che lo aveva nominato erede. Ma alla morte di Edoardo, Edgar aveva solo 13 o 14 anni e non ebbe il sostegno della sua famiglia.\nLe incursioni di Tosting e l'invasione norvegese.\nNei primi mesi del 1066, Tostig del Wessex, esiliato per un grave disaccordo col fratello, re Aroldo, raccolse uomini e mezzi nelle Fiandre in cui si era rifugiato ed inizi\u00f2 una serie di incursioni contro le coste inglesi con l'aiuto di navi provenienti dalle Isole Orcadi; sentendosi minacciato dalla flotta del fratello spost\u00f2 le proprie incursioni nell'Anglia orientale e nel Lincolnshire, ma fu respinto indietro dagli uomini di Edwin, conte di Mercia e di suo fratello Morcar, Conte di Northumbria.\nAbbandonato da molti dei propri sostenitori Tosting si rifugi\u00f2 in Scozia per rimettersi in piedi.\nRe Harald di Norvegia invase l'Inghilterra del nord nel settembre 1066, portando una flotta di pi\u00f9 di 300 navi che trasportavano circa 15.000 uomini; l'esercito di Harald fu ulteriormente rafforzato dalle forze di Tosting, unitosi al re norvegese per la promessa di quest'ultimo di concedergli il trono qualora avessero vinto. Avanzando su York i due sconfissero l'esercito di Edwin e Morcar il 20 settembre presso la Battaglia di Fulford. I due conti avevano attaccato subito le forze norvegesi non aspettando l'arrivo da sud dell'esercito di Aroldo. Infatti anche se Aroldo aveva sposato Edith di Mercia, sorella di Edwin e Morcar, i due avevano diffidato del re temendo che quest'ultimo potesse sostituire Morcar con Tosting. Il risultato fu che le forze di Morcar e Edwin furono devastate e non parteciparono alle altre battaglie del 1066, i due conti per\u00f2 sopravvissero alla battaglia.\nHarald allora si mosse a York, che si arrese. Dopo aver fatto ostaggi tra gli uomini pi\u00f9 importanti della citt\u00e0 il 24 settembre i norvegesi si mossero ad est e si trasferirono nel piccolo villaggio di Stamford Bridge. Aroldo intanto aveva passato l'estate a sud aspettando al varco Guglielmo e le sue truppe che per\u00f2 parevano non voler arrivare tanto che l'8 settembre conged\u00f2 l'esercito, quando poi seppe delle conquiste al nord si precipit\u00f2 lass\u00f9 raccogliendo uomini lungo la strada. Le forze reali ci misero nove giorni per coprire la distanza tra Londra e York con una media di quasi 25 miglia (40 chilometri) al giorno. All'alba del 25 settembre le forze di Aroldo arrivarono a York e li il re seppe la posizione del nemico, quindi marci\u00f2 contro gli invasori e li colse di sorpresa, sconfiggendoli nella Battaglia di Stamford Bridge. Harald e Tosting furono uccisi e l'esercito norvegese fu talmente devastato che servirono solo 24 navi su 300 per portar via i sopravvissuti. La vittoria per\u00f2 fu pagata a caro prezzo da Aroldo, infatti ora si trovava con un esercito malconcio, indebolito e lontano dal Canale della Manica.\nInvasione normanna.\nPreparazione e forze normanne.\nGuglielmo assembl\u00f2 una flotta di invasione di grandi dimensioni e un esercito raccolto dalla Normandia e da tutta la Francia, tra cui c'erano grandi contingenti provenienti dalla Britannia e dalle Fiandre. Egli raccolse le sue truppe a Saint-Valery-sur-Somme arruolando anche molti figli cadetti di famiglie della Francia e della Germania, a cui promise terre e titoli in caso di conquista dell'Inghilterra. Si stanzi\u00f2 a Saint-Valery-sur-Somme e fu pronto a partire il 12 agosto..\nIl reale numero e la composizione dell'esercito di Guglielmo sono sconosciuti. Un documento contemporaneo stabilisce che Guglielmo aveva 726 navi, ma questo pu\u00f2 essere un numero gonfiato. I dati provenienti dagli scrittori di quell'epoca sono altamente esagerati, infatti il numero varia da 14.000 a 150.000 uomini. Gli storici moderni hanno fornito un intervallo delle stime per la dimensione delle forze di Guglielmo: 7000-8000 uomini, 1000-2000 dei quali cavalieri; 10.000-12.000 uomini; 10.000 uomini, 3000 di questi cavalieri; o 7500 uomini.\nIl suo esercito sarebbe consistito in un misto di cavalleria, fanteria, arcieri (o balestrieri), con circa un numero uguale di cavalieri e arcieri, e un numero di fanti pari alla somma degli arcieri e dei cavalieri. Anche se le successive liste dei compagni di Guglielmo sono ancora conservate, molte di esse hanno al loro interno nomi supplementari; solo 35 individui possono essere attendibilmente confermati come compagni di Guglielmo a Hastings.\nGuglielmo di Poiters afferma che Guglielmo abbia ottenuto il consenso di papa Alessandro II per l'invasione insieme al supporto diplomatico da altri regnanti europei. Anche se Alessandro ha effettivamente dato l'approvazione papale alla conquista dopo la riuscita di questa, nessuna fonte sostiene un supporto papale prima dell'invasione. L'esercito di Guglielmo fu formato in estate mentre era in costruzione una flotta di invasione in Normandia. Anche se l'esercito e la flotta erano pronti gi\u00e0 da inizio agosto, venti avversi mantennero le navi in Normandia fino a fine settembre. C'erano probabilmente altre ragioni per il ritardo di Guglielmo, compresi probabilmente i rapporti delle spie presenti in Inghilterra che rivelavano che le forze di Aroldo erano state distribuite lungo la costa. Guglielmo prefer\u00ec ritardare l'invasione fino a quando non pot\u00e9 fare uno sbarco incontrastato.\nLo sbarco e la marcia di Aroldo verso sud.\nI Normanni sbarcarono in Inghilterra il 28 settembre, pochi giorni dopo la vittoria di Aroldo contro i norvegesi a Stamford Bridge; dopo aver disperso la forza navale di Aroldo. Dopo essere sbarcati a Pevensey fecero erigere un castello di legno ad Hasting, da cui saccheggiarono la zona circostante. Ci\u00f2 assicur\u00f2 le forniture per l'esercito, e la scelta di sbarcare in quella zona fu una diretta provocazione ad Aroldo, dato che il Sussex era un suo dominio personale e visto che Aroldo e la sua famiglia possedevano molte terre nelle vicinanze; Guglielmo indebol\u00ec cos\u00ec il nemico e lo rese pi\u00f9 disponibile a fronteggiarlo per far cessare le razzie.\nAroldo, dopo aver sconfitto suo fratello Tosting e Harald III a nord, si mosse immediatamente, senza dare tregua e rinforzare il suo esercito che non solo era stato decimato, ma che era rimasto in gran parte al nord con i generali Morcar ed Edwin, e marci\u00f2 con il resto delle truppe a sud per affrontare l'invasione normanna. Non \u00e8 chiaro quando Aroldo seppe che Guglielmo era approdato, forse mentre stava gi\u00e0 marciando verso sud; si ferm\u00f2 comunque a Londra per circa una settimana prima di dirigersi verso l'accampamento di Guglielmo, quindi \u00e8 probabile che abbia impiegato una seconda settimana per marciare con una media di 43\u00a0km (27 miglia) al giorno, Aroldo desiderava prendere l'avversario di sorpresa, ma i ricognitori di Guglielmo lo avvisarono del suo arrivo. Gli eventi prima della battaglia sono ancora oscuri perch\u00e9 le fonti differiscono in diversi punti, quel che si sa fu che a un certo punto Guglielmo lasci\u00f2 il proprio castello e and\u00f2 a fronteggiare il nemico. Aroldo intanto si era messo in posizione difensiva sulla sommit\u00e0 di Senlac Hill (attuale Battle, East Sussex) a circa 10\u00a0km dal castello di Guglielmo.\nHastings.\nLa battaglia cominci\u00f2 alle 9 del mattino del 14 ottobre 1066 e dur\u00f2 tutto il giorno, ma mentre gli eventi generali sono noti, quelli esatti sono oscurati da opinioni contrastanti nelle fonti. Bench\u00e9 i numeri su ogni lato fossero probabilmente uguali, Guglielmo ebbe sia cavalleria che fanteria, tra cui molti arcieri, mentre Aroldo aveva solo fanti e pochi arcieri. Gli inglesi formarono uno \"shield wall\" sul crinale della collina e fu l\u00ec che l'esercito di Guglielmo venne respinto con pesanti perdite, parte delle truppe bretoni di Guglielmo si diede alla fuga ed \u00e8 possibile che parte degli uomini di Aroldo le abbia inseguite.\nA questo punto la cavalleria normanna si mise in moto, li raggiunse e li uccise, nel campo si sparse anche la voce che Guglielmo era stato ucciso ma quando egli si fece vedere il morale dell'esercito torn\u00f2 alto. Nel corso della giornata due truppe di cavalleria normanna fecero finta di fuggire, quando gli inglesi si misero sulle loro tracce i normanni li attaccarono riuscendo ad avere la meglio. Su come and\u00f2 il pomeriggio le fonti si fanno confuse, pare che l'evento cardine della sconfitta inglese fu la morte di Aroldo che precipit\u00f2 l'esercito nel panico, taluni sostengono che egli venne ucciso da Guglielmo, ma le circostanze della sua morte non sono chiare, l'arazzo di Bayeux per esempio mostra Aroldo ucciso da una freccia nell'occhio, ma potrebbe trattarsi di una successiva rielaborazione della tappezzeria con storie del XII secolo secondo cui Aroldo sarebbe morto per una freccia. Altre fonti hanno dichiarato che nessuno sapeva come Aroldo fosse morto perch\u00e9 la pressione della battaglia era cos\u00ec stretta intorno al re che i soldati non poterono vedere chi lo uccise.\nGuglielmo di Poitiers non d\u00e0 nessuna informazione sulla morte di Harold. Quel che \u00e8 certo \u00e8 che Aroldo mor\u00ec e gli anglosassoni vennero messi in fuga. Il corpo di Aroldo venne identificato il giorno dopo e mentre i corpi dei suoi fratelli e dei suoi Huscarl vennero lasciati sul campo le sorti del cadavere di Aroldo sono oscure quanto la sua morte. Sua madre offr\u00ec a Guglielmo il peso del corpo del figlio in oro pur di riaverlo indietro, ma l'offerta venne rifiutata. Dopo Hastings Guglielmo si aspettava la rapida sottomissione dei signori inglesi, ma il Witan vot\u00f2 per eleggere Edgardo Atheling nipote di Edmondo II d'Inghilterra che era figlio di Etelredo, con il supporto di Stigand, Arcivescovo di Canterbury, Ealdred, Arcivescovo di York e dei conti di Mercia e Northumbria.\nSenza curarsi di questo Guglielmo marci\u00f2 rapidamente attraverso l'Inghilterra lungo le coste del Kent e sconfisse gli anglosassoni presso Southwark, la sua marcia si ferm\u00f2 tuttavia al gi\u00e0 esistente London Bridge e dovette tentare altre strade pi\u00f9 tortuose per catturare la capitale. Seguendo la valle del Tamigi raggiunse Wallingford e l\u00ec seppe che Stigan si sottometteva alla sua autorit\u00e0, mentre si piegava per entrare a Londra da nord-ovest e si preparava per affrontare altri attacchi il supporto di cui godeva Edgardo venne meno e uno dopo l'altro i nobili anglosassoni finirono per sottomettersi a lui. Il 25 dicembre 1066 Guglielmo fu incoronato nell'abbazia di Westminster.\nLe conseguenze di Hastings.\nIl giorno dopo la battaglia il corpo di Aroldo venne identificato (dalla sua armatura o dai segni sul suo corpo) e mentre i corpi dei suoi fratelli e dei suoi Huscarl vennero lasciati sul campo ( i corpi di alcuni suoi parenti vennero recuperati in seguito). Gytha Thorkelsdaettir, la madre di Aroldo, offr\u00ec a Guglielmo il peso del corpo di suo figlio in oro pur di riavere la salma, ma la sua offerta fu rifiutata. A quanto pare Guglielmo ordin\u00f2 di gettare il cadavere del rivale in mare, se sia avvenuto o no non si sa, gli abitanti dell'Abbazia di Waltham, fondata da Aroldo, sostennero che egli venne sepolto fra le sue mura. Un'altra storia racconta che Harold fu sepolto presso la cima di una scogliera. Leggende successive sostennero che Aroldo non fu ucciso ad Hasting, ma fugg\u00ec e divenne un eremita a Chester.\nDopo la sua vittoria ad Hastings, Guglielmo si aspettava di ricevere la sottomissione dei nobili inglesi superstiti, ma invece Edgardo Atheling fu proclamato re dal Witenagemot con il supporto dei conti Morcar ed Ediwin, di Stigard, arcivescovo di Canterbury e Ealdred, arcivescovo di York. Guglielmo pertanto avanz\u00f2, marciando intorno alla costa del Kent a Londra; sconfisse un esercito inglese che lo attacc\u00f2 a Southwark, ma, non essendo in grado, a causa di una tempesta, di superare il London Bridge, cerc\u00f2 di raggiungere la capitale con un percorso pi\u00f9 tortuoso.\nGuglielmo si trasfer\u00ec alla valle del Tamigi, per attraversare il fiume a Wallingford, Berkshire. Mentre era l\u00e0, ricevette la sottomissione di Stigard. Allora viaggio a nord-est lungo il Chilterns, prima di avanzare verso Londra da nord-est, combattendo ulteriori battaglie contro le forze delle citt\u00e0. Non essendo riusciti ad organizzare una risposta militare efficace, i principali sostenitori di Edgar persi d'animo, e i nobili inglesi si arresero a Guglielmo a Berkhamsted, Hertfordshire. Guglielmo fu acclamato re d'Inghilterra e incoronato da Ealdred il 25 dicembre 1066, nell'Abbazia di Westminster. Il nuovo re tent\u00f2 di conciliare la rimanente nobilt\u00e0 inglese confermando Morcar, Edwin e Waltheof, conte di Northumbria, nelle loro terre, nonch\u00e9 dando alcuni terreni a Edgardo Atheling. Guglielmo rimase in Inghilterra fino al marzo 1067, quando ritorn\u00f2 in Normandia con prigionieri inglesi, tra cui Stigand, Morcar, Edwin, Edgardo e Waltheof.\nLa resistenza inglese.\nLe prime ribellioni.\nNonostante la sottomissione dei nobili inglesi, la ribellione contro Guglielmo dur\u00f2 per diversi anni. Guglielmo lasci\u00f2 l'Inghilterra nelle mani del suo fratellastro Oddone e di uno dei suoi sostenitori pi\u00f9 vicini, William FitzOsbern. Nel 1067 i ribelli Kent lanciarono un infruttuoso attacco contro il castello di Dover con il supporto di Eustachio II di Boulogne. Il proprietario dello Shropshire Eadric il selvaggio, in alleanza con i ribelli gallesi di Gwynedd e Powys, sollev\u00f2 una rivolta in Mercia occidentale, combattendo contro le forze Normanne con sede a Hereford. Questi eventi costrinsero Guglielmo a tornare in Inghilterra gi\u00e0 alla fine del 1067. Nel 1068 Guglielmo assedi\u00f2 i ribelli a Exeter, tra cui c'era anche la madre di Aroldo, Gytha, e dopo le pesanti perdite riusc\u00ec a negoziare la resa della citt\u00e0. A maggio, la moglie di Guglielmo Matilde fu incoronata regina a Westminster, un importante simbolo della crescita della reputazione internazionale di Guglielmo. Successivamente durante l'anno Edwin e Morcar sollevarono una rivolta in Mercia con l'assistenza gallese, mentre Gospatric, appena nominato conte di Northumbria, port\u00f2 un aumento in Nortumbria, che non era stata ancora occupata dai Normanni. Queste ribellioni crollarono rapidamente appena Guglielmo mosse contro di loro, costruendo castelli e installando guarnigioni, come aveva gi\u00e0 fatto nel sud. Edwin e Morcar si sottomisero nuovamente , mentre Gospatric fugg\u00ec in Scozia, come fecero Edgardo e la sua famiglia, che erano probabilmente coinvolti nella rivolta. Dopo la morte di Aroldo i suoi figli si erano rifugiati in Irlanda e da l\u00ec compirono molte incursioni in Somerset, Devon e Cornovaglia.\nLe rivolte del 1069.\nAll'inizio del 1069 il nuovo conte di Northumbria Robert de Comines venne massacrato insieme ai propri uomini nei pressi di Durham. Nella ribellione era coinvolto di nuovo Gospatric insieme a Siward Barn e ad altri nobili che di nuovo si rifugiarono in Scozia. Presso il castello di York il suo custode Robert FitzRobert venne ucciso e con lui i normanni che lo occupavano, ancora una volta Guglielmo soffoc\u00f2 la rivolta nel sangue, sped\u00ec un esercito al nord e i ribelli vennero catturati e uccisi. Guglielmo ordin\u00f2 la costruzione di un secondo castello a York, rafforz\u00f2 la presenza normanna nella Northumbria e torn\u00f2 a sud; la scelta fu efficace perch\u00e9 una seconda rivolta venne presto soffocata dalle forze fresche presenti a York. I figli di Aroldo furono sconfitti nel Devon dalle forze di Brian, figlio di Odo, Conte di Penthievre e nella tarda estate del 1069 Sweyn II di Danimarca sbarc\u00f2 nel sud del paese dando vita ad una nuova ondata di ribellioni. Al sud la ribellione si afflosci\u00f2 presto cos\u00ec Sweyn si un\u00ec agli eserciti di Gospatric, Edgardo e altri nobili esiliati quali Waltheof, conte di Northumbria. Danesi e anglosassoni insieme sconfissero i normanni asserragliati a York, ripresero il controllo della Northumbria e si diressero nel Lincolnshire dove per\u00f2 vennero sconfitti.\nNello stesso periodo si infuoc\u00f2 di nuovo anche la Mercia che sotto la guida dei gallesi e di Eadric raccolse ribelli nello Shropshire e Cheshire attaccando il castello di Shrewsbury. Dal Devon e dalla Cornovaglia altri rivoltosi si diressero a Exeter, anche se furono sconfitti; dal Dorset, Somerset e aree limitrofe altri uomini si diressero ad attaccare il castello di Montacute ma anche loro vennero sconfitti dai normanni capitanati da Geoffrey de Montbray (morto nel 1093). Guglielmo attacc\u00f2 i danesi che si erano rifugiati a sud per fronteggiare l'inverno sconfiggendoli, lasci\u00f2 quindi il fratellastro Roberto di Mortain a capo del Lincolnshire e si diresse verso la Mercia dove sconfisse gli altri ribelli presso Stafford. I danesi tentarono per altre due volte di forzare la mano a Guglielmo e per due volte persero tanto che accettarono di ritirarsi entro la primavera. In quello stesso periodo egli devast\u00f2 sistematicamente la Northumbria vincendo infine ogni resistenza.\nEntro la primavera Guglielmo si era assicurato la sottomissione di Waltheof e Gospatric e aveva rispedito Edgardo e i suoi sostenitori in Scozia. Da l\u00ec and\u00f2 in Mercia, si ferm\u00f2 a Chester premurandosi di eliminare ogni sacca ribelle residua prima di andare verso sud.\nAll'ultimo momento Sweyn si rimangi\u00f2 la parola e sped\u00ec delle truppe presso i Fens per raggiungere gli uomini di un guerriero noto come Ervardo l'esule o Hereward il Fuorilegge (1035circa-1072) che aveva la propria base nell'Isola di Ely e che saccheggi\u00f2 la citt\u00e0 di Peterborough. Poco dopo Sweyn accett\u00f2 un pagamento di Danegeld da parte di Guglielmo e torn\u00f2 in patria, i ribelli del Fens rimasero dunque isolati e per un po' rimasero da parte usando la protezione delle marche. Nel 1071 vi fu l'ultimo rigurgito di ribellione nella regione. Nello stesso periodo Morcar ed Edwin si rivoltarono di nuovo contro Guglielmo e mentre Edwin venne tradito e ucciso Morcar riusc\u00ec a raggiungere Hereward ed insieme a lui e ad altri ribelli si esiliarono in Scozia. Ancora una volta le truppe di Guglielmo arrivarono a spazzare via ogni rivolta, entro il 1072 tutta l'Inghilterra era stata sottomessa. La conquista del Galles inizi\u00f2 invece gradualmente e termin\u00f2 solo nel 1282 al tempo di re Edoardo I, che sottomise anche la Scozia.\nUna volta conquistata l'Inghilterra, i normanni si trovarono di fronte molte sfide da fronteggiare: il loro esiguo numero, il loro governo di tipo centralizzato, a cui gli anglosassoni non erano abituati, e a rivolte. Per questa ragione i conquistatori agirono spazzando via la nobilt\u00e0 anglosassone riottosa a sottomettersi, ma anche rimpiazzando i lord fedeli con nobili provenienti dalla Francia, quando quelli nativi morivano senza precise disposizioni testamentarie o eredi diretti. I normanni costruirono anche molti castelli per difendersi dalle ribellioni. Contro il centralismo della monarchia, i nobili andarono per\u00f2 unendosi come fossero una classe, fattore da cui poi scatur\u00ec il parlamentarismo inglese.\nGuglielmo I aveva in antipatia l'arcivescovo di Canterbury, Stigand, e quindi nel 1070 manovr\u00f2 per rimpiazzarlo con l'italiano Lanfranco di Pavia. Cos\u00ec, l'aristocrazia anglosassone perse ogni diretto controllo sulla Chiesa inglese, al punto che a partire dal 1096 i posti chiave erano tutti occupati da normanni."}
{"id": "625995", "revid": "2080347", "url": "https://it.wikipedia.org/wiki?curid=625995", "title": "Strada statale 100 di Gioia del Colle", "text": "La strada statale 100 di Gioia del Colle (SS 100) \u00e8 una strada statale italiana.\nStoria.\nLa strada statale 100 fu istituita nel 1928 con il percorso \"Bari-Gioia del Colle-Mottola-Innesto con la n. 7\" e la denominazione di \"Di Gioia del Colle\".\nCaratteristiche.\nCostituita da tratte eterogenee, collega Bari sulla costa del mare Adriatico al territorio del comune di Massafra, di cui non raggiunge il centro abitato.\nPer via dell'accentuata urbanizzazione della costa del mare Adriatico e in seguito al boom dei mezzi automobilistici, \u00e8 spesso congestionata (in particolar modo nel periodo estivo); risulta quindi inadatta (eccetto nei tratti pi\u00f9 a sud) come strada di scorrimento. Per questi motivi \u00e8 stata affiancata fin dagli anni settanta dall'autostrada A14 adriatica Bologna - Taranto, che si sviluppa approssimativamente sullo stesso percorso. Inoltre, in prossimit\u00e0 dei maggiori centri abitati, il percorso originario \u00e8 stato soppiantato da tratte in variante, a volte con caratteristiche di superstrada o tangenziale.\nPercorso.\nLa SS 100, nel percorso originario, ha inizio nel centro di Bari, da un incrocio dell'estramurale Capruzzi, come via Giovanni Amendola un tempo denominata via per Capurso. Si dirige in direzione sud, incrociando dapprima la tangenziale di Bari (svincolo 13A e B) e raggiunge poi Capurso, oggi evitando il centro cittadino con un percorso in variante.\nPi\u00f9 avanti, attraversati i territori di Cellamare, Casamassima e Sammichele di Bari sempre in variante rispetto al tracciato originario, la SS 100 giunge a Gioia del Colle, percorre alcuni tratti in parallelo alla A14, distanziati da una decina di km.\nDopo aver superato Mottola, nel territorio di Massafra termina immettendosi nella strada statale 7 Via Appia, con lo svincolo per Palagiano.\nNel tratto Bari - Gioia del Colle si presenta come una vera e propria superstrada (dotata anche di pannelli a messaggio variabile), anche se il limite di velocit\u00e0 \u00e8 di 90 km/h."}
{"id": "625996", "revid": "30610", "url": "https://it.wikipedia.org/wiki?curid=625996", "title": "Amerigo", "text": "Origine e diffusione.\nDeriva dal nome germanico \"Emmerich\", di etimologia incerta; mentre il secondo elemento che lo compone \u00e8 certamente identificabile con \"ric\" (\"potere\", \"governo\"), il primo \u00e8 dubbio, e vengono generalmente indicate tre possibilit\u00e0:\n\u00c8 peraltro plausibile che pi\u00f9 forme di nomi differenti siano confluite in questo unico nome.\nLatinizzato nella forma \"Aimericus\" o \"Amerigus\", il nome Amerigo vanta una tradizione in parte ostrogota e in parte francone. La forma italiana \u00e8 molto conosciuta grazie ad Amerigo Vespucci, il navigatore che diede il suo nome all'America; la forma femminile italiana, secondo alcune fonti, si sarebbe poi fusa con il nome Amelia.\nLa forma normanna del nome, \"Emery\", venne introdotta dai Normanni in Inghilterra dove, seppur poco diffusa, sopravvisse al Medioevo; ad oggi \u00e8 utilizzata anche al femminile, ma il suo uso \u00e8 pi\u00f9 probabilmente ispirato all'omonimo cognome (che peraltro \u00e8 derivato dal nome stesso), oppure al termine \"emery\", che in inglese indica lo smeriglio. Da Amerigo, infine, deriva il nome America.\nOnomastico.\nL'onomastico si pu\u00f2 festeggiare il 4 novembre in ricordo di sant'Emerico, principe ungherese."}
{"id": "625997", "revid": "72563", "url": "https://it.wikipedia.org/wiki?curid=625997", "title": "Hochkrimml", "text": ""}
{"id": "625999", "revid": "72563", "url": "https://it.wikipedia.org/wiki?curid=625999", "title": "Oberkrimml", "text": ""}
{"id": "626000", "revid": "72563", "url": "https://it.wikipedia.org/wiki?curid=626000", "title": "Unterkrimml", "text": ""}
{"id": "626002", "revid": "547034", "url": "https://it.wikipedia.org/wiki?curid=626002", "title": "Fuori orario (album)", "text": "Fuori orario \u00e8 la prima raccolta del gruppo fiorentino Bandabard\u00f2.\n\u00c8 un disco celebrativo che segna il tredicesimo anno di attivit\u00e0 della band e contiene tutti i successi del gruppo ed alcuni brani riarrangiati.\nLa raccolta si pu\u00f2 suddividere in 4 sezioni ben distinte:"}
{"id": "626003", "revid": "26891", "url": "https://it.wikipedia.org/wiki?curid=626003", "title": "Corazzata pluricalibro", "text": ""}
{"id": "626004", "revid": "287204", "url": "https://it.wikipedia.org/wiki?curid=626004", "title": "Ostrowiec Swietokrzyski", "text": ""}
{"id": "626007", "revid": "339392", "url": "https://it.wikipedia.org/wiki?curid=626007", "title": "Opistocomidi", "text": ""}
{"id": "626008", "revid": "121668684", "url": "https://it.wikipedia.org/wiki?curid=626008", "title": "Flora alpina", "text": "Con flora alpina s'intende l'insieme di tutte le specie vegetali che vivono sulle Alpi e, per estensione del termine, su tutte le catene montuose.\nQualora invece si consideri il complesso delle specie che sono presenti nell'ambiente alpino e il loro modo di correlarsi, di aggregarsi, di \"associarsi\" e di co-evolvere, \u00e8 necessario indicare tale insieme con il termine \"vegetazione alpina\".\nI piani altitudinali.\nIn montagna, la flora varia progressivamente in funzione dell'altitudine, dell'esposizione solare e della condizione edafica, climatica e geografica del massiccio montano. Si possono allora distinguere dei piani (o fasce) altitudinali, ciascuno dei quali presenta una vegetazione caratteristica e quindi uno specifico \"paesaggio vegetale\". Il primo (piano basale) non fa parte del paesaggio alpino, mentre gli altri quattro individuano proprio quell'\"ambiente montano-alpino\" a cui si riferisce qui la flora. L'autentica flora alpina inizia per\u00f2 con il piano montano.\nLe specie comuni e tipiche.\nLa flora alpina presenta un territorio ricco di boschi di conifere (abeti rossi, pecci, larici, cembri). Nelle zone rocciose e nelle scarpate crescono bassi arbusti di ginepri alpini, rododendri e pini mughi. Caratteristiche del territorio alpino sono i prati di nardo e di carice e le stelle alpine."}
{"id": "626010", "revid": "767487", "url": "https://it.wikipedia.org/wiki?curid=626010", "title": "Pancitopenia", "text": "La pancitopenia \u00e8 la riduzione del numero di tutte le cellule presenti nel sangue. Essa pu\u00f2 essere dovuta a svariate cause (leucemie, gravi infezioni, patologie del midollo osseo).\nSegni.\nSi manifesta con una sintomatologia strettamente legata alla carenza delle varie linee cellulari: \nDiagnosi.\nLa diagnosi pu\u00f2 essere facilmente formulata con l'esame di base del sangue (emocromo) che mostra la riduzione pi\u00f9 o meno marcata di tutte le componenti cellulari del sangue.\nTerapia.\nLa terapia della pancitopenia varia a seconda del quadro clinico e dei valori ematici, in base alle componenti del sangue maggiormente interessate; prevede generalmente la sostituzione di queste con trasfusioni di piastrine e/o di emazie concentrate (globuli rossi) e, in alcuni casi, la stimolazione del midollo osseo mediante somministrazione di fattori di crescita. \u00c8 importante ricercare l'evento primario che ha prodotto la pancitopenia e che, spesso, \u00e8 difficile da risolvere (leucemia, fibrosi midollare)."}
{"id": "626020", "revid": "82143", "url": "https://it.wikipedia.org/wiki?curid=626020", "title": "Ostrowiec", "text": ""}
{"id": "626021", "revid": "767487", "url": "https://it.wikipedia.org/wiki?curid=626021", "title": "Honky's Ladder", "text": "Honky's Ladder \u00e8 un EP del gruppo statunitense degli Afghan Whigs, pubblicato nel 1996 dalla Elektra Records. Il pezzo \"If I Only Had A Heart\" \u00e8 una cover tratta dal film \"The Wizard of Oz\" (1939), cantata originariamente da Jack Haley e Adriana Caselotti. \"Creep\" \u00e8 una cover delle TLC dal loro album \"Crazy Sexy Cool\" (1994). Le versioni non editate di \"Honky's Ladder\" e \"Blame, Etc.\" compaiono nell'album \"Black Love\" del 1996. La versione editata di \"Honky's Ladder\" dura circa un minuto in meno della versione album, e la parola \"motherfucker\" \u00e8 stata sostituita da un gemito della pornostar Tori Wells. \"Honky's Ladder\" (versione album) non compare nella edizione inglese."}
{"id": "626022", "revid": "114277756", "url": "https://it.wikipedia.org/wiki?curid=626022", "title": "Passo Tre Croci", "text": "Il passo Tre Croci (\"S\u00f3n Zu\u00f3go\" in ladino) \u00e8 un valico alpino delle Dolomiti posto a 1.805\u00a0m nella zona dell'Ampezzano, fra il monte Cristallo a nord e il Sorapiss a sud. Mette in comunicazione la valle del Boite e Cortina d'Ampezzo con Misurina, Auronzo di Cadore e la val d'Ansiei.\nDescrizione.\nIl nome del valico \u00e8 un omaggio ad una tragedia avvenuta nel febbraio del 1789: una madre con i suoi due figli, partiti da Auronzo di Cadore alla volta di Cortina d'Ampezzo in cerca di lavoro, morirono per assideramento nelle vicinanze del passo. In ricordo dell'accaduto sono state erette tre croci in legno.\nPresso il passo sono presenti diverse opere difensive (bunker) facenti parte dello sbarramento Passo Tre Croci, parte del Vallo Alpino.\nIl Tre Croci \u00e8 un frequentato punto di partenza per gli escursionisti: da qui partono due sentieri per raggiungere il rifugio Vandelli, nel gruppo del Sorapiss il lago di Sorapiss.\nCiclismo.\nIl valico \u00e8 stato percorso varie volte dal Giro d'Italia, la prima nell'edizione 1966:"}
{"id": "626023", "revid": "4950423", "url": "https://it.wikipedia.org/wiki?curid=626023", "title": "Leggi della dinamica", "text": ""}
{"id": "626027", "revid": "1706823", "url": "https://it.wikipedia.org/wiki?curid=626027", "title": "Liberty Bell", "text": "La Liberty Bell (in italiano: Campana della Libert\u00e0) \u00e8 una campana interamente in bronzo, che si trova a Filadelfia in Pennsylvania, dove arriv\u00f2 il 1\u00ba settembre 1752.\nReca incisa una scritta (in inglese) comprendente anche un versetto del \"Levitico\": \n&lt;poem&gt;Proclaim LIBERTY Throughout all the Land unto all the Inhabitants Thereof Lev. XXV. v X.\nBy Order of the ASSEMBLY of the Province of PENSYLVANIA for the State House in PhiladA\nPass and Stow\nPhilada\nMDCCLIII&lt;/poem&gt;\nStoria.\nLa campana fu forgiata nel 1751 nel quartiere di Whitechapel a Londra, dove nacque William Penn, fondatore dello stato della Pennsylvania e ideatore della Carta dei Privilegi allo scopo di celebrarne il cinquantesimo anniversario. Il suo peso \u00e8 di circa 950 kg con un batacchio di circa 20 kg. Ha un grande significato storico, essendo forse il simbolo pi\u00f9 comunemente associato alla Rivoluzione americana. Il 4 luglio del 1776, il suo suono radun\u00f2 i cittadini di Filadelfia per la lettura della Dichiarazione d'indipendenza. Precedentemente, aveva suonato per annunciare l'apertura del primo congresso continentale nel 1774 e dopo la battaglia di Lexington e Concord nel 1775. Suon\u00f2 per l'ultima volta il 22 febbraio del 1846, in occasione del compleanno di George Washington.\nLa Liberty Bell \u00e8 conosciuta anche come Old State House Bell (\"Vecchia Campana della Casa dello Stato\") dal 1837, quando fu adottata dalla societ\u00e0 americana contro la schiavit\u00f9, come simbolo del movimento abolizionista. Negli Stati Uniti, la Liberty Bell \u00e8 uno dei pi\u00f9 familiari simboli di indipendenza, amore per la patria e libert\u00e0.\nFu installata in passato nella torre dell'Independence Hall, uno dei venti siti statunitensi ad essere stati inseriti dall'UNESCO tra i Patrimoni dell'umanit\u00e0. Nel 1876, nel centenario dell'indipendenza, lasci\u00f2 il posto ad una \"Centennial Bell\". Al giorno d'oggi la campana, con la sua famosa crepa, \u00e8 esposta lungo la strada all'interno del Liberty Bell Center."}
{"id": "626028", "revid": "834", "url": "https://it.wikipedia.org/wiki?curid=626028", "title": "Campana della Libert\u00e0", "text": ""}
{"id": "626031", "revid": "1456895", "url": "https://it.wikipedia.org/wiki?curid=626031", "title": "Passo di Campolongo", "text": "Il passo di Campolongo (\"Ju de \u0106iaulunch\" in ladino) \u00e8 un valico alpino delle Dolomiti posto a 1.875\u00a0m s.l.m., al confine fra Veneto e Trentino-Alto Adige. Si trova immediatamente a est del Gruppo del Sella, e mette in comunicazione Arabba (frazione di Livinallongo del Col di Lana) con Corvara in Badia, unendo quindi la val Cordevole con la val Badia. \n\u00c8 posto nel cuore delle Dolomiti e, con i passi Pordoi, Sella e Gardena, forma il Sellaronda, rinomato percorso sciistico, escursionistico e ciclistico attorno al Gruppo del Sella.\nCiclismo.\nIl Campolongo \u00e8 uno dei passi dolomitici pi\u00f9 percorsi dai cicloamatori e dalle competizioni ciclistiche. Presenta lunghezze e pendenze non impegnative da tutti e due i versanti:\nAl Giro d'Italia \u00e8 stato scalato per la prima volta nel 1949, e da allora \u00e8 stato inserito nel percorso in svariate edizioni:"}
{"id": "626037", "revid": "124530220", "url": "https://it.wikipedia.org/wiki?curid=626037", "title": "Passo di Valparola", "text": "Il passo di Valparola (\"J\u00f9 de Valparola\" o \"Intr\u00e0 i Sass\" in ladino, \"Valparolapass\" in tedesco, 2.192\u00a0m) si trova nelle Dolomiti, in provincia di Belluno, 2 km a nord del Passo di Falzarego. Mette in comunicazione la val Badia con l'alto Agordino e, passando dal Falzarego, con la valle d'Ampezzo.\nDescrizione.\nSulla cima del passo si trova il Rifugio Valparola oltre che un piccolo laghetto alpino, il lago di Valparola.\nL'importanza del passo \u00e8 data dal fatto di essere stato, fino alla prima guerra mondiale, territorio austriaco al confine con l'Italia (che passava poco a sud, lungo il torrente Codalunga): per questo motivo, sul passo fu costruito il forte Tre Sassi, la cui struttura in realt\u00e0 non fu mai completamente ultimata, infatti sono stati costruiti solo i basamenti e alcune postazioni. Oggi ospita il museo della Grande Guerra.\nCiclismo.\nIl passo Valparola \u00e8 molto rinomato tra i cicloamatori, sia per la bellezza della salita che per la posizione paesaggisticamente spettacolare. Si pu\u00f2 scalare da 3 versanti:\nIl valico fu affrontato al Giro d'Italia per la prima volta nel 1976, anche se nell'occasione non vi era posto il GPM, posizionato invece al Falzarego. L'anno successivo il Valparola \u00e8 stato invece Cima Coppi, quando transit\u00f2 per primo in vetta lo spagnolo Faustino Fern\u00e1ndez Ovies. Nell'edizione 1992 era in programma la scalata del valico dal versante di Cortina nella 13\u00aa tappa (Bassano del Grappa &gt; Corvara in Badia), ma all'ultimo il percorso fu deviato a causa di una frana lungo la discesa verso La Villa, e si effettu\u00f2 lo scollinamento al Falzarego scalando successivamente il Campolongo.\nDi seguito si riportano i vari passaggi al Giro:"}
{"id": "626041", "revid": "486946", "url": "https://it.wikipedia.org/wiki?curid=626041", "title": "Ariadeno Barbarossa", "text": ""}
{"id": "626045", "revid": "88740", "url": "https://it.wikipedia.org/wiki?curid=626045", "title": "Gay.it", "text": "Gay.it \u00e8 una delle pi\u00f9 rilevanti realt\u00e0 imprenditoriali del mercato gay italiano. Nel suo network compaiono l'omonimo sito internet attivo dal 1997, una community di utenti ed una agenzia di comunicazione specializzata sul mercato gay.\nStoria.\nGay.it viene registrato come nome di dominio nel 1997 e in breve diventa di riferimento nazionale, con una affollata chat, grazie ad un accordo tecnologico che viene stretto con il sito statunitense Gay.com.\nNel 2000 Planetout, la societ\u00e0 di San Francisco quotata al NASDAQ che gestisce il sito Gay.com e Matrix S.p.A., la societ\u00e0 del gruppo Seat Pagine Gialle editrice del portale Virgilio.it, entrano in quota di minoranza con la societ\u00e0 dei fondatori, capitalizzandola per due miliardi di lire e trasformandola in S.p.A.: nasce cos\u00ec la prima societ\u00e0 per azioni dedicata all'informazione ed all'editoria dedicata alle persone gay in Italia e, di fatto, il primo rilevante investimento in questo settore.\nNel 2003 la quota di azioni di propriet\u00e0 di Matrix S.p.A., a seguito di rilevanti modifiche nel gruppo Seat Pagine Gialle, viene ceduta alla societ\u00e0 Planetout Inc..\nNel 2005 i soci fondatori deliberano un aumento di capitale di Gay.it S.p.A. che non viene sottoscritto dai soci statunitensi: \u00e8 cos\u00ec che poco dopo una quota di azioni viene ceduta alla societ\u00e0 editrice del canale satellitare GAY.tv.\nNel 2006 raggiunge i 650.000 euro di fatturato.\nNel settembre 2007 Gay.it acquisisce una quota societaria del \"free press\" gay Clubbing (successivamente chiuso) e dal 2010 al 2013 i diritti del concorso nazionale Mister Gay Italia.\nIn seguito ad una ristrutturazione aziendale, Gay.it viene acquisito nel corso del 2015 dalla societ\u00e0 Com.ma S.r.l.s.\nLa redazione giornalistica.\nNegli anni, Gay.it \u00e8 balzata pi\u00f9 volte agli onori delle cronache: per ricerche, denominate \"Goletta gay\", sulla vivibilit\u00e0 delle citt\u00e0 italiane da parte di gay e lesbiche, per inchieste sui ripetuti rifiuti dell'ISTAT di censire le coppie LGBT, sulla presenza di omosessuali nella Chiesa cattolica,per denunzie di discriminazioni ed episodi di omofobia con raccolte di firme e petizioni, per numerosi sondaggi condotti online tra i visitatori, per aver ospitato, nel corso della campagna elettorale 2000, dei banner di Forza Italia - episodio in cui Gay.it entr\u00f2 in conflitto con larga parte del movimento gay - e per la capacit\u00e0 di aver attratto negli anni grandi investitori pubblicitari sul mercato gay, svolgendo un ruolo che in altri paesi hanno prevalentemente svolto le riviste di carta stampata. Nel gennaio 2015, nel pieno del dibattito sulle unioni civili, Gay.it entra nell'occhio del ciclone per aver pubblicato l'elenco dei senatori del Partito Democratico contrari all'adozione del configlio, suscitando vibranti proteste da parte di questi ultimi ma anche molti attestati di solidariet\u00e0.\nIn seguito all'impegno di Alessio De Giorgi, storico direttore e tra i fondatori del sito, nello staff di comunicazione del Partito Democratico proprio nei giorni dell'approvazione della legge sulle Unioni Civili in Italia (maggio 2016), da Giugno 2016 viene nominato direttore Giuliano Federico.\nA gennaio 2017 Federico lascia l'incarico, ed i contenuti vengono redatti da un pool di giovani redattori tra cui si distingue Jonathan Bazzi.\nGay.it oggi.\nGay.it oggi mantiene gran parte dei servizi forniti sin dalla sua fondazione, con sezioni di:\nIl modello di business di Gay.it si pu\u00f2 dividere in raccolta pubblicitaria di grandi aziende italiane interessate al cosiddetto mercato gay, inserzioni legate al mondo della guida gay (gay bar, hotel, ristoranti e servizi gay-friendly) ed infine nei servizi a valore aggiunto offerti ai visitatori.\nNegli anni \"Gay.it\" ha infatti dato vita ad una serie di societ\u00e0 o brand correlati:\nNumeri.\nSecondo le rilevazioni del sito Similarweb, nel dicembre 2015 la sezione di news del network di Gay.it ha raggiunto quasi 300.000 visitatori mensili, in larga prevalenza italiani.\nLa community interna conta, secondo quanto riferito dalla stessa societ\u00e0, iscritti in larga parte di sesso maschile.\nIn seguito ad un profondo restyling grafico e di contenuto avvenuto nel 2016 negli ultimi anni c'\u00e8 stata una nuova crescita di utenti.\nA dicembre 2016, sempre sullo stesso servizio di rilevazione indipendente Similarweb.org, verificati con il collegamento all'account Google Analytics del sito, le visite sono state 750.000, con circa 500.000 utenti.\nA maggio 2017 i visitatori unici sono saliti a 600.000, con 850.000 visite."}
{"id": "626047", "revid": "1718925", "url": "https://it.wikipedia.org/wiki?curid=626047", "title": "Passo dell'Aprica", "text": "Il passo dell'Aprica (\u00a0m s.l.m.) \u00e8 un valico alpino della Lombardia posto a cavallo tra Valtellina e val Camonica, tra le Alpi Orobie e le Alpi Retiche Meridionali, che separa le province di Brescia e Sondrio. A causa dell'altitudine non eccessiva e dei versanti relativamente dolci, ha da sempre rappresentato la via di comunicazione preferenziale per collegare l'alta Valtellina alla pianura padana centro-orientale; le alternative sono infatti il passo del Gavia ed il passo del Mortirolo, che si trovano ad altitudini maggiori, presentano tracciati ben pi\u00f9 impegnativi e sono peraltro soggetti a chiusura nei mesi invernali. Al valico si trova l'omonimo comune, rinomato centro turistico.\nSport.\nNei mesi invernali \u00e8 possibile praticare lo sci alpino, mentre in quelli estivi \u00e8 possibile effettuare escursioni a piedi o in bicicletta.\nAl passo sono arrivate numerose tappe del Giro d'Italia:\nCollegamenti esterni.\nWebcam Aprica"}
{"id": "626054", "revid": "17351", "url": "https://it.wikipedia.org/wiki?curid=626054", "title": "Fairchild C-119", "text": ""}
{"id": "626062", "revid": "116031499", "url": "https://it.wikipedia.org/wiki?curid=626062", "title": "Alpi Orientali", "text": "Con il termine Alpi orientali si intende la porzione pi\u00f9 orientale del sistema montuoso alpino. A seconda delle varie classificazioni delle Alpi, per\u00f2, la denominazione \"Alpi Orientali\" assume significati diversi.\nLa Partizione delle Alpi, del 1924, suddivide la catena alpina in tre grandi parti: Alpi Occidentali, Alpi Centrali ed Alpi Orientali; queste ultime vanno dal Passo del Brennero al Passo di Vrata, a cavallo di Austria, Germania, Liechtenstein, Italia, Slovenia, Svizzera e Ungheria.\nLa Suddivisione Orografica Internazionale Unificata del Sistema Alpino (SOIUSA), del 2005, introduce invece la bipartizione delle Alpi, individuando nella catena due sole grandi parti: le Alpi Occidentali e le Alpi Orientali, separate tra loro dalla linea Reno - Passo dello Spluga - Lago di Como - Adda. \nLa suddivisione didattica tradizionale italiana suddivide le Alpi in modo molto simile a quello della Partizione delle Alpi, ma, a differenza di questa, identifica il punto di congiunzione tra Alpi Orientali ed Alpi Centrali al Passo di Resia e non a quello del Brennero.\nComprendono numerose cime che superano i 3000 m, sfiorano a volte i 4000 ed hanno un'unica cima che supera questa quota: il pizzo Bernina.\nPartizione delle Alpi.\nNel 1926, a seguito del IX Congresso Geografico Italiano svoltosi nel 1924, venne adottata la Partizione delle Alpi, che prevede la suddivisione del sistema alpino in Alpi Occidentali, Alpi Centrali ed Alpi Orientali.\nLe Alpi Orientali vanno dal Passo del Brennero al Passo di Vrata, nei pressi della citt\u00e0 di Fiume. La cima pi\u00f9 elevata \u00e8 il Gro\u00dfglockner (3.798\u00a0m).\nLe Alpi Orientali si suddividono ulteriormente in:\nSuddivisione Orografica Internazionale Unificata del Sistema Alpino.\nLa Suddivisione Orografica Internazionale Unificata del Sistema Alpino (SOIUSA), presentata nel 2005 prevede la divisione delle Alpi in Alpi Occidentali ed Alpi Orientali, separate dalla linea Reno - Passo dello Spluga - Lago di Como - Adda\nLe Alpi Orientali sono suddivise in tre grandi settori: Alpi Centro-orientali, Alpi Nord-orientali e Alpi Sud-orientali.\nAlpi Centro-orientali.\nLe Alpi Centro-orientali sono divise in 6 sezioni (SZ), 25 sottosezioni (STS) e 64 supergruppi (SPG):\nAlpi Nord-orientali.\nLe Alpi Nord-orientali sono divise in 7 sezioni (SZ), 27 sottosezioni (STS) e 69 supergruppi (SPG):\nAlpi Sud-orientali.\nLe Alpi Sud-orientali sono divise in 9 sezioni (SZ), 25 sottosezioni (STS) e 65 supergruppi (SPG):\nAlpenvereinseinteilung der Ostalpen (AVE).\nI Deutscher und \u00d6sterreichischer Alpenverein, ovvero i Club Alpini austro-tedeschi, adottano una classificazione delle Alpi orientali denominata Alpenvereinseinteilung der Ostalpen (AVE). Le Alpi orientali sono suddivise in 4 settori e 75 gruppi, secondo la revisione apportata al \"Moriggl-Einteilung der Ostalpen\" nel 1982 da Frank Grassler.\nI quattro settori sono:"}
{"id": "626066", "revid": "1228162", "url": "https://it.wikipedia.org/wiki?curid=626066", "title": "Stentinello", "text": "Stentinello \u00e8 un villaggio del neolitico situato nei pressi dell'ingresso nord della citt\u00e0 di Siracusa, sito eponimo della cultura di Stentinello, databile al V millennio a.C., contemporanea della cultura del Castellaro Vecchio delle Isole Eolie e della cultura di Ghar Dalam di Malta. Una sua variante \u00e8 la cultura di Kronio della Sicilia occidentale.\nDell'abitato eponimo si conoscono i resti di edifici palificati a pianta rettangolare racchiusi entro un fossato scavato nella roccia formante uno spazio ovale di circa 180 x 200 metri. Le sepolture di questa cultura, rinvenute in vari luoghi della Sicilia, ma non a Stentinello, erano fosse ovali scavate nella roccia entro cui giacciono inumati in posizione rannicchiata.\nLa cultura materiale comprende industria litica su selce e ossidiana, in particolare elementi di falceto rettangolari, industria su osso (punteruoli, aghi, spatole) e ceramica. I vasi, di colore nero, o comunque scuro, sono quasi sempre decorati con complicati motivi impressi o incisi di tipo geometrico o, pi\u00f9 raramente, antropomorfo.\nL'economia era fondata sulla coltivazione di cereali, in particolare grano (Triticum monococcum, Triticum dicoccum) e orzo (\"Triticum ordea\"), sulla pesca e sulla raccolta di molluschi.\nCriticit\u00e0.\nIl sito risulta abbandonato da anni e di difficile localizzazione, sia per la presenza di recinzioni private che per l'assenta di cartellonistica. Individuare l'area in cui sorgeva il villaggio, ma soprattutto i fori di capanna \u00e8 molto difficile, vista la presenza di vegetazione spontanea. Il luogo inoltre sorge accanto a un'area industriale che ne ha fatto perdere totalmente il valore storico."}
{"id": "626068", "revid": "75142", "url": "https://it.wikipedia.org/wiki?curid=626068", "title": "Aliaune Damala Bouga Time Puru Nacka Lu Lu Lu Badara Akon Thiam", "text": ""}
{"id": "626071", "revid": "124898357", "url": "https://it.wikipedia.org/wiki?curid=626071", "title": "M\u00edmir", "text": "M\u00edmir \u00e8 un personaggio della mitologia norrena.\nEra un gigante rinomato per la sua saggezza, tanto che lo stesso Odino intraprese un viaggio verso J\u01ebtunheimr, la terra di questi esseri, per acquisirla: il Padre degli d\u00e8i riusc\u00ec nell'impresa bevendo dalla fonte magica di M\u00edmir, (M\u00edmisbrunnr, in lingua norrena), ma in cambio fu costretto a sacrificare l'occhio sinistro.\nSi dice che M\u00edmir fosse il presunto figlio del gigante B\u00f6l\u00feorn, il che lo renderebbe fratello di Bestla e quindi zio materno di Odino; nel \"Gylfaginning\" si afferma che come custode della fonte M\u00edmir ne beveva l'acqua con il Gjallarhorn, un corno per bere che condivide il nome con quello che Heimdallr user\u00e0 per annunciare l'inizio del Ragnar\u01ebk, la fine del mondo.\nSecondo alcune fonti Odino ritorn\u00f2 da questo viaggio con la testa di M\u00edmir da consultare come un oracolo; altre fonti affermano invece che la testa di M\u00edmir fu recisa e mandata a Odino durante la guerra fra \u00c6sir e Vanir. \nM\u00edmir era anche il consigliere di H\u0153nir dopo che quest'ultimo divenne la guida dei Vani.\nSecondo la mitologia, Mimir venne mandato insieme a Honir per fungere da consigliere ai Vani, che insoddisfatti dei suoi consigli, lo decapitarono e ne spedirono la testa ad Odino, che la prese e la bagn\u00f2 con una fonte magica, restituendole la vita e l'intelligenza. \nIn seguito Mimir divenne anche il guardiano della Fonte, dove esigeva un prezzo per chiunque desiderasse l'intelligenza della fonte, ma offrendo in cambio qualcosa di importante. Odino sacrific\u00f2 il suo occhio per poter bere alla Fonte."}
{"id": "626076", "revid": "1610933", "url": "https://it.wikipedia.org/wiki?curid=626076", "title": "Tacchino", "text": ""}
{"id": "626085", "revid": "110157", "url": "https://it.wikipedia.org/wiki?curid=626085", "title": "Itabashi", "text": " \u00e8 uno dei 23 quartieri speciali di Tokyo. Nel 2008 la popolazione stimata era di 531.793 persone e la densit\u00e0 di 16.270 per km\u00b2. La superficie totale \u00e8 di 32,17 km\u00b2."}
{"id": "626088", "revid": "34928", "url": "https://it.wikipedia.org/wiki?curid=626088", "title": "Hierro", "text": ""}
{"id": "626093", "revid": "290948", "url": "https://it.wikipedia.org/wiki?curid=626093", "title": "Scissione binaria", "text": ""}
{"id": "626095", "revid": "10125", "url": "https://it.wikipedia.org/wiki?curid=626095", "title": "Schizogonia", "text": ""}
{"id": "626098", "revid": "287204", "url": "https://it.wikipedia.org/wiki?curid=626098", "title": "Torretta", "text": ""}
{"id": "626100", "revid": "17351", "url": "https://it.wikipedia.org/wiki?curid=626100", "title": "C-119 Flying Boxcar", "text": ""}
{"id": "626101", "revid": "767487", "url": "https://it.wikipedia.org/wiki?curid=626101", "title": "Bonnie &amp; Clyde EP", "text": "Bonnie &amp; Clyde \u00e8 un EP del gruppo statunitense degli Afghan Whigs, pubblicato nel 1996 dalla Elektra Records. \"Creep\" \u00e8 una cover delle TLC tratta dall'album \"Crazy Sexy Cool\" (1994). \"If I Only Had A Heart\" \u00e8 una cover tratta dal film \"The Wizard of Oz\" (1939), cantata originariamente da Jack Haley e Adriana Caselotti. \"You've Changed\" (Carey/Fisher, 1942) \u00e8 stata registrata da numerosi artisti jazz, tra i quali Nat King Cole, Billie Holiday, Buddy Rich and Babs Gonzales. \"I Want To Go To Sleep\" \u00e8 stata scritta da Harold Chichester."}
{"id": "626102", "revid": "17351", "url": "https://it.wikipedia.org/wiki?curid=626102", "title": "C-119", "text": ""}
{"id": "626103", "revid": "17351", "url": "https://it.wikipedia.org/wiki?curid=626103", "title": "C-123 Provider", "text": ""}
{"id": "626104", "revid": "17351", "url": "https://it.wikipedia.org/wiki?curid=626104", "title": "Fairchild A-10 Thunderbolt II", "text": ""}
{"id": "626105", "revid": "17351", "url": "https://it.wikipedia.org/wiki?curid=626105", "title": "C-123", "text": ""}
{"id": "626117", "revid": "70217", "url": "https://it.wikipedia.org/wiki?curid=626117", "title": "Infraphylum", "text": "L'infraphylum (pl. \"infraphyla\") \u00e8 una categoria tassonomica, utilizzata in biologia per la classificazione scientifica delle forme di vita. Rappresenta un taxon gerarchicamente inferiore al phylum (e ad un possibile subphylum) e superiore alla classe (e ad eventuali superclassi)."}
{"id": "626123", "revid": "17351", "url": "https://it.wikipedia.org/wiki?curid=626123", "title": "F-16XL", "text": ""}
{"id": "626133", "revid": "484362", "url": "https://it.wikipedia.org/wiki?curid=626133", "title": "Torretta (cannone)", "text": "Una torretta, in ambito militare, \u00e8 un dispositivo bellico usualmente rotante che protegge i serventi e consente allo stesso tempo di utilizzare l'armamento in esso contenuto in diverse direzioni. Il termine deriva dall'antico uso di costruire piccole torri, posizioni protette sulle fortificazioni situate in cima ad un edificio o ad un muro, che si differenziano dalla torre vera e propria che si innalza a direttamente dal suolo.\nDescrizione.\nLe torrette possono essere armate con una o pi\u00f9 mitragliatrici, cannoni automatici, o lanciamissili. Pu\u00f2 essere manovrata manualmente o controllata in remoto, e spesso corazzata. Una piccola torretta, o sotto-torretta su una pi\u00f9 grande \u00e8 detta cupola. La cupola \u00e8 anche usata nel caso di torrette rotanti che non hanno scopi offensivi ma che vengono utilizzati per visualizzare il terreno come nel caso dei carri comando.\nPu\u00f2 essere montata su strutture fortificate o su altre tipologie di strutture quali batterie di terra antinave, su mezzi corazzati, su navi o su aerei militari.\nImpiego.\nAeronautica.\nAll'inizio le mitragliere degli aerei erano fisse o montate su dei semplici supporti brandeggiabili, pi\u00f9 tardi furono applicati degli anelli rotanti, come l'anello Scarff, che permettevano di puntare l'arma in ogni direzione, facendo ruotare anche il seggiolino del mitragliere, in modo che si trovasse sempre dietro il pezzo. Con l'aumentare delle velocit\u00e0 raggiunte dai velivoli le armi furono prima dotate di scudature, e poi racchiuse in torrette.\nIl primo bombardiere della Royal Air Force ad essere dotato di una torretta vera e propria fu il Boulton Paul Overstrand del 1933. L'Overstrand aveva una torretta in posizione frontale, dotata di una mitragliatrice. Con il tempo il numero delle torrette e la potenza di fuoco di ciascuna di queste crebbero. I bombardieri britannici della seconda guerra mondiale avevano normalmente 3 torrette. Quella posteriore era dotata di ben quattro mitragliere.\nLa Gran Bretagna tent\u00f2 anche la strada del caccia dotato di torretta, come il Boulton Paul P.82 Defiant, in cui l'unico armamento era in una torretta montata alle spalle del pilota. L'idea ebbe qualche successo nella lotta contro i bombardieri nemici, ma era assolutamente inefficace nel combattimento contro i caccia perch\u00e9 il peso e la aerodinamica carente rallentavano il caccia in maniera eccessiva.\nL'uso della torretta difensiva nei bombardieri decadde con l'avvento dei motori a reazione. Aerei come il Boeing B-52 e i suoi contemporanei montavano solo delle piccole e limitate torrette posteriori, rapidamente messe fuori produzione per ridurre la necessit\u00e0 di personale a bordo e il peso complessivo dell'aereo.\nLe torrette negli aerei si trovano solitamente in queste posizioni:\nMezzi corazzati.\nNei carri armati moderni la torretta (che \u00e8 corazzata per proteggere l'equipaggio) \u00e8 il grado di ruotare a 360 gradi, e porta un'arma principale. Questa si \u00e8 evoluta nel tempo a seconda dei diversi modelli, da una semplice mitragliatrice a cannoni di grosso calibro. Dalla Seconda Guerra Mondiale in avanti le torrette dei carri armati ospitavano a fianco al cannone una mitragliatrice detta coassiale. \nIl primo carro armato che adott\u00f2 una torretta fu il francese Renault FT-17. Prima di questo modello i carri armati ospitavano mitragliatrici e cannoni direttamente nello scafo, come si vede bene nel primo carro armato mai creato, l'inglese Mark I.\nNel periodo tra la Prima e la Seconda Guerra Mondiale i progettisti di carri armati sviluppano versioni molto differtenti per forme e dimensioni, anche le torrette si dovettero adattare in base all'arma che contenevano. Sono osservabili alcuni esempi curiosi di torrette come nel modello americano M-3 dove sopra la torretta con il cannone principale ne era stata costruita un'ulteriore armata di mitragliatrice; un altro modello bizzarro risulta essere il T-28 sovietico che affiancava alla torretta principale altre due secondarie. \nSe nel Renault FT-17 vi era a stento spazio per un singolo artigliere nel corso del Secondo Conflitto Mondiale i vari paesi in lotta giunsero a costruire torrette per 3 membri dell'equipaggio. All'interno trovavano posto solitamente il capocarro, l'artigliere e spesso un addetto al caricamento del pezzo.\nA volte per\u00f2 le torrette sono equipaggiate in maniera diversa a seconda del tipo di servizio svolto dal veicolo. Un IFV solitamente \u00e8 dotato di un piccolo cannone automatico o di un sistema di missili anticarro. Un pezzo di artiglieria semovente \u00e8 dotato di un cannone pi\u00f9 grande, ma \u00e8 meno corazzato. Veicoli pi\u00f9 leggeri possono avere una torretta con solo una mitragliatrice.\nNavi da guerra.\nUna delle prime torrette navali \u00e8 la USS Monitor, dotata di due cannoni montati in una struttura rotante corazzata. Le prime installazioni di questo tipo si ebbero verso il 1880 in Inghilterra e subito dopo in Italia, nonostante si ebbero torrette anche nelle navi dell'antichit\u00e0 e del medioevo. Le torri corazzate permettono un vasto campo di tiro ai cannoni e ne proteggono efficacemente tutti gli organi contro il tiro nemico. Sono sistemate in generale tutte sull'asse longitudinale della nave. La prima idea di questa sistemazione si deve al generale del Genio Navale italiano Vittorio Cuniberti.\nLo spessore della corazza \u00e8 in relazione con il calibro dei cannoni in essa contenuti e col tipo di nave su cui \u00e8 installata. Vi sono torri con uno o pi\u00f9 cannoni. Le torri quadruple (con quattro cannoni) sono state adottate verso gli anni 1930 solo da alcune nazioni, le pi\u00f9 diffuse sono le torri binate. Le pi\u00f9 grandi torrette montate su navi sono quelle delle grandi corazzate della seconda guerra mondiale, erano pesantemente blindate e dotate di enormi cannoni.In termini navali la torretta \u00e8 la parte rotante che ospita il cannone. Sotto la torretta c'\u00e8 il sistema di carico delle munizioni dal deposito alla torretta.\nFortificazioni.\nAnche note come cupole, sono spesso montate su strutture fisse o comunque fortificate come casematte e bunker. Queste strutture difensive sono dotate di apposite torrette metalliche, che possono essere d'avvistamento ma anche per la difesa (anticarro o non). Solitamente tali strutture sono ben mimetizzate con l'ambiente circostante e possono essere girevoli e a scomparsa.\nLogistica.\nOltre alle torrette delle artiglierie esiste sulle navi da guerra un'altra torre molto importante, che \u00e8 la torre corazzata di comando, situata sul ponte e contenente tutti gli organi di direzione della nave. In essa si installa il comandante durante il combattimento. Prima del XX secolo per\u00f2 i comandanti non ne hanno fatto grande uso, preferendo rimanere sul ponte allo scoperto per meglio dirigere la propria unit\u00e0."}
{"id": "626137", "revid": "125255378", "url": "https://it.wikipedia.org/wiki?curid=626137", "title": "Bandiera della Repubblica Socialista Sovietica Georgiana", "text": "La bandiera della Repubblica Socialista Sovietica Georgiana fu adottata l'11 aprile 1951.\nPrecedentemente a questa, la bandiera era rossa con i caratteri in alfabeto georgiano \u10e1\u10e1\u10e1\u10e0 (\"SSSR\") in oro nell'angolo in alto a sinistra.\nTra il 1937 e l'adozione della bandiera sopra descritta (anni quaranta), la bandiera era rossa con i caratteri georgiani \u10e1\u10d0\u10e5\u10d0\u10e0\u10d7\u10d5\u10d4\u10da\u10dd\u10e1 \u10e1\u10e1\u10e0 (\"Sakartvelos SSR\") in oro nell'angolo in alto a sinistra.\nTra il 1922 e il 1937 la bandiera era rossa, con i caratteri cirillici \"\u0421\u0421\u0420\u0413\" (\"SSRG\") sempre in alto a sinistra."}
{"id": "626140", "revid": "12196", "url": "https://it.wikipedia.org/wiki?curid=626140", "title": "Sant'Ugo da Genova", "text": ""}
{"id": "626152", "revid": "121538542", "url": "https://it.wikipedia.org/wiki?curid=626152", "title": "Bandiera della Repubblica Socialista Sovietica Ucraina", "text": "La bandiera della repubblica socialista sovietica ucraina fu adottata il 21 novembre 1949.\nPrima di questa, la bandiera era rossa con il simbolo della falce e martello dorato sotto la scritta in alfabeto cirillico \u0423\u0420\u0421\u0420 (abbreviazione di \u0423\u043a\u0440\u0430\u0457\u043d\u0441\u044c\u043a\u0430 \u0420\u0430\u0434\u044f\u043d\u0441\u044c\u043a\u0430 \u0421\u043e\u0446\u0456\u0430\u043b\u0456\u0441\u0442\u0438\u0447\u043d\u0430 \u0420\u0435\u0441\u043f\u0443\u0431\u043b\u0456\u043a\u0430, \"Ukra\u00efns'ka Radjans'ka Socialisty\u010dna Respublika\") in alto a sinistra.\nTra il 1937 e l'adozione della sopradetta bandiera, negli anni quaranta, la bandiera era uguale, ma la falce e martello erano pi\u00f9 piccoli ed erano sopra i caratteri cirillici.\nNegli anni trenta la bandiera era rossa con le cifre cirilliche \"\u0423\u0421\u0421\u0420\" (\"USSR\") con il bordo dorato, cosa che non era esistita dal 1919."}
{"id": "626153", "revid": "123025161", "url": "https://it.wikipedia.org/wiki?curid=626153", "title": "Legame di valenza", "text": "La teoria del legame di valenza (VBT, cio\u00e8 \"Valence Bond Theory\") \u00e8 una descrizione del legame chimico basata sulla meccanica quantistica che supera il modello VSEPR, consentendo di calcolare il valore numerico della lunghezza e degli angoli di legame. La teoria VB fu proposta alla fine degli anni venti da Walter Heitler, Fritz London, John Slater e Linus Pauling.\nI legami sigma e pi greco.\nLa teoria VB prevede un processo di \u201cfusione\u201d degli orbitali degli atomi che compongono una molecola. Fondamentalmente, i principi di base che regolano la \"sovrapposizione\" degli orbitali sono due:\nUn legame semplice \u00e8 di tipo sigma, un legame doppio \u00e8 costituito da un sigma e un pi greco, un legame triplo da un sigma e due pi greco. La sovrapposizione laterale che genera un legame pi greco rende la molecola resistente alla torsione, genera un legame pi\u00f9 debole dei legami sigma e fa s\u00ec che atomi di raggio grande (dal periodo 3 in poi) possano instaurare legami multipli solo raramente.\nEsempi.\nConsideriamo la molecola pi\u00f9 semplice, cio\u00e8 quella di idrogeno gassoso formula_3. Il legame che tiene uniti i due atomi H \u00e8 il risultato della sovrapposizione dei loro orbitali 1s: quando gli atomi si avvicinano, la distribuzione elettronica intorno ai due atomi \u00e8 un legame sigma (sovrapposizione frontale). I due elettroni degli atomi si appaiano, cio\u00e8 presentano spin antiparalleli, e si pu\u00f2 immaginare che essi si espandano nella regione determinata dalla fusione degli orbitali: la densit\u00e0 elettronica maggiore si osserva nello spazio internucleare, cos\u00ec che l'attrazione elettrostatica tra i nuclei e gli elettroni tenga unita la molecola.\nLa molecola di azoto formula_4 presenta invece un legame triplo, dato da una sovrapposizione sigma e due pi greco. Infatti lo strato di valenza dell'azoto prevede un elettrone in ciascuno dei tre orbitali 2p (formula_5), quindi in formula_4 ci sar\u00e0 una sovrapposizione frontale di due orbitali formula_7 e due sovrapposizioni laterali di formula_8 e formula_9.\nPerfezionamento della teoria VB.\nNon sempre \u00e8 possibile spiegare i legami chimici solo attraverso le regole sopra esposte. Un esempio classico \u00e8 la molecola di metano, formula_10. L'atomo di carbonio C ha configurazione formula_11 e poich\u00e9 i due elettroni in 2s sembrano gi\u00e0 appaiati, il carbonio dovrebbe avere valenza 2 e quindi potrebbe dar luogo solo a 2 legami covalenti. In realt\u00e0 il carbonio ha valenza 4, come dimostra l'esistenza del metano. Per perfezionare la teoria VB, quindi, occorre ammettere che gli orbitali atomici possano combinarsi generando i cosiddetti orbitali ibridi. Ad esempio nell'atomo C i quattro orbitali formula_12 possono \u201cinterferire\u201d, formando quattro orbitali ibridi isoenergetici e differenti solo per orientazione."}
{"id": "626156", "revid": "812213", "url": "https://it.wikipedia.org/wiki?curid=626156", "title": "Ingegner Cane", "text": ""}
{"id": "626164", "revid": "1543377", "url": "https://it.wikipedia.org/wiki?curid=626164", "title": "Classe Kresta I", "text": "Le navi del Progetto 1134 o Classe Zozulja, note in occidente come classe Kresta, hanno rappresentato una svolta nella Marina Sovietica, con un passaggio dal ruolo antinave a quello antisommergibile. La classe \u00e8 costituita da due sottoclassi: la \"Kresta I\" e \"Kresta II\".\nIl progetto 1134 russo \u0411\u0435\u0301\u0440\u043a\u0443\u0442, translitterato Berkut che significa Aquila reale) ha avuto ulteriori sviluppi nel Progetto 1134A o Kresta II e Progetto 1134B o Kara.\nLa classe \u00e8 composta da quattro unit\u00e0, tutte ritirate dal servizio.\nCaratteristiche.\nLe unit\u00e0 della \"Classe Kresta I\" sono sostanzialmente multiruolo tendenzialmente orientate al combattimento navale di superficie, armate di missili Shaddock in due rampe binate e prive di sistema di ricarica. Queste navi vennero classificate RKR (\u0420\u0430\u043a\u0435\u0442\u043d\u044b\u0439 \u043a\u0440\u0435\u0439\u0441\u0435\u0440; translitterato: Raketnyj Krejser) ovvero incrociatori lanciamissili.\nIl loro progetto, derivato da quello dei Kynda, prevedeva un generale ingrandimento dello scafo e delle strutture, con ancora la classica sistemazione delle sovrastrutture con una certa tendenza alla forma piramidale, con un grande albero/fumaiolo a centro nave con una selva di antenne, la pi\u00f9 importante delle quali era, alla sommit\u00e0, quella di scoperta aerea \"Big Net\".\nL'apparato propulsivo era costituito da 2 turboriduttori su altrettanti assi, con potenza di circa 100.000hp che consentivano una velocit\u00e0 massima di 34 nodi.\nL'armamento era dato da una batteria di missili SS-N-3 Shaddock, che per\u00f2, rispetto alle Kynda, risultava di sole 4 armi in 2 lanciatori binati, ai fianchi della plancia. Non esistevano ricariche, per cui il totale disponibile era di appena un quarto rispetto alla pi\u00f9 piccola classe precedente. I missili Shaddock, assai grandi e vulnerabili, in tale numero non davano certo elevate probabilit\u00e0 di oltrepassare la difesa delle navi occidentali. In compenso, il numero dei lanciamissili SAN-1 \"Goa\" (versione navalizzata dei missili SA-3 Goa), venne raddoppiato con 2 rampe, una a prua e una a poppa. Per il resto poche variazioni, con 2 lanciasiluri quintupli da 533mm, 2 lanciarazzi ASW RBU-6000 2 cannoni binati AK-257 da 57mm e 1 elicottero Kamov Ka-25 per la ricerca dei bersagli per missili antinave. Una delle unit\u00e0, l\"'Admiral Drodz\", ebbe anche 4 CIWS ADG-630 con 2 radar \"Bass Tilt\" abbinati.\nKresta II.\nEssendo cambiate le priorit\u00e0 della Marina Sovietica solo quattro furono le unita costruite in questa configurazione. Le successive dieci unit\u00e0 del Progetto 1134A, conosciute in Occidente come \"Kresta II\", sono state concepite come grandi navi antisommergibili, e giustamente sono state classificate dai sovietici \"BPK\" (BPK: Bol'\u0161oyj Protivolodonyj Korabl') e dal punto di vista dell'equipaggiamento simili ai Kashin.\nServizio.\nLe Kresta I e II hanno fatto parte della flotta sovietica in funzioni di navi antisom e di capo flottiglia, operando con tutte le flotte: nel 1983 era segnalato un \"Kresta I\" e 5 \"II\" con la flotta dell'Artico, 1 \"I\" e 3 \"II\" con quella del Pacifico, 2 \"I\" e 2 \"II\" in quella del Baltico.\nProgressivamente, esse sono state soppiantate dalle classi Kara e soprattutto dai cacciatorpediniere classe Udaloy, grazie a 2 elicotteri e al sonar a profondit\u00e0 variabile, strumento essenziale per la caccia antisom."}
{"id": "626166", "revid": "1226", "url": "https://it.wikipedia.org/wiki?curid=626166", "title": "Dr. M schl\u00e4gt zu", "text": ""}
{"id": "626167", "revid": "767487", "url": "https://it.wikipedia.org/wiki?curid=626167", "title": "Torre di comando", "text": "Una torre di comando \u00e8 una piattaforma sopraelevata di una nave o di un sottomarino, spesso corazzata, dal quale l'ufficiale pu\u00f2 dirigere il battello, per esempio, indicare la rotta al timoniere. \u00c8 solitamente situata in alto per la ragione pratica che in tal modo consente di dare una buona visibilit\u00e0 al gruppo di comando.\nNavi di superficie.\nSulle navi da guerra, la torre di comando fu una caratteristica comune di tutte le corazzate e incrociatori corazzati dal 1860 fino a tutta la prima guerra mondiale. A cominciare dalla fine degli anni trenta, quando il radar super\u00f2 l'avvistamento visuale come metodo primario di rilevare altre navi, la torre di comando venne gradualmente rimpiazzata da una pi\u00f9 moderatamente corazzata \"stazione di comando\" o ponte.\nNelle navi della Royal Navy la torre di comando fu una struttura massiccia del peso anche di centinaia di tonnellate, come sulle navi della classe Admiral, come l\"'Hood\" e come parte di una massiccia sovrastruttura corazzata alla fine degli anni venti, le navi della classe Nelson avevano una corazzatura spessa pi\u00f9 di 300 mm.\nLa United States Navy aveva opinioni contrastanti sulla torre di comando, facendo notare che il suo peso, alto sopra il centro di massa della nave non contribuiva direttamente alla sua capacit\u00e0 combattiva. I progetti di navi da battaglia prima e durante la seconda guerra mondiale iniziarono a ridurre o eliminare la torre di comando. La battaglia navale di Guadalcanal rallent\u00f2 per un breve tempo questa tendenza, quando la nave da battaglia giapponese \"Kirishima\" colp\u00ec la \"South Dakota\" sulla sovrastruttura molti marinai esposti morirono o rimasero feriti, ma il capitano nella torre di comando sopravvisse alla battaglia. Anche questa dimostrazione non arrest\u00f2 la tendenza e ben presto la pesante torre di comando da corazzata fu rimossa dalle \"Tennessee\", \"California\" e \"West Virginia\", per essere rimpiazzata da una molto pi\u00f9 leggera torre di comando simile a quella degli incrociatori.\nLe navi della marina imperiale giapponese, sempre a partire dagli anni trenta, adottarono anch'esse una sovrastruttura simile, che prese il nome di albero a pagoda a causa della sua somiglianza con le tipiche pagode giapponese. Tali sovrastrutture erano per\u00f2 molto pi\u00f9 alte delle torri di comando occidentali, ad esempio quella installata sulla corazzata \"Fus\u014d\" raggiungeva i 40 m sopra la linea di galleggiamento."}
{"id": "626172", "revid": "1347902", "url": "https://it.wikipedia.org/wiki?curid=626172", "title": "Bandiera della Repubblica Socialista Sovietica Turkmena", "text": "La bandiera della repubblica socialista sovietica turkmena fu adottata il 1\u00ba agosto 1953.\nPrecedentemente a questa, la bandiera era rossa con i caratteri cirillici \"\u0422\u0421\u0421\u0420\" (\"TSSR\") in oro in alto a sinistra.\nTra il 1937 e l'adozione di quest'ultima bandiera, negli anni quaranta, la bandiera era uguale, ma con i caratteri in alfabeto latino (\"T.S.S.R.\").\nNegli anni '30 la bandiera turkmena era rossa con una grande falce e martello dorata in alto a sinistra, simile alla bandiera dell'Unione Sovietica."}
{"id": "626174", "revid": "25152", "url": "https://it.wikipedia.org/wiki?curid=626174", "title": "Galgano Guidotti", "text": ""}
{"id": "626183", "revid": "161374", "url": "https://it.wikipedia.org/wiki?curid=626183", "title": "Classe Kresta", "text": ""}
{"id": "626185", "revid": "161374", "url": "https://it.wikipedia.org/wiki?curid=626185", "title": "Classe Kresta I/II", "text": ""}
{"id": "626191", "revid": "92723", "url": "https://it.wikipedia.org/wiki?curid=626191", "title": "Murray (fiume)", "text": "Il Murray (2.575\u00a0km) \u00e8 il principale fiume dell'Australia e dell'intera Oceania. Insieme al Darling, suo principale tributario, forma poi un unico sistema fluviale lungo ben 3.750\u00a0km e con un bacino assai vasto (1.061.469\u00a0km\u00b2), che drena la maggior parte dell'Australia sud-orientale (circa un settimo della superficie del continente australiano).\nPercorso.\nIl fiume nasce dalle Snowy Mountains che raggruppano le cime pi\u00f9 elevate delle Alpi australiane. Nel suo corso segna il confine meridionale del Nuovo Galles del Sud con lo Stato di Victoria. Si spinge dapprima verso ovest e bagna Albury, poi dopo aver ricevuto da sud il \"Goulburn\" scorre verso nord-ovest e riceve da nord il Murrumbidgee ed il \"Lachlan\". Dopo aver bagnato la citt\u00e0 di Mildura scorre verso ovest e riceve da destra il suo principale affluente, il fiume Darling. Proseguendo nel suo corso sinuoso verso ovest entra nell'Australia Meridionale ed in prossimit\u00e0 di \"Morgan\" cambia drasticamente direzione dirigendosi verso sud. Dopo aver attraversato la citt\u00e0 di Murray Bridge sfocia nel lago costiero di Alexandrina e nella laguna di \"Coorong\" e quindi nell'Oceano Indiano.\nPortata d'acqua.\nIl fiume ha una portata media annua d'acqua pari a 450\u00a0m\u00b3/s prima della confluenza del Darling e c. 770\u00a0m\u00b3/s dopo la confluenza con quest'ultimo, valori relativamente bassi se confrontati a quelli di altri fiumi con bacino simile che scorrono in altre parti del mondo.\nPresso la foce la portata invece si riduce drasticamente a causa dell'intensivo sfruttamento delle sue acque, tant'\u00e8 che in molti testi viene riportato come valore medio di portata di appena 0,89\u00a0m\u00b3/s, praticamente nullo. Infatti il fiume non riesce quasi a raggiungere l'oceano. In annate di eccezionale siccit\u00e0 il fiume si \u00e8 addirittura seccato per svariati mesi. \nPer evitare la sedimentazione della laguna di Coorong, dove il Murray sfocia, e per permettere un minimo ricambio di acqua da parte dell'Oceano dal 2000 \u00e8 in funzione un sistema di draghe in prossimit\u00e0 della foce.\nEsplorazione.\nI primi europei a raggiungere il Murray furono Hamilton Hume e William Hovell che lo guadarono nei pressi dell'attuale citt\u00e0 di Albury nel 1824. Il fiume fu chiamato \"Hume\" ma quando nel 1830 il capitano Charles Sturt lo raggiunse costeggiando il suo affluente Murrumbidgee lo rinomin\u00f2 Murray (in onore del ministro della guerra e delle colonie George Murray) non rendendosi conto di aver raggiunto il fiume gi\u00e0 nominato \"Hume\". Sturt continu\u00f2 la sua esplorazione discendendo il fiume fino al lago Alexandrina. L'area della foce fu poi esplorata l'anno successivo dal capitano \"Collet Barker\". Nel 1852 Francis Cadell fu il primo europeo che discese l'intero corso del fiume in canoa. Nel 1858 gli zoologi tedeschi William Blandowski e Gerard Krefft compirono un'esplorazione del fiume redigendo una lista della fauna e raccolsero 17.400 campioni e classificarono molte nuove specie viventi."}
{"id": "626192", "revid": "149485", "url": "https://it.wikipedia.org/wiki?curid=626192", "title": "Beslan", "text": "Beslan \u00e8 una citt\u00e0 della Ossezia Settentrionale-Alania, Russia, capoluogo del Pravobere\u017enyj rajon.\nGeografia fisica.\nBeslan \u00e8 la terza citt\u00e0 per dimensione della repubblica dopo Vladikavkaz e Mozdok. La sua popolazione al censimento russo del 2002 ammontava a abitanti, aumentati dai del censimento del 1989. La citt\u00e0 sorge a quindici chilometri a nord di Vladikavkaz e circa 30 ad ovest di Nazran', in Inguscezia.\nStoria.\nLa citt\u00e0 fu fondata nel 1847 da immigrati/coloni e fu chiamata \"Beslanykau\" (\"La colonia di Beslan\") dal nome di un signore locale: Beslan Tulatov. Nel 1941 fu rinominata \"Iriston\" e nel 1950 riprese il nome originario di Beslan senza il patronimico.\nStrage di Beslan.\nIl 1\u00ba settembre 2004 la Scuola Numero Uno (SNO) di Beslan fu occupata da 32 terroristi ceceni, che presero in ostaggio circa persone. L'occupazione fin\u00ec il 3 settembre con un blitz delle forze speciali in cui morirono 386 persone, tra cui almeno 186 bambini.\nInfrastrutture e trasporti.\nBeslan \u00e8 un importante nodo ferroviario sulla linea fra Rostov e Baku, da cui si dirama la linea per Vladikavkaz. \u00c8 una citt\u00e0 agricola e industriale che assunse un ruolo importante negli anni '40."}
{"id": "626195", "revid": "123206541", "url": "https://it.wikipedia.org/wiki?curid=626195", "title": "Tip\u00ec", "text": "Un tipi (anche indicato in inglese come teepee o tepee) \u00e8 una tenda conica originariamente fatta con pelli, corteccia di betulla o teli, utilizzata dai nativi americani delle Grandi Pianure del nord degli Stati Uniti d'America.\nLa parola \"tipi\" \u00e8 entrata nell'inglese dalla lingua lakota. La parola \"th\u00ed\u1e57i\" consiste di due elementi: il verbo \"th\u00ed\", che significa \"abitare\", e l'enclitico plurale (un suffisso che marca il soggetto del verbo come plurale) \"\u1e57i\", che vuol dire \"essi abitano\". In Lakota, i verbi formali possono essere usati come sostantivi e questo \u00e8 appunto il caso di \"th\u00ed\u1e57i\", che in pratica vuol dire proprio \"abitazione\".\nIl termine \"wigwam\" \u00e8 talora usato in modo non appropriato per riferirsi alle abitazioni di questo tipo. Si riferisce in realt\u00e0 alle abitazioni a forma di capanna, pure realizzate con pali e pelli, da parte di altre popolazioni primitive, tra cui anche i nativi del nord-est americano.\nDescrizione.\nL'abitazione era resistente e forniva un ambiente tiepido e confortevole ai suoi occupanti anche durante gli inverni pi\u00f9 rigidi, era impermeabile anche sotto le piogge pi\u00f9 battenti e fresca anche al culmine delle calure estive. Era trasportabile - fattore importante dal momento che la maggior parte delle trib\u00f9 era nomade - e poteva essere smontata ed era imballabile rapidamente quando una trib\u00f9 decideva di mettersi in movimento, cos\u00ec come era possibile tornare a tirarla su rapidamente quando una trib\u00f9 decideva di insediarsi in un'area.\nOggigiorno di norma la copertura \u00e8 di canvas e vengono utilizzati da famiglie di nativi che assistono a feste e celebrazioni (Powwow) o che erigono accampamenti in cui si trasmettono alle generazioni pi\u00f9 giovani le tradizioni.\nElementi.\nI \"tipi\" consistono di tre elementi: un insieme di pali, il numero varia a seconda della dimensione del tepee (11 per un tip\u00ec da 3-4 metri, 14 per un tip\u00ec da 5 metri...), una tela o una copertura di pelli, lining (rivestimento interno chiamato anche la tela della rugiada). Corda e picchetti sono necessari per legare i pali ed ancorare la copertura. I \"tipi\" si distinguono dalle altre tende per due innovazioni determinanti: l'apertura superiore delle falde per il fumo, che permettono all'abitante di cuocere e riscaldarsi con un fuoco acceso, e la copertura versatile, che consente un solido ma controllato sistema di circolazione dell'aria fresca e di smaltimento dei fumi con qualsiasi tempo. I \"tipi\" sono concepiti per essere agevolmente montati e smontati in funzione degli spostamenti, specialmente per inseguire le mandrie di bisonti. I lunghi pali potevano essere impiegati per costruire una treggia trainata da cani e pi\u00f9 tardi da cavalli."}
{"id": "626197", "revid": "1318658", "url": "https://it.wikipedia.org/wiki?curid=626197", "title": "Sabrina, vita da strega", "text": " \nSabrina, vita da strega (\"Sabrina, the Teenage Witch\") \u00e8 una serie televisiva statunitense trasmessa dal 1996 al 2003 sul canale ABC per le prime quattro stagioni, e dalla The WB per le restanti tre; \u00e8 basata sulle storie a fumetti di Archie Comics, iniziate con la serie Sabrina, the Teenage Witch.\nIspirate dal fumetto sono state realizzate anche quattro serie a cartoni animati: \"Archie e Sabrina\" (\"The Archie Show\"), \"Sabrina\" (\"Sabrina - The Animated Series\"), \"\" (\"Sabrina's Secret Life\") e \"Sabrina vita da strega\" (\"Sabrina: Secrets of a Teenage Witch\").\nIn Italia ha esordito nel 1998 sul canale Italia 1 che l'ha interamente trasmessa durante l'orario pomeridiano.\nNetflix ha annunciato nel 2018 una nuova serie TV, in chiave dramma adolescenziale e horror, intitolata \"Le terrificanti avventure di Sabrina\". \nLa nuova serie si basa sull'omonimo fumetto di Roberto Aguirre-Sacasa e Robert Hack, che reinterpreta il personaggio di Sabrina per il reboot dell'universo di Archie Comics iniziato nel 2014.\nTrama.\nPrima stagione.\nWestbridge, Boston (USA). Tutto ha inizio il giorno del sedicesimo compleanno di Sabrina Spellman: una normale adolescente americana. O meglio cos\u00ec lei crede, finch\u00e9 le zie Hilda e Zelda presso le quali Sabrina si era trasferita, le rivelano che per met\u00e0 lei \u00e8 una strega e che dovr\u00e0 vivere con loro fino a quando non avr\u00e0 imparato a controllare i suoi poteri.\nNel frattempo, Sabrina deve anche condurre la vita normale di ogni adolescente e cos\u00ec stringe le sue prime amicizie al liceo di Westbridge dove conosce la simpatica Jenny Kelley, Harvey Kinkle per il quale prende una cotta immediata e il suo professore di chimica Eugene Pool; ma in ogni liceo che si rispetti c'\u00e8 l'antipatica capo delle \"cheerleader\" che a Westbridge porta il nome di Libby Chessler che non perder\u00e0 mai occasione di mettere i bastoni tra le ruote alla povera Sabrina. Cos\u00ec quest'ultima inizia a studiare sul magico Libro di famiglia con i consigli (il pi\u00f9 delle volte molto avventati) del gatto nero parlante di casa Salem, uno stregone privato dei suoi poteri e trasformato in un gatto per punizione dal Concilio delle Streghe a causa del suo tentativo di conquistare il mondo.\nSeconda stagione.\nUn anno \u00e8 passato dall'arrivo di Sabrina a Westbridge e molte cose sono cambiate; Jenny si \u00e8 persa di vista e Sabrina fa subito amicizia con la nuova arrivata: l'insicura, ma leale Valerie Birkhead. Inoltre arriva al liceo l'antipatico e frustrato vicepreside Willard Kraft, in sostituzione del prof. Pool. Nel frattempo Sabrina ha fatto molti passi avanti sia con Harvey (i due si sono finalmente messi insieme) che con la magia; infatti \u00e8 pronta per ottenere la sua licenza di strega. O quasi.\nInfatti ben presto si presenta Quizmaster, uno stregone che si rivela essere l'insegnante di stregoneria di Sabrina, con il compito di preparare la giovane strega con una serie di test per farle ottenere la tanto aspirata licenza di strega. Intanto continuano i disastri a scuola con gli incantesimi sempre pi\u00f9 pasticciati di Sabrina che, il pi\u00f9 delle volte, coinvolgono Harvey e Valerie, ma anche Hilda si mette in un grosso guaio quando inizia ad uscire con il prof. Kraft. Alla fine della stagione Sabrina si prende una sbandata per Dashiell Calzone un coetaneo met\u00e0 mortale e met\u00e0 stregone come lei che metter\u00e0 Sabrina in crisi con Harvey.\nTerza stagione.\nSabrina finalmente si decide a lasciare Dashiell Calzone e torna con Harvey proprio in coincidenza del secondo anno della sua permanenza a Westbridge. Il lungo cammino per prendere la licenza di strega per\u00f2 si complica ulteriormente, infatti, superati tutti gli esami con Quizmaster, Sabrina deve risolvere il segreto di famiglia per ottenere la licenza e potr\u00e0 farlo solo assemblando i vari indizi che ricever\u00e0 di volta in volta dai suoi strambi parenti magici che l'andranno a trovare.\nSabrina e Harvey si dichiarano il loro amore e sono uniti pi\u00f9 che mai, mentre, con grande orrore di Hilda, Zelda inizia ad uscire con il prof. Kraft e la cosa si fa pi\u00f9 seria ogni giorno che passa. Finalmente Sabrina risolve il segreto di famiglia ovvero che ad ogni membro della famiglia Spellman viene al mondo con un gemello cattivo; dopo un lungo test alle Hawaii con la gemella Katrina, Sabrina risulta essere la gemella buona e ottiene finalmente la tanto agognata licenza diventando una strega a tutti gli effetti.\nQuarta stagione.\n\u00c8 tempo di diploma per Sabrina e i suoi amici, ma non per questo le cose si fanno noiose, anzi. Libby viene mandata in collegio mentre Valerie si trasferisce in Alaska e Sabrina si sente pi\u00f9 sola che mai, ma ecco arrivare direttamente dall'Altro Regno Dreama, l'apprendista strega che Sabrina deve seguire e cos\u00ec i guai ricominciano e non arrivano soli. Arriva a Westbridge un amico di vecchia data di Harvey, Brad Alcerro che si rivela essere un Cacciatore di Streghe: se Brad scoprir\u00e0 la vera identit\u00e0 di Sabrina, la ragazza sar\u00e0 condannata ad essere trasformata in un topo.\nPer non pensare a tutto quello che le sta succedendo, Sabrina trova un lavoro part-time in una caffetteria dove conosce Josh Blackhart, un ragazzo universitario che le far\u00e0 battere il cuore e che metter\u00e0 molto in crisi il suo rapporto con Harvey. Intanto Hilda acquista un negozio di orologi con annesso Orologio Magico dal quale tornano anime perdute che le streghe dovranno aiutare mentre Zelda continua la sua relazione con Kraft.\nQuinta stagione.\nGrandi cambiamenti sono in arrivo per Sabrina, la sua relazione liceale con Harvey \u00e8 ormai storia finita dopo che lui ha scoperto l'identit\u00e0 di strega della ragazza e cos\u00ec la giovane Spellman si ritrova ad iniziare l'universit\u00e0 in un periodo di grande disorientamento. Sabrina si trasferisce in un appartamento esterno al college (l'Addams University di Boston) che condivide con l'aggressiva Roxie King, la svampita Morgan Cavanaugh e lo stralunato Miles Goodman, per non parlare delle frequenti intrusioni del gatto Salem.\nCambiamenti anche per le zie, Zelda (chiusa la storia con Kraft) diventa professoressa al college di Sabrina, mentre Hilda, conclusa la sua attivit\u00e0 di orologiaia, acquista la caffetteria dove lavora Sabrina. Intanto Morgan crea non pochi problemi sentimentali alla povera Sabrina, infatti si mette con Josh dal quale la ragazza si sente sempre pi\u00f9 attratta.\nSesta stagione.\nPassati due anni di college per Sabrina e finalmente la ragazza sembra aver trovato la sua stabilit\u00e0 emotiva con Josh, ma Morgan torna a creare crepe sentimentali quando presenta il suo nuovo fidanzato Harvey Kinkle. Tuttavia Sabrina continua la sua relazione con Josh con sempre pi\u00f9 convinzione e intanto viene assunta come praticante nel giornale, il \"Boston Citizen\", dove lavora il fidanzato come fotografo mentre Morgan, dopo che il padre le taglia i fondi, viene assunta nella caffetteria di Hilda e porta all'esaurimento il povero Harvey che, dopo molti tentativi, tronca la relazione con la ragazza.\nSabrina si trova a dover affrontare una crisi emotiva quando a Josh viene offerto un importante impiego a Praga e, dopo un primo ripensamento del ragazzo, alla fine il fotografo prende il volo e la giovane Spellman si ritrova di nuovo sola, come anche zia Zelda che, dopo aver troncato la sua relazione con il professor Arthur Carlin, continua la sua vita da single. Cos\u00ec l'unica Spellman che trova il vero amore, incredibile a dirsi, \u00e8 proprio Hilda che finalmente convola a giuste nozze con la sua anima gemella ponendo fine alla lunga Era caratterizzata dalla convivenza di Sabrina con le zie.\nSettima stagione.\n\u00c8 terminato il college e la vita di Sabrina \u00e8 ad una nuova svolta, zia Hilda si \u00e8 sposata con la sua anima gemella e zia Zelda \u00e8 diventata una bambina per restituirle il suo cuore infranto, cos\u00ec la giovane strega si ritrova a dover dividere la sua vecchia casa con Morgan e Roxie. Intanto, Sabrina trova lavoro presso una rivista musicale, \"Scorch\" e avr\u00e0 a che fare con strambi colleghi di lavoro come la frustrata direttrice Annie Martos o il narcisista James; ma Sabrina, dopo alcuni mesi di lavoro, stanca di sentirsi sempre sottovalutata, decide di lasciare lo \"Scorch\".\nNel frattempo Sabrina incontra il manager musicale Aaron Jacobs e tra i due \u00e8 colpo di fulmine immediato cos\u00ec mentre Sabrina \u00e8 al settimo cielo, Harvey riscopre i sentimenti d'amore per la strega che non erano mai svaniti del tutto e si strugge d'amore per lei. Grazie ad un incontro fortuito con le tre Parche, Sabrina ottiene una proposta di matrimonio da Aaron e i due decidono insieme di trasferirsi, una volta sposati, a Los Angeles dove al ragazzo \u00e8 stato offerto un importante impiego. Harvey, sempre pi\u00f9 sofferente d'amore per Sabrina, dopo aver sistemato un piccolo incidente provocato dalla glaciale zia Irma con un grande gesto di altruismo, decide di partire per sempre da Boston, ma il matrimonio di una strega non pu\u00f2 andare esattamente come ci si aspetta e Sabrina avr\u00e0 pi\u00f9 di una sorpresa alla cerimonia.\nPersonaggi e interpreti.\nPersonaggi principali.\nGli attori David Lascher, Jon Huertas, China Shavers, Trevor Lissaeur, John Ducey, Diana-Maria Riva, Bumper Robinson ed Andrew Walker ottengono il credito di \"also starring\" non venendo per\u00f2 mai inclusi nella sigla iniziale; John Ducey era inoltre gi\u00e0 apparso, nell'episodio 2x18, nel ruolo di Dwayne Kraft. A partire dal tredicesimo episodio della settima e ultima stagione, entra nel cast l'attore Dylan Neal nel ruolo di Aaron Jacobs; questo personaggio \u00e8 stato introdotto dagli autori come nuovo interesse amoroso della protagonista.\nProduzione.\nLa serie si articola in sette stagioni e presenta anche tre film per la televisione del tutto indipendenti dalla serie. \nIl primo di questi film, intitolato semplicemente \"Sabrina, the teenage witch\" consiste in una sorta di episodio pilota (pur essendo stato concepito come un semplice film per la televisione ispirato al noto personaggio dei fumetti) ed \u00e8 stato trasmesso negli USA il 7 aprile 1996 dalla rete Showtime. Il film presentava Melissa Joan Hart nel ruolo di Sabrina Sawyer e Sherry Miller e Charlene Fernetz nei ruoli delle zie Hilda e Zelda con Nick Bakay a dar voce al gatto parlante Salem. La trama del film \u00e8 sostanzialmente quella del primo episodio della serie regolare con Sabrina che si trasferisce dalle zie a Riverdale dove il giorno del suo sedicesimo compleanno scopre di essere una strega. Al nuovo liceo che frequenta, la ragazza conosce Marnie Littlefield (interpretata da Michelle Beaudoin) che diventa la sua migliore amica, e si innamora di Seth (interpretato da un Ryan Reynolds agli albori della sua carriera) che per\u00f2 \u00e8 fidanzato con Katie La More (Lalainia Lindbjerg) la ragazza pi\u00f9 popolare della scuola. Sabrina cerca di usare i suoi nuovi poteri per farsi notare da Seth, ma alla fine verr\u00e0 conquistata da Harvey (Tobias Mehler), un altro studente del liceo innamorato di lei. La produzione del film fu della Viacom e della Hartbreak Films (la casa di produzione di propriet\u00e0 di Melissa Joan Hart e di sua madre Paula Hart). In Italia il film venne trasmesso su Italia 1 poco prima del debutto della serie televisiva e venne intitolato proprio \"Sabrina, vita da strega\" affidando ai personaggi di Sabrina e Salem le voci di Perla Liberatori e Giovanni Petrucci.\nLa rete statunitense ABC decise in seguito di trasformare il concetto del film televisivo in una serie televisiva di mezz'ora e cos\u00ec diede il via alla sua realizzazione con la Viacom e la Hartbreak Films sempre come case produttrici dello show. La Hart e Bakay tornarono nei ruoli di Sabrina e Salem, il cognome della famiglia venne cambiato da Sawyer a Spellman, il personaggio della Beaudoin venne rinominato Jenny Kelley, e il ruolo delle zie Hilda e Zelda venne affidato alle attrici Caroline Rhea e Beth Broderick. Il cast iniziale venne completato da Nate Richert nel ruolo di Harvey Kinkle, interesse amoroso della protagonista, Jenna Leigh Green che interpreta l'antipatica capo-cheerleader Libby Chessler, e infine da Paul Feig nel ruolo dell'eccentrico prof. di scienze di scuola, il sig. Eugene Pool.\nCon il rinnovo per la seconda stagione i personaggi di Jenny e del sig. Pool vennero estromessi dal cast e vennero aggiunti Lindsay Sloane nel ruolo dell'insicura ma amichevole Valerie Birkhead, nuova migliore amica di Sabrina, e Martin Mull in quelli dell'antipatico professore liceale sig. Willard Kraft.\nUn primo significativo cambiamento nel cast della serie avvenne con la quarta stagione quando vennero esclusi i personaggi di Valerie e Libby e aggiunti quelli di Brad Alcerro (interpretato da Jon Huertas), un caro amico di Harvey da poco tornato in citt\u00e0 e che si rivela essere il discendente di una stirpe di Cacciatori di streghe, e di Dreama (China Shavers), nuova apprendista strega affidata alle cure di Sabrina proveniente dall'Altro Regno. Venne aggiunto poi anche David Lascher nel ruolo ricorrente di Josh Blackhart, un ragazzo universitario che lavora in una caffetteria per cui Sabrina si prender\u00e0 una cotta.\nPrima della terza e quarta stagione vennero prodotti due film per la televisione, sempre trasmessi da ABC, rispettivamente \"Sabrina - Vacanze romane (Sabrina Goes to Rome)\" (andato in onda il 4 ottobre 1998) e \"Sabrina nell'isola delle sirene (Sabrina Down Under)\" (trasmesso 26 settembre 1999), nei quali compare Tara Strong nel ruolo di Gwen, una strega imbranata compagna delle avventure lungometraggistiche di Sabrina. La trama del primo film vede Sabrina in vacanza a Roma con il suo gatto Salem per risolvere l'enigma celato in un antico medaglione di famiglia datole da suo padre e appartenuto alla prozia Sophia (sempre interpretata dalla Hart), svanita misteriosamente. Il secondo film \u00e8 ambientato invece in Australia dove Sabrina e Gwen si recano in vacanza e dove dovranno aiutare una comunit\u00e0 di sirene e tritoni. L'espediente vacanziero ha permesso ai film di avere solamente Sabrina e Salem nel cast senza coinvolgere quindi gli altri personaggi della serie regolare (a parte il curioso caso di Lindsay Sloane che nel secondo film interpreta una sirena). Entrambi i film sono stati trasmessi da Italia 1 con la Liberatori e Petrucci a doppiare Sabrina e Salem (anche se, durante la prima trasmissione televisiva di \"Sabrina - Vacanze romane\", venne realizzato un differente doppiaggio dove Sabrina e Salem erano doppiati da Stella Musy e Fabrizio Temperini e la Liberatori doppiava invece Gwen; in seguito il film \u00e8 stato, per l'appunto, ridoppiato con le voci del cast televisivo mentre Gwen \u00e8 stata doppiata da Paola Valentini).\nDurante la trasmissione americana della quarta stagione, Melissa pos\u00f2 senza veli per \"Maxim\"; la ABC - che vedeva nella Hart un modello per i giovani spettatori del programma - si infuri\u00f2 per il servizio e pretese le scuse pubbliche dell'attrice, a pena della cancellazione della serie. Tuttavia essendo Melissa produttrice della serie insieme alla madre, si rifiut\u00f2 di porgere le sue scuse e si trasfer\u00ec con l'intera serie sulla rete giovanile The WB, dove la serie continu\u00f2 per altri tre anni. Con il trasloco sul nuovo canale, la Hart decise insieme agli sceneggiatori alcuni cambiamenti radicali per rendere la serie meno infantile e pi\u00f9 matura: venne realizzata una nuova sigla e si rinnov\u00f2 quasi completamente il cast. Nate Richert non fu confermato perch\u00e9 gli sceneggiatori ritenevano Harvey parte degli \"anni liceali\" di Sabrina (anche se i fan ci rimasero cos\u00ec male, che il personaggio fu reintrodotto pi\u00f9 avanti nella stessa stagione per poi restare una presenza costante nella serie fino alla sua conclusione), i personaggi del sig. Kraft, Brad e Dreama vennero eliminati, Josh venne promosso nel cast regolare come nuovo interesse amoroso ufficiale di Sabrina, e infine vennero introdotti tre nuovi personaggi che interpretano i coinquilini al college di Sabrina e cio\u00e8 Morgan Cavanaugh, Roxie King e Miles Goodman, interpretati rispettivamente da Elisa Donovan, Soleil Moon Frye e Trevor Lissauer. Ci furono anche dei tentativi da parte dei produttori di cambiare il titolo della serie, dopo il trasloco, in \"Sabrina: the college years\" o, pi\u00f9 semplicemente \"Sabrina\" (questo perch\u00e9, di fatto, Sabrina non era pi\u00f9 una \"strega adolescente\" andando al college), ma ci furono dei problemi e il titolo rimase lo stesso.\nGli ultimi cambiamenti nel cast avvennero all'inizio della settima stagione quando vennero estromessi i personaggi di Josh (il quale voleva seguire altri progetti), Miles (che venne ritenuto impopolare tra i fan) e quelli di Zelda e di Hilda (la prima riteneva che il personaggio non avesse pi\u00f9 niente da offrirle mentre la seconda ottenne la conduzione di un suo talk show). Inizialmente il primo episodio della stagione avrebbe dovuto essere quello dell'uscita di scena delle due zie, e prevedeva che Hilda e Sabrina preparassero una forte pozione per riportare alla normalit\u00e0 Zelda la quale avrebbe ottenuto il lavoro dei suoi sogni come ricercatrice in Inghilterra. Entrambe avrebbero rinunciato ai loro poteri magici (Hilda per vivere una vita normale, Zelda per lavorare seriamente nel suo nuovo impiego) e per questo, il Concilio delle Streghe avrebbe deciso di punire le due donne cancellando dalla loro memoria e da quella di Sabrina tutto quello passato insieme; Melissa, Caroline e Beth erano pronte a girarlo, ma alla fine questa storia sembr\u00f2 troppo crudele agli sceneggiatori, e cos\u00ec l'episodio venne rapidamente riscritto e Beth non vi ha pi\u00f9 preso parte, comparendo quindi per l'ultima volta nell'ultimo episodio della sesta stagione, come anche Caroline (anche se lei torner\u00e0 per l'episodio finale della serie). Venne anche elaborato un sistema per far uscire Sabrina dal college e dare una rinfrescata alla serie, poich\u00e9 i produttori avevano rilevato uno scarso interesse da parte del pubblico per gli anni universitari della protagonista, cos\u00ec si pens\u00f2 di far durare retroattivamente la quinta e la sesta stagione due anni ciascuna, cos\u00ec da giustificare il salto temporale all'inizio della settima che vede Sabrina laureata e in cerca di un lavoro. Questa teoria \u00e8 riscontrabile nel fatto che Sabrina stessa accenni, sul finire della sesta stagione, che erano solo due anni che Zelda lavorava alla Adams University (era stata assunta all'inizio della quinta) e che era solo un anno che era fidanzata stabilmente con Josh. Vennero inoltre aggiunti i personaggi dell'ambiente di lavoro di Sabrina ovvero Leonard, James, Annie Martos e Cole Harper (interpretati rispettivamente da John Ducey, Bumper Robinson, Diana-Maria Riva ed Andrew Walker), ma in seguito vennero eliminati verso met\u00e0 stagione poich\u00e9 la trama lavorativa della strega non stava ottenendo il successo sperato. Venne infine aggiunto come personaggio ricorrente Dylan Neal nel ruolo di Aaron Jacobs, nuovo interesse amoroso di Sabrina. Tuttavia gli ascolti continuarono a diminuire e quindi venne scritto un episodio ibrido da finale di stagione e di serie, il quale, quando la WB cancell\u00f2 la serie, si tramut\u00f2 poi in un epilogo delle vicende abbastanza soddisfacente.\nNella serie compare, frequentemente, Emily Hart (la sorella reale di Melissa), nel ruolo della intrigante cugina Amanda Wiccan; la stessa Emily prester\u00e0 la voce proprio a Sabrina Spellman nella serie animata del 1999, dove invece Melissa d\u00e0 la voce alle zie Hilda e Zelda. Il personaggio di Amanda venne poi usato in un episodio della quinta stagione come protagonista di un potenziale spin off tratto dalla serie, ma l'episodio venne giudicato \"debole\" e quindi si decise di non procedere col progetto.\nLa serie ha visto la partecipazione di alcuni personaggi famosi quali Andy Roddick, Coolio, Britney Spears, Dick Van Dyke, Carson Daly, Brian Austin Green, Drew Carey, Kevin Nash, Garry Marshall, Avril Lavigne, Backstreet Boys, Monty Sopp, Sixpence None the Richer, Kelly Clarkson e i Goo Goo Dolls. Nel 2003 nel primo episodio della settima stagione, appare Mark Wilkerson, membro del gruppo musicale Course of Nature che la Hart sposa lo stesso anno. Altri attori che hanno mosso i primi passi all'interno della serie sono Milo Ventimiglia, Donald Faison, Bryan Cranston e Sophia Bush.\nDoppiaggio italiano.\nL'edizione italiana \u00e8 curata prima da Elena Sansonetti, poi da Sandro Fedele per Mediaset. Il doppiaggio italiano \u00e8 stato eseguito da Pumaisdue (in precedenza Pumais), sotto la direzione di Barbara Castracane, Eugenio Marinelli e Chiara Salerno.\nNella sigla delle prime tre serie, nell'originale, alla fine Sabrina si trasforma davanti allo specchio commentando poi la trasformazione. Nella sigla italiana, questo viene visto solo in alcuni episodi."}
{"id": "626199", "revid": "90227", "url": "https://it.wikipedia.org/wiki?curid=626199", "title": "Cien a\u00f1os de soledad", "text": ""}
{"id": "626200", "revid": "6066", "url": "https://it.wikipedia.org/wiki?curid=626200", "title": "Solfatare", "text": ""}
{"id": "626201", "revid": "15756", "url": "https://it.wikipedia.org/wiki?curid=626201", "title": "Giuseppe Passalacqua", "text": "Biografia.\nNacque a Tortona il 9 dicembre 1794, figlio di Luigi Matteo Passalacqua, Marchese di Villalvernia, e di Vittoria Garetti di Ferrero. Dopo i primi studi di legge intraprese la carriera militare sotto l'Impero napoleonico, che prosegu\u00ec anche dopo il ritorno al potere dei Savoia. Nel 1822 fu insignito del titolo di Cavaliere dell'Ordine dei Santi Maurizio e Lazzaro, divenendo poi Primo Scudiero della Regina e Tenente Colonnello delle Guardie del Corpo di Sua Maest\u00e0 Re Carlo Alberto. Ricopr\u00ec a lungo l'incarico di consigliere comunale della sua citt\u00e0 natale, anche se partecipava di rado alle sedute del consiglio, in quanto per il suo incarico, risiedeva a Torino.\nNel 1848, allo scoppio della prima guerra di indipendenza, ricopriva il grado di Maggior generale. Dopo l'occupazione della Lombardia rappresent\u00f2, come uomo di fiducia di Carlo Alberto, il Re presso il governo provvisorio di Milano dopo le cinque giornate, assumendo successivamente il comando della Brigata di fanteria \"Casale\", che combatt\u00e9 a Goito e a Santa Lucia, nei pressi di Verona.\nAlla ripresa delle ostilit\u00e0 con l'Austria, nel marzo del 1849, comandava la Brigata \"Piemonte\", che faceva parte della IV Divisione al comando del Duca di Genova, posizionata sul confine del Ticino. Dopo alcuni combattimenti a Mortara ed a Vigevano, il 21 marzo si trovava alla Bicocca alle porte di Novara, in riserva alla III Divisione del generale Ettore Perrone di San Martino. Il 23 marzo, durante la battaglia di Novara, un colpo di fucile, sparato dalla vicina cascina Galvagna, lo colp\u00ec mortalmente al fianco sinistro, mentre comandava personalmente il 3\u00b0 Reggimento fanteria nel tentativo di arrestare l'avanzata nemica. Il re Carlo Alberto lo insign\u00ec inizialmente di Medaglia d'argento al valor militare, successivamente trasformata in Medaglia d'oro, la prima concessa nelle guerre risorgimentali. La sua salma fu poi sepolta nella cappelletta del Castello di Villalvernia dove ancora oggi si trova. La citt\u00e0 di Tortona ha ricordato il Generale Passalacqua intitolandogli la grande caserma di Corso Alessandria, cos\u00ec come la citt\u00e0 di Novara che gli ha intitolato anch'essa una caserma."}
{"id": "626207", "revid": "729019", "url": "https://it.wikipedia.org/wiki?curid=626207", "title": "Isterosalpingografia", "text": "L\u2019isterosalpingografia \u00e8 una metodica contrastografica che si utilizza per visualizzare con un'immagine \u201ca calco\u201d l'utero (canale cervicale, istmo, cavit\u00e0 uterina) e le salpingi fino all'ostio addominale (estremit\u00e0 della tuba che si apre nel cavo peritoneale che riceve l'ovocita al momento dell'ovulazione).\nGrazie a questa indagine si ottengono informazioni sulla morfologia dell'apparato genitale femminile, utili ad esempio nella diagnosi differenziale delle cause di infertilit\u00e0.\nModalit\u00e0 di esecuzione.\nCon la paziente in posizione ginecologica si inserisce una cannula nella cavit\u00e0 uterina o al livello della cervice e si iniettano sotto guida radioscopica circa 10ml di mezzo di contrasto iodato e dunque si acquisiscono radiogrammi seriati.\nIl mezzo di contrasto che si utilizza in questa metodica \u00e8 una sostanza radioopaca e idrosolubile. Ci\u00f2 \u00e8 importante in quanto le tube sono in diretta comunicazione con il cavo peritoneale che \u00e8 in grado di riassorbire sostanze idrosolubili. Si pu\u00f2 utilizzare anche un mezzo di contrasto liposolubile\nIl mezzo di contrasto determina un'opacizzazione progressiva dell'utero e delle tube (o salpingi) e, arrivato all'estremit\u00e0 di queste, tende a riversarsi in cavit\u00e0 peritoneale. A questo punto l'esame si interrompe poich\u00e9 con l'acquisizione di radiogrammi seriati si \u00e8 ottenuta la visualizzazione dell'intero apparato riproduttore femminile."}
{"id": "626210", "revid": "1543377", "url": "https://it.wikipedia.org/wiki?curid=626210", "title": "Fosfuro di indio", "text": "Il fosfuro di indio \u00e8 un materiale semiconduttore binario composto da indio e fosforo con formula chimica InP. Ha una struttura cristallina cubica a facce centrate di tipo zinocblenda, identica a quella dell'arseniuro di gallio (GaAs) e della maggior parte dei semiconduttori di tipo III-V. Possiede una costante di reticolo a=5,8687 \u00c5.\nProduzione.\nIl fosfuro di indio pu\u00f2 essere preparato dalla reazione di fosforo bianco e ioduro di indio a 400 \u00b0 C, anche per combinazione diretta degli elementi purificati ad alta temperatura e pressione, o per decomposizione termica di una miscela di un composto di trialchil indio e fosfina.\nUtilizzo.\nIl fosfuro di indio \u00e8 utilizzato nell'elettronica ad alta potenza e alta frequenza a causa della sua velocit\u00e0 degli elettroni superiore rispetto ai pi\u00f9 comuni semiconduttori in silicio e arseniuro di gallio.\n\u00c8 stato utilizzato con arseniuro di indio e gallio per realizzare un transistor bipolare a eterogiunzione pseudomorfo hanno mostrato una frequenza di taglio di 604 GHz.\nHa anche una banda proibita diretta, che lo rende utile per i dispositivi optoelettronici come i diodi laser. Il fosfuro di indio viene utilizzato come principale materiale tecnologico per la produzione di circuiti integrati fotonici per l'industria delle telecomunicazioni ottiche e per consentire applicazioni di Wavelength Division Multiplexing.\nIl fosfuro di indio \u00e8 anche utilizzato come substrato per dispositivi optoelettronici basati su arseniuro di indio e gallio epitassiale.\nApplicazioni optoelettroniche.\nI laser e i LED basati sul fosfuro di indio possono emettere luce nella gamma molto ampia di 1200 nm fino a 12 \u00b5m. Questa luce viene utilizzata per applicazioni di telecomunicazioni e comunicazione dati (Datacom) basate su fibra ottica in tutte le aree del mondo digitalizzato. Da un lato ci sono le applicazioni spettroscopiche, in cui \u00e8 necessaria una certa lunghezza d'onda per interagire con la materia per rilevare, ad esempio, gas altamente diluiti. Il terahertz optoelettronico viene utilizzato negli analizzatori spettroscopici ultrasensibili, nelle misurazioni dello spessore dei polimeri e per il rilevamento di rivestimenti multistrato nell'industria automobilistica. D'altra parte c'\u00e8 un enorme vantaggio dell'utilizzo dei laser a fosfuro di indio specifici perch\u00e9 sono sicuri per gli occhi. La radiazione viene assorbita nel corpo vitreo dell'occhio umano e non pu\u00f2 danneggiare la retina.\nTelecomunicazioni e Datacom.\nIl fosfuro di indio viene utilizzato per produrre laser efficienti, fotorivelatori sensibili e modulatori nella finestra di lunghezza d'onda tipicamente utilizzata per le telecomunicazioni, ovvero lunghezze d'onda di 1550 nm, poich\u00e9 \u00e8 un materiale semiconduttore composto a banda proibita diretta III-V. La lunghezza d'onda tra circa 1510 nm e 1600 nm ha la pi\u00f9 bassa attenuazione specifica disponibile su fibra ottica (circa 0,26 dB/km). Il fosfuro di indio \u00e8 un materiale comunemente usato per la generazione di segnali laser e il rilevamento e la conversione di tali segnali in forma elettronica. I diametri dei wafer vanno da 2 a 4 pollici.\nLe applicazioni sono:\nRilevamento ottico.\nRilevamento spettroscopico finalizzato alla protezione dell'ambiente e all'identificazione di sostanze pericolose:\nSistemi Lidar per il settore automobilistico e l'industria 4.0.\nAmpiamente discusso nell'arena Lidar \u00e8 la lunghezza d'onda del segnale. Alcune aziende si stanno rivolgendo sempre pi\u00f9 a lunghezze d'onda pi\u00f9 lunghe nel ben servito 1550 nm banda di lunghezze d'onda, poich\u00e9 tali lunghezze d'onda consentono di utilizzare potenze laser circa 100 volte superiori senza compromettere la sicurezza pubblica. I laser con lunghezze d'onda di emissione superiori a circa 1,4 \u03bcm sono spesso chiamati \"sicuri per gli occhi\" perch\u00e9 la luce in quella gamma di lunghezze d'onda \u00e8 fortemente assorbita dalla cornea, dal cristallino e dal corpo vitreo dell'occhio e quindi non pu\u00f2 danneggiare la retina sensibile).\nLa tecnologia dei sensori basata su Lidar pu\u00f2 fornire un alto livello di identificazione e classificazione degli oggetti con tecniche di imaging tridimensionale (3D).\nPer i pi\u00f9 avanzati sistemi Lidar basati su chip, il fosfuro di indio svolger\u00e0 un ruolo importante e consentir\u00e0 la guida autonoma.\nElettronica ad alta velocit\u00e0.\nL'odierna tecnologia dei semiconduttori consente la creazione e il rilevamento di frequenze molto elevate di 100 GHz e superiori. Tali componenti trovano le loro applicazioni nella comunicazione di dati wireless ad alta velocit\u00e0 (radio direzionale), radar (compatti, efficienti dal punto di vista energetico e ad alta risoluzione) e rilevamento radiometrico come per osservazioni meteorologiche o atmosferiche.\nIl fosfuro di indio viene anche utilizzato per realizzare microelettronica ad alta velocit\u00e0. Tipicamente, la microelettronica col fosfuro di indio si basa su transistor ad effetto di campo ad alta mobilit\u00e0 elettronica (HEMT) o su transistor bipolari a eterostruttura (HBT). Le dimensioni e i volumi di entrambi i transistor basati sul fosfuro di indio sono molto piccoli: 0,1 \u00b5m x 10 \u00b5m x 1 \u00b5m. Gli spessori tipici del substrato sono minori di 100 \u00b5m. Questi transistor sono assemblati in circuiti e moduli per le seguenti applicazioni:\nApplicazioni fotovoltaiche.\nLe celle fotovoltaiche con la massima efficienza fino al 46% implementano substrati di fosfuro di indio per ottenere una combinazione di banda proibita ottimale per convertire in modo efficiente la radiazione solare in energia elettrica. Oggi, solo i substrati di fosfuro di indio raggiungono la costante reticolare per far crescere i materiali a basso gap di banda richiesti con un'elevata qualit\u00e0 cristallina. Gruppi di ricerca di tutto il mondo sono alla ricerca di sostituzioni a causa degli alti costi di questi materiali. Tuttavia, finora tutte le altre opzioni producono qualit\u00e0 dei materiali inferiori e quindi efficienze di conversione inferiori. Ulteriori ricerche si concentrano sul riutilizzo del substrato di fosfuro di indio come modello per la produzione di ulteriori celle solari.\nAnche le attuali celle solari ad alta efficienza all'avanguardia per il fotovoltaico a concentrazione (CPV) e per le applicazioni spaziali utilizzano (Ga)InP e altri composti III-V per ottenere le combinazioni di gap di banda richieste. Altre tecnologie, come le celle solari al silicio, forniscono solo la met\u00e0 dell'energia rispetto alle celle III-V e inoltre mostrano un degrado molto pi\u00f9 forte nel duro ambiente spaziale. Infine, le celle solari a base di silicio sono anche molto pi\u00f9 pesanti delle celle solari III-V e producono una maggiore quantit\u00e0 di detriti spaziali. Un modo per aumentare significativamente l'efficienza di conversione anche nei sistemi fotovoltaici terrestri \u00e8 l'uso di simili celle solari III-V nei sistemi CPV dove solo circa un decimo dell'area \u00e8 coperta da celle solari III-V ad alta efficienza.\nChimica.\nIl fosfuro di indio ha anche uno dei fononi ottici pi\u00f9 longevi di qualsiasi composto con la struttura cristallina della zincoblenda."}
{"id": "626221", "revid": "1305772", "url": "https://it.wikipedia.org/wiki?curid=626221", "title": "Asf", "text": ""}
{"id": "626224", "revid": "212348", "url": "https://it.wikipedia.org/wiki?curid=626224", "title": "Ask", "text": ""}
{"id": "626225", "revid": "1305772", "url": "https://it.wikipedia.org/wiki?curid=626225", "title": "Asr", "text": ""}
{"id": "626227", "revid": "287204", "url": "https://it.wikipedia.org/wiki?curid=626227", "title": "Stadio Romolo Pacifici", "text": "Lo stadio \"Romolo Pacifici\" \u00e8 un impianto sportivo di San Don\u00e0 di Piave (VE).\n\u00c8 il campo degli incontri interni del Rugby San Don\u00e0, squadra di rugby a 15.\nLo stadio sorge nelle \"cittadella sportiva\" di San Don\u00e0 di Piave, nelle vicinanze del vecchio stadio \"Pippo Torresan\", gi\u00e0 impianto interno della compagine rugbistica dalla met\u00e0 degli anni settanta fino al 2000.\nLo stadio \"Pacifici\" ha una capienza massima di circa 1.500 spettatori"}
{"id": "626228", "revid": "61798", "url": "https://it.wikipedia.org/wiki?curid=626228", "title": "Premio della Banca di Svezia", "text": ""}
{"id": "626229", "revid": "1498232", "url": "https://it.wikipedia.org/wiki?curid=626229", "title": "ARD", "text": "ARD (acronimo di Arbeitsgemeinschaft der \u00f6ffentlich-rechtlichen Rundfunkanstalten der Bundesrepublik Deutschland, \"Consorzio delle emittenti di radiodiffusione pubblica della Repubblica Federale Tedesca\" o \"Federazione delle Radiotelevisioni tedesche\") \u00e8 il principale gruppo radiotelevisivo pubblico in Germania.\nFanno parte del gruppo Das Erste (il primo canale nazionale), nove canali regionali, il bouquet ARD Digital, le emittenti radiofoniche pubbliche, il canale per l'estero Deutsche Welle, oltre ad alcune altre emittenti pubbliche.\nIl sistema televisivo pubblico tedesco vede inoltre un secondo canale, a carattere nazionale: la ZDF (\"Zweites Deutsches Fernsehen\").\nStoria.\nDopoguerra.\nL'autorit\u00e0 di occupazione alleata stabil\u00ec che, dopo la seconda guerra mondiale, la radio tedesca dovesse perdere i caratteri della \"Gro\u00dfdeutscher Rundfunk\" nazista. Perci\u00f2 la struttura federale, l'indipendenza dallo stato e l'indipendenza economica avrebbero dovuto essere i cardini degli enti radiotelevisivi pubblici (\"\u00f6ffentlich-rechtliche Rundfunk- und Fernsehanstalten\"). Giuridicamente essi erano degli enti di diritto pubblico (\"Anstalt des \u00f6ffentlichen Rechts\"), enti non governativi e senza scopo di lucro sottoposti al controllo di due commissioni, il \"Rundfunkrat\" (\"Consiglio radiofonico\", responsabile dei contenuti dei programmi) e il \"Verwaltungsrat\" (\"Consiglio amministrativo\", responsabile per la gestione e le infrastrutture), in cui erano rappresentate le diverse componenti della societ\u00e0 tedesca.\nI membri fondatori dell'ARD furono la Nordwestdeutscher Rundfunk (NWDR), la stazione radio della zona d'occupazione britannica, la S\u00fcdwestfunk (SWF), la radio della zona d'occupazione francese, e le quattro stazioni radio della zona d'occupazione americana, ovvero la Bayerischer Rundfunk (BR) in Baviera, la S\u00fcddeutscher Rundfunk (SDR) nel W\u00fcrttemberg, la Hessischer Rundfunk (HR) in Assia e Radio Bremen (RB) a Brema. Il nuovo ente era finanziato con il canone obbligatorio. Ogni stazione riceveva il gettito del canone del suo territorio, tuttavia i membri pi\u00f9 ricchi aiutavano quelli pi\u00f9 piccoli entro una certa misura.\nI principi imposti dagli Alleati furono riaffermati nelle leggi radiotelevisive dei singoli \"L\u00e4nder\", nelle sentenze della Corte costituzionale federale (\"Bundesverfassungsgericht\") e dai trattati fra i \"L\u00e4nder\". Di conseguenza, le emittenti membri dell'ARD sono almeno teoricamente libere da influenze governative e ricevono solo una piccola quota delle proprie entrate dalla pubblicit\u00e0 (nel 1995 era il 10%).\nDurante gli anni cinquanta le radio della ARD furono il principale mass-medium della Germania occidentale. Nel 1952 le emittenti della ARD avevano dieci milioni di ascoltatori. Tuttavia queste emittenti operavano a livello regionale. L'organizzazione di un servizio televisivo nazionale fu l'obiettivo dell'ARD gi\u00e0 dalla sua fondazione e fu raggiunto nel 1952. Nello stesso anno l'ARD fu ammessa a pieno titolo nell'Unione europea di radiodiffusione.\nNel 1955 la \"Nordwestdeutscher Rundfunk\" si divise nelle attuali Norddeutscher Rundfunk e Westdeutscher Rundfunk, mentre l'anno precedente la piccola SFB era stata soppressa. Il telegiornale (\"Tagesschau\") andava in onda da Amburgo.\n1960-1989.\nLa televisione divenne davvero diffusa in Germania durante gli anni sessanta e nel 1967 fu introdotta la televisione a colori. Non c'era la concorrenza delle emittenti private, eccetto la francofona Europe 1 e la multilingue RTL (Radio-Television Luxembourg). La ZDF (\"Zweites Deutsches Fernsehen\", \"Seconda televisione tedesca\"), il secondo canale televisivo pubblico, a struttura centralizzata, inizi\u00f2 a trasmettere nel 1963, ma l'ARD non ebbe concorrenti privati fino al 1984.\nQuando furono autorizzate le emittenti private in Germania, alla met\u00e0 degli anni ottanta, la ARD modific\u00f2 la programmazione, trasmettendo programmi per il grande pubblico sui canali nazionali e spostando i programmi culturali e di informazione sui canali locali e di nicchia.\nDopo la riunificazione tedesca.\nDopo la riunificazione tedesca e la chiusura della Deutscher Fernsehfunk, nella Germania orientale furono fondate due nuove emittenti regionali, che divennero membri dell'ARD nel 1992: la \"Mitteldeutscher Rundfunk\" (MDR, \"Radio della Germania centrale\") e la \"Ostdeutscher Rundfunk Brandenburg\" (ORB, \"Radio della Germania orientale Brandeburgo\"). Mentre la NDR si espandeva a nordest per coprire il Meclemburgo-Pomerania Anteriore. L'ORB si \u00e8 poi fusa con la stazione radio di Berlino Ovest, \"Sender Freies Berlin\" (SFB, \"Radio Berlino Libera\") per costituire la \"Rundfunk Berlin-Brandenburg\" (RBB, \"Radio Berlino-Brandeburgo\").\nUn'altra fusione avvenne nel 1998, quando la \"S\u00fcddeutscher Rundfunk\" (SDR, \"Radio della Germania meridionale\") e la \"S\u00fcdwestfunk\" (SWF, \"Radio Sudovest\") diedero vita alla \"S\u00fcdwestrundfunk\" (SWR, \"Radio del Sudovest\") nel 1998.\nEmittenti regionali.\nBayerischer Rundfunk (BR).\nIl Bayerischer Rundfunk serve l'intera Baviera e ha sede a Monaco di Baviera.\nStazioni radio.\nVengono inoltre trasmesse solo in streaming o DAB:\nHessischer Rundfunk (HR).\nLa Hessischer Rundfunk serve l'Assia.\nMitteldeutscher Rundfunk (MDR).\nLa Mitteldeutscher Rundfunk serve Sassonia, Sassonia-Anhalt e Turingia.\nNorddeutscher Rundfunk (NDR).\nLa Norddeutscher Rundfunk serve il nord della Germania (Amburgo, Bassa Sassonia, Meclemburgo-Pomerania Occidentale e Schleswig-Holstein). Si occupa della partecipazione tedesca all'Eurovision Song Contest e produce il Tagesschau, il telegiornale di Das Erste.\nRadio Bremen.\nRadio Bremen serve la zona di Brema che include le citt\u00e0 di Brema e di Bremerhaven.\nRundfunk Berlin-Brandenburg (RBB).\nLa Rundfunk Berlin-Brandenburg serve le zone di Berlino e Brandeburgo.\nSaarl\u00e4ndischer Rundfunk (SR).\nLa Saarl\u00e4ndischer Rundfunk serve il Saarland.\nS\u00fcdwestrundfunk (SWR).\nLa S\u00fcdwestrundfunk serve il Baden-W\u00fcrttemberg e la Renania-Palatinato.\nWestdeutscher Rundfunk K\u00f6ln (WDR).\nLa Westdeutscher Rundfunk K\u00f6ln serve la Renania Settentrionale-Vestfalia."}
{"id": "626232", "revid": "809148", "url": "https://it.wikipedia.org/wiki?curid=626232", "title": "Accademia reale svedese delle scienze", "text": "L'Accademia reale svedese delle scienze (\"Kungliga Vetenskapsakademien\") \u00e8 una delle accademie reali svedesi, con sede a Stoccolma. Venne fondata nel 1739 dal re Federico I di Svezia e dal cofondatore Carl Wilhelm Cederhielm e continua a rivestire un ruolo rilevante quale organizzazione indipendente nello sviluppo delle scienze naturali e della matematica.\nPremi.\nSono le commissioni dell'Accademia reale svedese delle scienze a occuparsi dell'assegnazione dei premi Nobel in fisica e chimica, e il premio della Banca di Svezia.\nL'Accademia gestisce, inoltre, il premio Crafoord, conferito a personalit\u00e0 di vari campi della ricerca scientifica."}
{"id": "626233", "revid": "196390", "url": "https://it.wikipedia.org/wiki?curid=626233", "title": "Kungliga vetenskapsakademien", "text": ""}
{"id": "626236", "revid": "125436242", "url": "https://it.wikipedia.org/wiki?curid=626236", "title": "Vir bonus dicendi peritus", "text": "Vir bonus dicendi peritus (\"uomo di valore, ed esperto nell'arte della parola\") \u00e8 una locuzione latina attribuita a Catone e in seguito ripresa da Cicerone e Quintiliano. \nDescrive le qualit\u00e0 dell'oratore ideale, enfatizzando l'importanza delle qualit\u00e0 morali (\"bonus\") insieme alla perizia tecnica dell'eloquenza (\"dicendi peritus\").\n\u00c8 stata spesso posta in correlazione con un'altra celebre massima attribuita a Catone: \"Rem tene, verba sequentur\" (\"se conosci l'argomento, le parole seguiranno\"), perch\u00e9 si \u00e8 sospettato che come l'altra potrebbe essere stata solo mutuata, e non creata, da Catone che le avrebbe entrambe attinte dai suoi contatti con il mondo greco. \nIn particolare, Cicerone in alcuni scritti usa la locuzione come sinonimo di \"avvocato\", affiancando alla professionalit\u00e0 del \"peritus dicendi\" (esperto nel parlare) le qualit\u00e0 morali del \"vir bonus\" (della persona dall'alta moralit\u00e0, eticamente irreprensibile), e la locuzione assume quindi un suo rilievo in deontologia forense in quanto il \"rhetor\" spende per il suo assistito il suo peculio di reputazione professionale, composta di capacit\u00e0 di \"eul\u00e9ghein\" (dire il bene), da cui il \"peritus\", e di valore, un concetto pi\u00f9 ampio della mera bonomia, ma comunque riassumibile nel \"bonus\"."}
{"id": "626255", "revid": "452415", "url": "https://it.wikipedia.org/wiki?curid=626255", "title": "Assur (citt\u00e0 antica)", "text": "Assur o \"A\u0161\u0161ur\" (in aramaico \u0710\u072b\u0718\u072a o \u05d0\u05e9\u05d5\u05e8), conosciuta anche come \"Qal'at Shirqat\", \u00e8 stata la prima capitale dell'Assiria. Le rovine della citt\u00e0 sono situate sulla riva occidentale del fiume Tigri, a nord della confluenza con il tributario Zab, nell'odierno Iraq. Il sito di Assur \u00e8 stato dichiarato patrimonio dell'umanit\u00e0 dalle Nazioni Unite, ma nel 2003 \u00e8 stato anche inserito nella lista dei siti in pericolo, a causa della guerra in corso in Medio Oriente e per la proposta di costruzione di una diga che avrebbe distrutto la localit\u00e0.\nStoria.\nL'esplorazione del sito inizi\u00f2 nel 1898 su iniziativa di alcuni archeologi tedeschi, ma gli scavi veri e propri furono iniziati nel 1903 da Walter Andrae, che diede un impulso notevole all'esplorazione archeologica dell'area, tentando di individuare le fasi dello sviluppo urbanistico e le relative correlazioni cronologiche; con un metodo che l'archeologia avrebbe adottato qualche decennio dopo. La maggioranza dei reperti ritrovati furono portati al Pergamonmuseum di Berlino, dove sono esposti tuttora. Gli scavi rivelarono che il sito della citt\u00e0 era stato occupato dalla met\u00e0 del III millennio a.C., in epoca ancora sumera, prima che emergesse il regno assiro. I resti pi\u00f9 antichi furono scoperti nelle fondazioni del tempio della dea I\u0161tar.\nEt\u00e0 paleo-assira.\nCon l'avvento dell'impero accadico la citt\u00e0 fu conquistata e governata da alcuni re provenienti da Akkad. Dalla fine del terzo millennio, , la citt\u00e0 divenne un centro fiorente da cui le vie commerciali si dipanavano in Anatolia, dove i mercanti di Assur crearono diverse colonie assire, chiamate \"k\u00e2rum\". Fu proprio in questo periodo che nella citt\u00e0 furono eretti i primi grandi templi in onore di Assur e Adad, e si iniziarono a costruire le prime fortificazioni. \nAssur fu la capitale del regno di Shamshi-Adad I, che espanse il potere della citt\u00e0 oltre la valle del fiume Tigri: in questo periodo infatti venne costruito il grande palazzo reale e il tempio del dio Assur venne ampliato con uno Ziqqurat. Il regno collass\u00f2 quando Hammurabi di Babilonia si impadron\u00ec della citt\u00e0 dopo la morte di Shamshi-Adad.\nEt\u00e0 medio-assira.\nDurante il XIV ed il XIII secolo a.C. la maggior parte dei sovrani assiri compie opere di ristrutturazione architettoniche nella citt\u00e0 santa di Assur, le maggiori sono attribuite ad Ashur-uballit I, Adad-nirari I, Tukulti-Ninurta I e Tiglatpileser I.\nEt\u00e0 neo-assira.\nNel periodo neo-assiro la residenza regale fu trasferita in altre citt\u00e0 assire: re Assurnasirpal II spost\u00f2 la capitale a Nimrud, mentre Assur rimase il centro religioso statale. Con re Sennacherib fu costruita la \"Casa del Nuovo anno\" e vennero celebrate diverse feste sacre. Nel 614 a.C. la citt\u00e0 fu saccheggiata e distrutta dai conquistatori medi.\nSecoli dopo, fu di nuovo ripopolata dai Parti, che la riportarono a nuova vita. Ma venne ancora una volta distrutta nel III secolo da Sapore I, Imperatore dei Sasanidi. Si conoscono alcuni insediamenti per i secoli XII e XIII, ma in seguito vi si registra solo la presenza di beduini nomadi."}
{"id": "626266", "revid": "767487", "url": "https://it.wikipedia.org/wiki?curid=626266", "title": "Ani DiFranco (album)", "text": "Ani DiFranco \u00e8 l'album di debutto dell'omonima cantante, pubblicato nel 1990 all'et\u00e0 di 19 anni, con la sua casa discografica indipendente Righteous Babe Records.\nIl disco contiene 12 canzoni, selezionate tra un centinaio di pezzi che la DiFranco aveva composto tra i 14 e i 19 anni. Nonostante la giovane et\u00e0, Ani DiFranco ha gi\u00e0 alle spalle pi\u00f9 di 10 anni di esperienza, maturata grazie a numerosissimi live set in svariati locali del nord America, e il suo primo disco raccoglie i frutti della passione e dell'abnegazione che la DiFranco dimostra nei confronti della musica.\nIl suo personalissimo approccio al folk la porta a creare un disco per sola voce e chitarra, una dozzina di canzoni che gi\u00e0 preannunciano quello che sar\u00e0 il filo conduttore tematico dei suoi lavori successivi, ovvero l'abile fusione di esperienza personale e denuncia sociale.\nMateria delle sue canzoni \u00e8 quindi la sua vita, in tutte le sue sfaccettature (\"I wonder what you look like / under your t-shirt / I wonder what you sound like / when you're not wearing words\" - \"Work your way out\"), e l'approfondimento di tematiche sociali, soprattutto il femminismo (\"In a man's world I am / a woman by birth / and after 19 times around I have found / they will stop at nothing / once they know what you are worth\" - \"Talk to me now\")."}
{"id": "626267", "revid": "834", "url": "https://it.wikipedia.org/wiki?curid=626267", "title": "Terziario (economia)", "text": ""}
{"id": "626270", "revid": "32741", "url": "https://it.wikipedia.org/wiki?curid=626270", "title": "Tierra y libertad", "text": ""}
{"id": "626275", "revid": "4506", "url": "https://it.wikipedia.org/wiki?curid=626275", "title": "Mezzaluna Rossa", "text": ""}
{"id": "626277", "revid": "122959311", "url": "https://it.wikipedia.org/wiki?curid=626277", "title": "Bandiera della Repubblica Socialista Sovietica Uzbeka", "text": "La bandiera della Repubblica Socialista Sovietica Uzbeka fu adottata dalla RSS Uzbeka il 29 agosto 1952. Il blu rappresenta il cielo, il bianco rappresenta il cotone e il rosso la \"battaglia rivoluzionaria delle masse dei lavoratori\", la falce e martello rappresenta l'unione di contadini e proletari e la stella rossa \u00e8 il simbolo del proletariato.\nStoria.\nPrecedentemente a questa, la bandiera era rossa con il nome della repubblica sia in lingua uzbeka (\u040e\u0437\u0431\u0435\u043a\u0438\u0441\u0442\u043e\u043d \u0421\u0421\u0420 - \"O'zbekiston SSR\") che in lingua russa (\u0423\u0437\u0431\u0435\u043a\u0441\u043a\u0430\u044f \u0421\u0421\u0420 - \"Uzbekskaja SSR\") in oro in alto a sinistra.\nTra il 1937 e l'adozione di quest'ultima bandiera, negli anni quaranta, la bandiera era uguale, ma con il nome solo in caratteri in alfabeto latino - \"OZBEKISTAN SSR\".\nTra il 1931 e il 1937, la bandiera era simile, ma con l'abbreviazione uzbeka \"OzSSC\", e il suo equivalente russo - \"\u0423\u0437\u0421\u0421\u0420\".\nPrima di questa, dal 9 gennaio 1926, la bandiera era uguale, ma con il nome in lingua uzbeka, russa e tagika.\nLa prima bandiera fu adottata il 22 luglio 1925 ed era rossa, con il nome del paese in lingua araba e in alfabeto cirillico, \"\u0423\u0437\u0421\u0421\u0420\" in alto a sinistra in dorato."}
{"id": "626283", "revid": "7", "url": "https://it.wikipedia.org/wiki?curid=626283", "title": "Carolina Maria Margarita Invernizio", "text": ""}
{"id": "626289", "revid": "2056951", "url": "https://it.wikipedia.org/wiki?curid=626289", "title": "Bombardamento aereo", "text": ""}
{"id": "626290", "revid": "93328", "url": "https://it.wikipedia.org/wiki?curid=626290", "title": "Consiglio Regionale", "text": ""}
{"id": "626292", "revid": "827882", "url": "https://it.wikipedia.org/wiki?curid=626292", "title": "Rogers Centre", "text": "Il Rogers Centre (precedentemente noto come SkyDome dal 1989 al 2005) \u00e8 un impianto polifunzionale situato nella citt\u00e0 di Toronto, in Ontario, Canada. Ospita gli incontri casalinghi dei Toronto Blue Jays, squadra che milita nella Major League Baseball (MLB). In passato ha ospitato anche le partite casalinghe dei Toronto Argonauts (squadra di football canadese militante nella Canadian Football League) e dei Toronto Raptors (squadra di basket militante nella National Basketball Association). I Buffalo Bills (squadra militante nella National Football League) hanno giocato qui una partita a stagione dal 2008 al 2013 nell'evento chiamato \"Bills Toronto Series\".\nUbicato nel centro citt\u00e0, poco distante ad ovest della CN Tower e sulle rive del Lago Ontario, \u00e8 stato progettato per sostituire il vecchio Exhibition Stadium e i suoi lavori sono iniziati il 3 ottobre 1986.\n\u00c8 uno dei pochi impianti dotati di un tetto retrattile che solitamente viene chiuso per riparare il campo e le tribune quando fa eccessivamente freddo o durante le partite con pioggia.\nOccasionalmente viene usato per l'organizzazione di concerti ed eventi di vario tipo quali gare di atletica leggera, convegni, luna park e spettacoli di Monster truck.\nStoria.\nLo stadio fu completato nel 1989. \u00c8 coperto dalla cupola apribile pi\u00f9 grande del mondo, che, mediante un ingegnoso sistema, permette al tetto di chiudersi sopra al campo di gioco in caso ai avverse condizioni meteorologiche.\nIl Rogers Centre, che fino al 2002 si chiamava SkyDome, ha una capienza di circa 50 000 posti a sedere. All'interno vi sono anche pizzerie, ristoranti, bar, negozi e un lussuoso albergo con vista sul terreno di gioco.\nLa struttura ha ospitato due volte le World Series, le finali della Major League Baseball, nel 1992 e nel 1993, ed entrambe le volte i Toronto Blue Jays hanno trionfato.\nL'impianto \u00e8 stato anche sede di WrestleMania VI nel 1990 e di WrestleMania X8 nel 2002, stabilendo il record di 68.237 paganti all'interno dello stadio. I Toronto Raptors della NBA hanno giocato qui i propri incontri casalinghi dal 1995 (primo anno di esistenza della franchigia) al 1999, quando ancora l'impianto si chiamava SkyDome.\nNel gennaio 1995 ospit\u00f2 la SkyDome Cup, triangolare calcistico a carattere amichevole.\nIn una occasione la squadra del Toronto FC (squadra militante nella Major League Soccer) ha giocato nell'impianto, ospitando i quarti di finale di CONCACAF Champions League 2011-2012 contro i Los Angeles Galaxy. Al suo interno si \u00e8 svolta anche una partita della nazionale di calcio dell'Italia, infatti l'8 giugno 2005 si disput\u00f2 Italia-Serbia e Montenegro terminata 1-1.\nIl 25 maggio 2010 \u00e8 stato teatro dell'incontro amichevole tra Fiorentina e Juventus, terminata 1-0.\nIl 23 giugno 2011 si \u00e8 disputato l'incontro calcistico Juventus-Sporting Lisbona."}
{"id": "626294", "revid": "1682541", "url": "https://it.wikipedia.org/wiki?curid=626294", "title": "Mikasa (nave da battaglia)", "text": "La fu una nave da battaglia pre-dreadnought della Marina imperiale giapponese impostata il 24 gennaio 1899 nel cantiere di Armstrong, Elswick, varata l'8 novembre 1900 e completata il 1\u00ba marzo 1902. Fu la nave ammiraglia dell'ammiraglio T\u014dg\u014d Heihachir\u014d alla battaglia di Tsushima del 1905, durante la guerra russo-giapponese. Attualmente \u00e8 conservata come nave museo a Yokosuka.\nAntefatti.\nIn seguito alla prima guerra sino-giapponese del 1894-1895 e la restituzione forzata della penisola di Liaodong alla Cina sotto le pressioni russe, il Giappone inizi\u00f2 ad aumentare la sua forza militare preparandosi a ulteriori scontri militari. In particolare promulg\u00f2 un programma decennale che prevedeva la costruzione di sei corazzate e sei incrociatori corazzati.\nUna di queste corazzate la \"Mikasa\", venne ordinata ai cantieri Vickers di Barrow-in-Furness, Regno Unito alla fine del 1898 per essere consegnata in Giappone nel 1902. Per la costruzione occorsero tre anni ad un costo di 8,8 milioni di yen.\nQuello stesso anno il Giappone si assicur\u00f2 anche il supporto diplomatico e strategico concludendo un'alleanza con il Regno Unito, che condivideva il desiderio del Giappone di contenere l'espansionismo russo nell'estremo oriente, specialmente per proteggere i suoi interessi cinesi.\nCaratteristiche.\nAll'epoca della sua consegna la \"Mikasa\" era un'avanzata corazzata pre-dreadnought che combinava un'eccellente combinazione di potenza di fuoco e protezione. Fu un adattamento della classe Majestic della Royal Navy, con un dislocamento maggiore (15.383\u00a0t rispetto a 15.139 t), maggior velocit\u00e0 (18 nodi rispetto a 17 nodi), un armamento leggermente pi\u00f9 potente (due ulteriori pezzi da 6\") e una corazza molto migliore: mantenne lo stesso spessore, ma utilizz\u00f2 la pi\u00f9 resistente corazzatura Krupp, del 50% pi\u00f9 resistente della corazzatura Harvey utilizzata dalla classe Majestic.\nI suoi cannoni principali raggruppati in torrette corazzate in una posizione centrale permettevano al resto della nave di essere uniformemente protetta con le pesanti placche protettive di acciaio Krupp. Grazie al suo progetto, fu in grado di incassare un gran numero di colpi diretti: ricevette circa 20 proiettili durante la battaglia del Mar Giallo del 10 agosto 1904 e circa 30 durante la battaglia di Tsushima, subendo solo danni limitati. La potenza di fuoco e la gittata maggiore dei cannoni della \"Mikasa\" furono completamente sfruttati dagli addestrati ed efficaci artiglieri giapponesi.\nA Tsushima la \"Mikasa\" condusse la flotta combinata giapponese in quella che venne definita \u00abla pi\u00f9 decisiva battaglia navale della storia\u00bb. La flotta russa fu quasi completamente annientata: su 38 navi russe, 21 vennero affondate, 7 catturate, 6 disarmate. Morirono 4.545 marinai russi e 6.106 furono presi prigionieri. Da parte loro i giapponesi persero solo 116 uomini e tre torpediniere.\nImportanza storica.\nLe prestazioni della flotta giapponese furono osservate e analizzate dalle potenze occidentali e giocarono un ruolo importante nella definizione della successiva generazione di navi da battaglia (le Dreadnought), dato che il conflitto \u00abconferm\u00f2 la maggiore efficienza dei cannoni pesanti e l'importanza del fuoco di artiglieria a lunga gittata\u00bb.\nInoltre la sconfitta della flotta russa e la firma del trattato di Portsmouth (5 settembre), intensific\u00f2 le agitazioni in Russia. Nel 1905 vi furono ammutinamenti nelle basi navali di Sebastopoli, Vladivostok e Kron\u0161tadt, che culminarono in giugno con l'ammutinamento della \"Potemkin\". La rivoluzione russa del 1905 culmin\u00f2 in ottobre quando lo Zar fu obbligato a rinunciare ai suoi poteri assoluti e a firmare il Manifesto di ottobre.\nInfine la vittoria giapponese conferm\u00f2 l'emergere del Giappone come potere preminente nell'Asia orientale e come forza importante della scena internazionale.\nOggigiorno la \"Mikasa\" \u00e8 l'ultima nave da battaglia dell'epoca pre-dreadnought ancora esistente.\nSviluppi successivi.\nIronicamente dopo la firma del trattato di pace con la Russia dell'11 settembre 1905 la \"Mikasa\" affond\u00f2 nei bassi fondali (11 metri) del porto di Sasebo, a causa di un incendio che caus\u00f2 l'esplosione di un magazzino munizioni. L'esplosione uccise 339 uomini, il triplo delle perdite di Tsushima. Furono attuati numerosi sforzi per riportarla galla, che infine riuscirono l'8 agosto 1906.\nDopo due anni di riparazioni la \"Mikasa\" venne rimessa in servizio attivo, armata con nuovi cannoni da 12\"/45 (30.5\u00a0cm), comunque divenne in breve tempo obsoleta a causa dello sviluppo delle corazzate monocalibro e venne declassificata prima a nave da battaglia di seconda classe, quindi a nave da battaglia di terza classe, infine il 1\u00ba settembre 1912 a vascello di difesa costiera di prima classe.\nIl 16 settembre 1921 la \"Mikasa\" si aren\u00f2 durante l'intervento giapponese in Siberia, durante la guerra civile russa, mentre navigava nel canale Askold, avvolto da una densa nebbia. Venne recuperata con l'assistenza della nave da battaglia e degli incrociatori \"Kasuga\" e \"Yodo\": fu riparata a Vladivostok. Dopo il suo ritorno a Maizuru, venne ritirata dal servizio attivo.\nLa \"Mikasa\" venne decommissionata in seguito alla firma del Trattato Navale di Washington del 1921 e programmata per lo smantellamento. Comunque in seguito alla richiesta del governo giapponese le nazioni firmatarie concordarono che avrebbe dovuto essere conservata come nave museo, purch\u00e9 il suo scafo fosse bloccato in una colata di cemento. Il 12 novembre 1925 la \"Mikasa\" venne esposta a Yokosuka, Giappone.\nDurante la seconda guerra mondiale venne bombardata diverse volte durante i raid dell'United States Army Air Forces (USAAF). In seguito alla sconfitta giapponese le forze d'occupazione statunitensi confiscarono la \"Mikasa\", smantellandone i suoi cannoni e lasciandola in cattivo stato. Il governo dell'Unione Sovietica avanz\u00f2 la richiesta che, in quanto simbolo dell'umiliazione russa durante la guerra russo-giapponese, fosse completamente distrutta. La richiesta venne ritirata quando l'ambasciatore russo visit\u00f2 la nave e ne constat\u00f2 il pessimo stato di conservazione.\nUn movimento per la sua conservazione nacque nel 1958, con il supporto finanziario degli Stati Uniti e la partecipazione diretta dell'ammiraglio Chester Nimitz. Il restauro venne completato il 27 maggio 1961 e cost\u00f2 180 milioni di yen."}
{"id": "626297", "revid": "3115", "url": "https://it.wikipedia.org/wiki?curid=626297", "title": "Fitampoha", "text": "La fitampoha \u00e8 una cerimonia tradizionale della popolazione Sakalava del Madagascar. Il rito principale della cerimonia consiste nel bagno delle reliquie degli antichi re Sakalava nelle acque del fiume Tsiribihina, sulle cui sponde sorse l'antico regno Sakalava di Menabe. La venerazione degli antichi re \u00e8 rivolta innanzitutto ad Andriamisara I, da cui discendono le famiglie reali di entrambi i regni Sakalava, quello di Menabe e quello di Boina. La cerimonia si teneva tradizionalmente ogni due anni; oggi si tiene ogni cinque anni, a Belo Sur Tsiribihina."}
{"id": "626300", "revid": "34392", "url": "https://it.wikipedia.org/wiki?curid=626300", "title": "Organo legislativo", "text": ""}
{"id": "626301", "revid": "161374", "url": "https://it.wikipedia.org/wiki?curid=626301", "title": "SS100", "text": ""}
{"id": "626311", "revid": "1347902", "url": "https://it.wikipedia.org/wiki?curid=626311", "title": "Repubblica Socialista Sovietica Uzbeka", "text": "La Repubblica Socialista Sovietica Uzbeka o RSS Uzbeka (in usbeco: \u040e\u0437\u0431\u0435\u043a\u0438\u0441\u0442\u043e\u043d \u0421\u043e\u0432\u0435\u0442 \u0421\u043e\u0446\u0438\u0430\u043b\u0438\u0441\u0442\u0438\u043a \u0420\u0435\u0441\u043f\u0443\u0431\u043b\u0438\u043a\u0430\u0441\u0438, \"O`zbekiston Sovet Socialistik Respublikasi\"; in russo: \u0423\u0437\u0431\u0435\u043a\u0441\u043a\u0430\u044f \u0421\u043e\u0432\u0435\u0442\u0441\u043a\u0430\u044f \u0421\u043e\u0446\u0438\u0430\u043b\u0438\u0441\u0442\u0438\u0447\u0435\u0441\u043a\u0430\u044f \u0420\u0435\u0441\u043f\u0443\u0431\u043b\u0438\u043a\u0430, \"Uzbekskaja Sovetskaja Socialisti\u010deskaja Respublika\") fu il nome dato all'Uzbekistan il 27 ottobre 1924.\nNel 1924, i confini delle unit\u00e0 politiche dell'Asia centrale furono modificati lungo le direttrici etniche stabilite dal Commissario di Lenin per le Nazionalit\u00e0, Iosif Stalin. La RSSA del Turkestan, la Repubblica Sovietica Popolare di Bukhara e la Repubblica Popolare di Corasmia furono abolite e i loro territori furono divisi tra cinque repubbliche socialiste sovietiche, una delle quali era la RSS Usbeca. L'anno seguente, il 13 maggio 1925, la RSS Usbeca divenne una delle repubbliche dell'Unione delle Repubbliche Socialiste Sovietiche.\nLa RSS Usbeca comprese la RSSA Tagica fino al 1929, quando fu innalzata allo stesso livello della RSS Usbeca. Nel 1930 la capitale usbeca fu spostata da Samarcanda a Ta\u0161kent, e nel 1936 la RSS Usbeca si ingrand\u00ec con l'acquisizione della RSSA Karakalpaka, strappata alla RSS Kazaka. Ulteriori trasferimenti di territorio si ebbero dopo la Seconda guerra mondiale tra RSS Usbeca e Kazaka.\nNel 1928, inizi\u00f2 la collettivizzazione delle terre in fattorie di Stato, che durarono fino alla fine degli anni trenta.\nNel 1937-38, durante le Grandi purghe, un gran numero di nazionalisti fu giustiziato, fra cui Faizullah Khojaev, il 1\u00ba Primo ministro.\nDurante la Seconda guerra mondiale, molte industrie furono trasferite nella RSS Usbeca da posizioni vulnerabili site nelle regioni occidentali dell'URSS, per tenerle al sicuro. Un gran numero di russi, ucraini e persone di altre nazionalit\u00e0 giunse insieme alle fabbriche, modificando la demografia dello Stato. La situazione demografica fu ulteriormente aggravata dai trasferimenti da altre parti dell'URSS di gruppi etnici sospettati da Stalin di collaborazione con le Potenze dell'Asse. Tra questi vi erano coreani, tatari e ceceni.\nDurante il periodo sovietico, l'islam divenne un punto focale per le idee antireligiose delle autorit\u00e0 comuniste. Il governo fece chiudere la maggior parte delle moschee, e le scuole religiose divennero musei antireligiosi. Gli usbechi che rimasero musulmani praticanti furono spesso obiettivo di imprigionamento o esecuzione. Il lato positivo fu l'eliminazione virtuale dell'analfabetismo, anche nelle aree rurali: nel 1917 solo una piccola parte della popolazione sapeva leggere e scrivere, nel periodo sovietico la percentuale giunse quasi al 100%.\nIl Partito Comunista fu l'unico partito legale nella RSS Usbeca fino al 1990. Il primo segretario del Partito dell'Uzbekistan fu un usbeco; Sharaf Rashidov, fu anche leader per un lungo periodo di tempo, dal 1959 al 1983. L'ultimo segretario fu Islom Karimov.\nIl 1\u00ba settembre 1991 la RSS Usbeca fu chiamata Repubblica di Uzbekistan, con a capo Islom Karimov, restando formalmente parte dell'Unione Sovietica fino al 26 dicembre 1991. Con il collasso dell'Unione Sovietica, l'Uzbekistan divenne indipendente, con Karimov presidente."}
{"id": "626312", "revid": "547034", "url": "https://it.wikipedia.org/wiki?curid=626312", "title": "Romeo Frezzi", "text": "Biografia.\nNato a Jesi da Giovanni e Palmira Felcina, fu falegname. Ben poco si sa della sua vita e della sua formazione politica. Sposato con Assunta Franchi, originaria anche lei di Jesi, si trasferisce a Roma nel 1891 per trovare migliori occasioni di lavoro. Viene assunto dall'artigiano Oreste Palmieri, che lo definir\u00e0 \"assiduo lavoratore\" e lo ricorder\u00e0 per la sua puntualit\u00e0 e seriet\u00e0. Nel 1895 viene condannato a otto anni di detenzione per una \"manifestazione sediziosa\" contro il governo Crispi. Sappiamo che frequentava circoli di estrema sinistra e l'Avanti! ci riferisce (ma nessun'altra fonte lo confermer\u00e0) che era iscritto all'associazione G. Garibaldi e al Partito Repubblicano. La polizia, dopo aver tentato invano di comprendere la sua ideologia politica, lo definisce semplicisticamente \"anarchico pericoloso\" (sappiamo che in quegli anni anche molti comunisti, socialisti o repubblicani furono definiti anarchici dalle forze dell'ordine, cos\u00ec come alcuni anarchici furono definiti in altri modi). In ambito storiografico viene generalmente definito anarchico, ma talvolta anche repubblicano o socialista.\nL'arresto e la morte.\nLa morte di Frezzi \u00e8 strettamente legata al tentato regicidio di re Umberto I commesso da Pietro Acciarito il 22 aprile 1897. Dopo il fatto, la polizia avvi\u00f2 indagini tra gli anarchici di tutta Italia, ma in particolare romani, nel vano tentativo di dimostrare che l'atto individuale di Acciarito fosse in realt\u00e0 frutto di un gigantesco complotto. Durante una perquisizione dell'abitazione del Frezzi viene rinvenuta una foto raffigurante diversi socialisti e, fra loro, il mancato regicida. Romeo viene dunque arrestato la sera del 27 aprile.\nLa sua morte avviene in seguito a un durissimo interrogatorio nel carcere romano di San Michele, durante il quale la polizia tenta di estorcere una confessione di complicit\u00e0 con Acciarito. Sui fatti sono state fornite diverse versioni. La prima versione, fornita dalla questura di Roma, afferma che il Frezzi si \u00e8 suicidato battendo ripetutamente la testa contro il muro. La seconda versione parla invece di un improvviso aneurisma. Secondo la terza versione, invece, si sarebbe suicidato lanciandosi da una finestra del carcere che si affacciava su un cortile interno. L'\"Avanti\" conduce una dura battaglia per far emergere la verit\u00e0. L'autopsia riveler\u00e0 che la morte del Frezzi non pu\u00f2 essere dovuta a un suicidio, ma sarebbe da attribuirsi a un inaudito pestaggio: \nLe proteste per l'omicidio.\nI funerali si tengono il 9 maggio e sono costituiti da una grande manifestazione contro la monarchia. Anche il 22 agosto, parte da Campo de' Fiori una manifestazione di 15000 persone contro gli assassini \"morali e materiali\" del Frezzi. Anche in Parlamento gli esponenti dell'estrema sinistra chiedono chiarezza sul caso, ma Di Rudin\u00ec, allora capo del governo, si assume personalmente la responsabilit\u00e0 di fermare ogni indagine per scongiurare pericoli di sovversione. Il questore di Roma viene trasferito; le guardie carcerarie coinvolte vengono inizialmente arrestate, ma al processo (28 maggio) verranno assolte per \"insufficienza di indizi\" e lo stato si limiter\u00e0 ad esonerarle dal servizio; i vertici della questura saranno invece assolti per \"inesistenza di reato\".\nIl processo contro gli altri presunti complici di Pietro Acciarito, invece, si conclude nel novembre del 1897 con un \"non luogo a procedere contro tutti gli imputati per difetto e insufficienza di indizi\". Si tratta degli anarchici Pietro Colabona, Cherubino Trenta, Aristide Ceccarelli, Ernesto Diotallevi, Federico Gudino, Ettore Sottovia, Umberto Farina ed Eolo Varagnoli.\nNell'agosto 1898, Sante Ferrini, Luigi Lorenzo Leoni, Ettore Sottovia e Filippo Cappelletti furono arrestati dalla polizia prima di poter deporre una corona di fiori sulla tomba di Romeo Frezzi."}
{"id": "626314", "revid": "40552", "url": "https://it.wikipedia.org/wiki?curid=626314", "title": "RSS Uzbeca", "text": ""}
{"id": "626315", "revid": "339392", "url": "https://it.wikipedia.org/wiki?curid=626315", "title": "Lingua uzbeka", "text": ""}
{"id": "626319", "revid": "712828", "url": "https://it.wikipedia.org/wiki?curid=626319", "title": "Guldo", "text": ""}
{"id": "626321", "revid": "6923", "url": "https://it.wikipedia.org/wiki?curid=626321", "title": "Biblioteca Nazionale di Francia", "text": ""}
{"id": "626331", "revid": "125251701", "url": "https://it.wikipedia.org/wiki?curid=626331", "title": "Strada statale 294 della Val di Scalve", "text": "La strada statale 294 della Val di Scalve (SS 294), fino al 2021 \"strada provinciale Bresciana 294 della Val di Scalve (SP BS 294) in provincia di Brescia e \"strada provinciale ex strada statale 294 della Val di Scalve (SP ex SS 294) in provincia di Bergamo, \u00e8 una strada statale italiana. \u00c8 l'arteria principale che percorre la Val di Scalve, una vallata alpina della Lombardia divisa tra le province di Bergamo e Brescia. Nel tratto tra Angolo Terme e Dezzo di Scalve, la strada \u00e8 chiamata anche \"via Mala\".\nStoria.\nLa strada che percorre la Val di Scalve venne realizzata nel XIX secolo per la maggior parte allargando e sistemando una rete di sentieri e mulattiere gi\u00e0 esistente, allo scopo di consentire l'accesso alla valle dalla Val Camonica. Infatti, prima della realizzazione di questa arteria, non era possibile proseguire oltre Angolo Terme a causa della conformazione del rilievo (la valle si restringe sino a formare una profonda gola, chiusa tra due pareti rocciose), e chi avesse voluto recarsi nell'alta valle avrebbe dovuto prendere la strada del passo della Presolana oppure valicare il passo del Vivione, con tutte le difficolt\u00e0 che ci\u00f2 poteva comportare nei mesi invernali.\nIl primo progetto fu presentato nel 1838, ma per varie cause esso non venne messo in cantiere, nonostante avesse ottenuto tutte le approvazioni necessarie. Il secondo progetto, datato 1857, venne definitivamente approvato nel 1861, dando cos\u00ec il via l'anno successivo alla costruzione della strada. L'opera venne completata nella primavera del 1865, e ufficialmente inaugurata il giorno di Capodanno del 1866.\nLa strada prese il nome di via Mala, ispirandosi all'omonima strada svizzera che scende dal passo dello Spluga e raggiunge Coira, che presenta caratteristiche simili. Infatti, la strada della Val di Scalve \u00e8 stata scavata nella viva roccia di una forra, percorsa da un impetuoso torrente (il fiume Dezzo) e serrata tra due pareti rocciose dalle quali scendono numerose cascate.\nNonostante l'importanza che questa arteria rivestiva (e riveste tuttora) nella viabilit\u00e0 della valle, pare che l'amministrazione pubblica non ne avesse particolare cura. A prova di ci\u00f2 basti ricordare che la strada venne chiusa per diversi mesi nel 1960 a causa di cedimenti strutturali causati dal disgelo, con conseguente blocco delle comunicazioni e ingenti danni economici. I vari interventi, necessari per la manutenzione ordinaria e straordinaria della strada, venivano effettuati solo dopo reiterati solleciti da parte degli amministratori locali all'autorit\u00e0 competente, che nel frattempo era diventata l'ANAS, subentrata alla Provincia di Bergamo.\nCon l'aumento del volume del traffico e del numero dei veicoli circolanti, SS 294 si rivel\u00f2, nel tratto tra Angolo Terme e Dezzo di Scalve (fraz. di Colere), carente dal punto di vista della capacit\u00e0 e palesemente insicura. Allo scopo di renderla pi\u00f9 scorrevole e conformarla agli standard di sicurezza, venne interessata da una serie di lavori tra il 1985 e il 1990. In queste occasioni molti tratti furono allargati, e vennero realizzate ex novo delle varianti in galleria per aggirare i tratti che non potevano essere ampliati per mancanza di spazio. Oggi la SS 294, da Boario Terme a Schilpario, pur restando una strada di montagna \u00e8 funzionale e sicura.\nIn seguito al decreto legislativo n. 112 del 1998, dal 2001 la gestione \u00e8 passata dall'ANAS alla Regione Lombardia che ha provveduto al trasferimento dell'infrastruttura al demanio della Provincia di Bergamo e della Provincia di Brescia per le tratte territorialmente competenti.Nel 2021 la strada \u00e8 tornata di competenza ANAS nell'ambito del piano Rientro Strade.\nPercorso inverso.\nLa strada statale 294 inizia a Boario Terme (221 m) staccandosi dal vecchio tracciato della strada statale 42; tocca le frazioni Sciano (325 m) e Gorzone (353 m); oltrepassa il Dezzo, attraversandolo per l'unica volta in tutto il percorso, prima di entrare nel centro di Angolo Terme (411 m). Dopo averlo attraversato, in falsopiano percorre a mezza costa un tratto di valle ancora piuttosto aperto, prima di immettersi nella gola scavata dal Dezzo, che inizia al chilometro 6,500.\nIl percorso attraverso la gola (via Mala Bergamasca) \u00e8 lungo circa 8 chilometri, durante i quali la strada corre a tratti parallela al fiume, a tratti alta sopra di esso, comunque sempre in leggera salita (pendenza media 2,5%). In alcuni punti essa \u00e8 scavata nella viva roccia. Ai lati dell'imbocco di alcune delle gallerie che caratterizzano questa tratta, \u00e8 possibile scorgere i vecchi tronchi di strada, stretti e pericolosi, che era necessario percorrere prima della realizzazione delle varianti in tunnel. Questi tronchi dismessi stanno per essere riaperti al traffico, ma solo come piste ciclopedonali e itinerari naturalistici.\nL'ambiente, severo ma al tempo stesso spettacolare, \u00e8 reso ancora pi\u00f9 suggestivo dalla presenza di numerose cascate che si gettano dall'alto delle pareti che rinserrano la gola.\nAl chilometro 10,500 si abbandona il territorio camuno (provincia di Brescia) per entrare in provincia di Bergamo della quale fa parte l'alta Val di Scalve.\nAl termine della gola (chilometro 14,500 circa, a una quota di 730 metri sopra il livello del mare) inizia un tratto in falsopiano; in localit\u00e0 Dezzo di Scalve (frazione divisa tra i comuni di Colere e Azzone posta a 750 m) si staccano, sulla destra rispetto alla direzione di salita, le strade provinciali SP 59 diretta a Borno e SP 60 diretta ad Azzone, entrambe particolarmente ripide, mentre sulla sinistra confluisce la strada statale 671 della Val Seriana per il passo della Presolana, che consente, tra l'altro, di raggiungere la localit\u00e0 sciistica di Colere.\nLa strada lambisce il Dezzo, transitando accanto al Santuario della Madonna di Colere (ricostruito dopo il disastro del Gleno del 1923), e inizia a salire con pendenze piuttosto accentuate; si supera Sant'Andrea (843 m), dove si stacca sulla sinistra la provinciale per Vilminore di Scalve, e Dezzolo (890 m), poco oltre il quale un ulteriore bivio permette di raggiungere Vilmaggiore di Scalve.\nLa valle piega decisamente verso est, permettendo la vista dei massicci montuosi del Pizzo Camino e del Cimone della Bagozza che dominano l'alta valle, mentre voltando le spalle alla direzione di salita la scena \u00e8 dominata dal Pizzo della Presolana che prima era nascosto alla vista.\nSi superano Barzesto (1077 m), e Ronco (1075 m), raggiungendo quindi Schilpario, centro di villeggiatura estiva e di sci nordico adagiato nel fondovalle, a 1124 metri di quota. Fino a non moltissimi anni or sono, la strada principale ne attraversava il centro storico: oggi esiste una sorta di circonvallazione.\nSuperato Schilpario la strada, pi\u00f9 stretta, inizia a risalire l'alta valle, verso il passo del Vivione. Tra boschi di conifere, passando dinnanzi agli ingressi di vecchie miniere di ferro oggi dismesse, perviene a Fondi di Scalve (m 1265), dove ha inizio l'ascesa vera e propria al passo, circa 8 chilometri, caratterizzati da sede stradale particolarmente ristretta, alcune serie di tornanti, pendenze non trascurabili (media 7%, massima oltre il 12%).\nTra scenari alpestri, dominati dalle pareti calcaree del Pizzo Camino e del Cimone della Bagozza si perviene al valico, posto a 1828 m sullo spartiacque tra la Val di Scalve e la Val Paisco, tributaria della Val Camonica.\nIl primo tratto della Val Paisco \u00e8 amministrativamente ancora bergamasco; la strada oltrepassa il confine, rientrando nella provincia di Brescia, al chilometro 41,300, in corrispondenza del ponte sul torrente Sellero che scende dalla cima omonima e che forma una suggestiva cascata ben visibile dalla strada stessa.\nLa discesa lungo la valle percorsa dal torrente Allione \u00e8 lunga circa 15 chilometri, nei quali la sede stradale si mantiene piuttosto ridotta come dimensioni ma comunque abbastanza larga per potervi transitare con qualsiasi autovettura; gran parte del percorso \u00e8 immerso in boschi di conifere. Si supera il bivio per Grumello e Loveno, due piccole frazioni del comune di Paisco Loveno, la cui sede \u00e8 Paisco (843 m) a cui si perviene circa 4\u00a0km pi\u00f9 avanti.\nGli ultimi 6 chilometri di strada sono in netta discesa, attraverso boschi di castagno; al termine del suo percorso la SS 294 si immette di nuovo nella strada statale 42 del Tonale e della Mendola in localit\u00e0 Forno d'Allione (515 m), nel comune di Berzo Demo.\nIl tratto che va da Schilpario al bivio per Grumello e Loveno, in Val Paisco, \u00e8 normalmente chiuso nel periodo invernale (da dicembre ad aprile), ma pu\u00f2 accadere che abbondanti nevicate in periodo autunnale o primaverile avanzato possano far anticipare la chiusura o posticipare l'apertura della strada."}
{"id": "626332", "revid": "486946", "url": "https://it.wikipedia.org/wiki?curid=626332", "title": "Strada Statale 294 di Scalve", "text": ""}
{"id": "626342", "revid": "287204", "url": "https://it.wikipedia.org/wiki?curid=626342", "title": "Energia di punto zero", "text": "In fisica, lenergia di punto zero (in inglese, zero-point energy, ZPE) \u00e8 il pi\u00f9 basso livello energetico possibile in un sistema quantistico.\nBasi fisiche.\nDal principio di indeterminazione di Heisenberg deriva che il vuoto \u00e8 permeato da un mare di fluttuazioni quantistiche che creano coppie di particelle e anti-particelle virtuali che si annichiliscono in un tempo inversamente proporzionale alla propria energia. Il contributo complessivo all'energia del vuoto risulta cos\u00ec diverso da zero e pari a \ndove h \u00e8 la costante di Planck e formula_2 \u00e8 la frequenza di un generico modo di vibrazione associabile alla lunghezza d'onda materiale delle particelle virtuali.\nIntegrando rispetto allo spazio tutti i contributi dati dalle fluttuazioni quantistiche a tutte le energie e lunghezze d'onda si ottiene una quantit\u00e0 di energia enorme per unit\u00e0 di volume. Dal momento che l'energia produce gravit\u00e0 essa dovrebbe contribuire a determinare in modo significativo il valore della costante cosmologica che invece risulta di entit\u00e0 molto esigua.\nNella teoria quantistica dei campi, il termine \"energia di punto zero\" \u00e8 sinonimo di energia del vuoto. L'esistenza di una energia non nulla associata al vuoto \u00e8 alla base dell'effetto Casimir, previsto nel 1947 e confermato sperimentalmente. Altri effetti derivanti dall\"energia di punto zero\" sono la Forza di van der Waals, lo spostamento di Lamb-Retherford, la spiegazione dello spettro di radiazione di corpo nero di Planck, la stabilit\u00e0 dello stato fondamentale dell'atomo di idrogeno dal collasso radiativo, l'effetto delle cavit\u00e0 di inibire o aumentare l'emissione spontanea di fotoni dagli atomi eccitati e la radiazione di Hawking responsabile dell'evaporazione dei buchi neri."}
{"id": "626345", "revid": "842", "url": "https://it.wikipedia.org/wiki?curid=626345", "title": "MIPS Computer Systems", "text": ""}
{"id": "626346", "revid": "1543377", "url": "https://it.wikipedia.org/wiki?curid=626346", "title": "Consiglio regionale (Israele)", "text": "Il consiglio regionale \u00e8 uno dei tre modelli di governo locale riconosciuti dal ministero dell'Interno dello Stato d'Israele. Gli altri due sono la citt\u00e0 ed il consiglio locale.\nLa comunit\u00e0 rurale.\nIl consiglio regionale israeliano \u00e8 un'autorit\u00e0 che governa un insieme molteplice di comunit\u00e0 rurali stanziate nella medesima area geografica.\nCiascuna di dette comunit\u00e0, la cui popolazione non eccede, normalmente, le 2000 unit\u00e0, \u00e8 guidata da un comitato locale che invia dei propri rappresentanti al consiglio regionale.\nIl numero attuale dei consigli regionali \u00e8 di 53."}
{"id": "626351", "revid": "93328", "url": "https://it.wikipedia.org/wiki?curid=626351", "title": "Stato d'Israele", "text": ""}
{"id": "626353", "revid": "339392", "url": "https://it.wikipedia.org/wiki?curid=626353", "title": "Citt\u00e0 d'Israele", "text": ""}
{"id": "626355", "revid": "339392", "url": "https://it.wikipedia.org/wiki?curid=626355", "title": "Cananeo", "text": ""}
{"id": "626356", "revid": "125859019", "url": "https://it.wikipedia.org/wiki?curid=626356", "title": "Mirko Cudini", "text": "Carriera.\nGiocatore.\nHa militato nelle seguenti squadre: (C1 1991-1994), (C1 1994-1995), (B 1995-1998 e 1999-2000), (A e B 1998-2001) con cui ha esordito in Serie A il 28 agosto 1999 in - 0-0. Poi Cagliari (B 2001-2003), (B 2003-2004) e (A e B dal 2004 a gennaio 2007). Nel gennaio 2007 si \u00e8 trasferito dall' al . L'anno successivo \u00e8 passato al , dove ha disputato una stagione prima di passare al Monza.\nNel settembre 2011 e per due stagioni \u00e8 stato tesserato dalla , partecipante al campionato di Eccellenza Marche: vince la coppa Italia di categoria e riporta la societ\u00e0 in Serie D. Ha concluso la sua carriera da calciatore sempre in Eccellenza nella Monturanese, al termine della stagione 2013-2014.\nAllenatore.\nDopo il ritiro dall'attivit\u00e0 agonistica intraprendere la carriera da allenatore. Nel novembre 2015 sostituisce Ottavio Palladini, promosso in prima squadra, sulla panchina della Juniores della Sambenedettese. Nel giugno seguente lascia la societ\u00e0 rossobl\u00f9, non avendo trovato l'accordo per allenare la formazione Berretti.\nIl 27 settembre 2016 diventa l'allenatore della Sangiustese, formazione militante in Eccellenza, sostituendo l'esonerato Gregory Pierantoni.\nIl 1\u00ba aprile 2017 vince il campionato di Eccellenza con due giornate d'anticipo, riportando la Sangiustese in Serie D dopo nove anni. A fine stagione non viene confermato sulla panchina della squadra marchigiana. Il 7 settembre seguente supera con esito positivo l'esame da allenatore di seconda categoria UEFA A per allenare fino alla Serie C.\nNel giugno 2018 firma con il S.N. Notaresco, con cui conclude il campionato di Serie D al settimo posto. A fine stagione lascia la squadra abruzzese e diventa allenatore del Campobasso.\nIl tecnico marchigiano in data 13/06/2021 vince matematicamente il campionato sulla panchina dei molisani permettendo al Campobasso di volare in serie C con due giornate di anticipo e dopo 32 anni dall'ultima volta.\nStatistiche.\nStatistiche da allenatore.\n\"Statistiche aggiornate al 15 febbraio 2022.\""}
{"id": "626361", "revid": "712828", "url": "https://it.wikipedia.org/wiki?curid=626361", "title": "Butter (personaggio)", "text": ""}
{"id": "626365", "revid": "486946", "url": "https://it.wikipedia.org/wiki?curid=626365", "title": "Sassanidi", "text": ""}
{"id": "626366", "revid": "6066", "url": "https://it.wikipedia.org/wiki?curid=626366", "title": "Flavio Valerio Severo", "text": ""}
{"id": "626369", "revid": "33341", "url": "https://it.wikipedia.org/wiki?curid=626369", "title": "Aviosuperficie ed eliosuperficie di Torraccia", "text": ""}
{"id": "626379", "revid": "118065817", "url": "https://it.wikipedia.org/wiki?curid=626379", "title": "Satira del villano", "text": "La Satira del villano \u00e8 un filone letterario europeo nato nel XII secolo di conseguenza al fenomeno dell'urbanesimo (abbandono delle campagne per trasferirsi nelle citt\u00e0). \nCaratteristiche.\nCome dice il nome era basato sullo scherno al \"villano\", cio\u00e8 al contadino, che veniva visto rozzo, sporco e repellente. \nIl contadino era spesso accusato dal proprietario terriero (il signore), che risiedeva in citt\u00e0 e che pretendeva da lui una percentuale sui prodotti agricoli, di occultare l'entit\u00e0 del raccolto. Quindi il villano, il rustico, veniva s\u00ec visto come un individuo rozzo e sporco, ma altres\u00ec come una persona scaltra che spesso riusciva ad imbrogliare altri uomini anche di ceto superiore al suo, essendo esperto di frodi e raggiri.\nSecondo alcuni storici la nascita di questa letteratura definita non colta segna l'inizio della distinzione tra attivit\u00e0 rurali e attivit\u00e0 urbane"}
{"id": "626380", "revid": "111325", "url": "https://it.wikipedia.org/wiki?curid=626380", "title": "Decreto ministeriale", "text": "Un decreto ministeriale (D.M.), nell'ordinamento giuridico italiano, \u00e8 un atto amministrativo emanato da un ministro nell'esercizio della sua funzione e nell'ambito delle materie di competenza del suo dicastero. Quando questo tipo di atto \u00e8 emanato dal Presidente del Consiglio dei ministri prende la denominazione di decreto del Presidente del Consiglio dei ministri (d.P.C.m.). Se un decreto richiede per legge la competenza di diversi dicasteri e deve quindi essere adottato di concerto tra gli stessi, si parla di decreto interministeriale.\nCaratteristiche.\nAttraverso la forma del decreto ministeriale possono essere poste tanto norme generali e astratte, quanto disposizioni particolari: nel primo caso un decreto ministeriale riveste natura di regolamento e costituisce quindi una fonte del diritto autonoma; nel secondo caso esso costituisce un mero atto amministrativo.\nI decreti-regolamento.\nIl potere regolamentare attribuito al Governo, in quanto organo collegiale, e ai singoli Ministri \u00e8 disciplinato in via generale dall'art. 17 della Legge 23 agosto 1988, n. 400. In quanto fonte secondaria, in base al sistema gerarchico delle fonti del diritto disciplinato dalla Costituzione, esso non pu\u00f2 per\u00f2 essere esercitato in concreto senza una norma di legge ordinaria che lo autorizzi. Per lo stesso motivo, i regolamenti non possono nemmeno derogare, quanto al contenuto, alla Costituzione e agli atti aventi forza di legge sovraordinati, n\u00e9 possono avere ad oggetto incriminazioni penali, stante la riserva assoluta di legge che vige in detta materia (art. 25 della Costituzione).\nCon specifico riferimento alla potest\u00e0 regolamentare dei singoli ministeri, in base all'art. 17, commi 3 e 4 della legge n. 400/1988, con decreto ministeriale possono essere adottati regolamenti nelle materie di competenza del ministro o di autorit\u00e0 sottordinate al ministro, quando la legge espressamente conferisca tale potere. Tali regolamenti, per materie di competenza di pi\u00f9 ministri, possono essere adottati con decreti interministeriali, ferma restando la necessit\u00e0 di apposita autorizzazione da parte della legge. I regolamenti ministeriali ed interministeriali non possono dettare norme contrarie a quelle dei regolamenti emanati dal Governo in quanto organo collegiale e devono essere comunicati al Presidente del Consiglio dei ministri prima della loro emanazione. Anche i regolamenti ministeriali ed interministeriali, come quelli governativi sono adottati previo parere del Consiglio di Stato e sottoposti al visto ed alla registrazione della Corte dei conti e pubblicati nella Gazzetta Ufficiale.\nQualora l'organo emanante sia lo stesso Presidente del Consiglio dei ministri, nell'ambito delle funzioni di coordinamento e indirizzo politico-amministrativo ed esso attribuite, il regolamento viene emanato nella forma di decreto del Presidente del Consiglio dei ministri (d.P.C.m.).\nUn decreto-regolamento come detto \u00e8 sempre prescritto da una specifica norma di legge, che dopo aver delineato i principi fondamentali di una data materia (ad esempio, la classificazione delle strade), ne affida l'esatta definizione tecnica e l'attuazione al ministro competente, che la effettua con proprio decreto. Sotto questo aspetto, il decreto ministeriale regolamentare non va per\u00f2 confuso con il decreto legislativo, che \u00e8 invece un atto avente forza di legge emanato dal Governo nel suo insieme a seguito di una legge di delega parlamentare.\nMaterie oggetto di regolamentazione ministeriale possono essere, ad esempio, la predisposizione di un regolamento sanitario, modifiche e integrazioni di dettaglio in materia di economia e finanza pubbliche, la classificazione di determinati beni o prodotti, l'organizzazione e le procedure amministrative, e cos\u00ec via.\nI decreti-atto amministrativo.\nIl decreto ministeriale pu\u00f2 anche contenere solo disposizioni particolari e discrezionali, come nel caso delle nomine di dirigenti ministeriali o di enti pubblici sottoposti all'autorit\u00e0 ministeriale, ma in tal caso esso non costituisce una fonte del diritto, bens\u00ec un mero atto amministrativo, in particolare un atto di alta amministrazione."}
{"id": "626383", "revid": "363629", "url": "https://it.wikipedia.org/wiki?curid=626383", "title": "Canale 68 Veneto", "text": "Canale 68 Veneto \u00e8 una emittente televisiva privata con sede a Cornedo Vicentino nata nel 1980, con unici proprietari.\nStoria.\n1980-2012.\nL'emittente trasmetteva sul canale UHF 68 per il Veneto con altri 15 canali per l'altopiano di Asiago e le vallate non raggiungibili dal canale UHF 68; la pubblicit\u00e0 veniva raccolta contattando direttamente l'azienda, per offrire un migliore trattamento economico al cliente.\nVeniva trasmesso un telegiornale in diretta alle 19.15 e in replica alle 20.30, alle 22.35, alle 00.45, alle 3.30, alle 6.00, alle 7.00 e alle 10.00. Il canale era anche noto per la ritrasmissione del canale musicale tedesco VIVA effettuata in parte della sua programmazione. Dal 2011 nel multiplex trasmesso in modalit\u00e0 DVB-T sono stati aggiunti 4 nuovi canali tematici: Canale 68 News 24, Canale 68 Emozioni, Canale 68 Movie e Canale 68 Shopping. Il tema musicale col quale aprivano le trasmissioni di Canale 68 Veneto \u00e8: \"L'orientale\", brano del 1985 eseguita da Rond\u00f2 Veneziano, estratto dall'album \"Casanova\".\nIl 25 ottobre 2012 l'emittente ha ufficialmente confermato l'intenzione di avviarsi alla cessazione di attivit\u00e0 a causa di una crisi di liquidit\u00e0 dovuta alle spese per il passaggio al sistema digitale e ai cali di introiti pubblicitari. A conferma di ci\u00f2 Canale 68 non ha preso parte al bando per la riattribuzione dei canali DTT dovuta all'esproprio delle frequenze UHF 61-69. \nIl 30 novembre \u00e8 stato trasmesso l'ultimo telegiornale, trasmissione che ha segnato la chiusura dell'emittente.\n2013.\nIn seguito la dirigenza del canale \u00e8 tornata parzialmente sui suoi passi intavolando una trattativa con TVA Vicenza per l'affitto di un canale sul loro multiplex. In virt\u00f9 di tali trattative per diversi mesi \u00e8 presente nel mux TVA un monoscopio di prove tecniche recante il logo di Canale 68. In seguito la trattativa con TVA naufraga e Canale 68 tenta di stringere un accordo con il gruppo 7 Gold. La trattativa ha buon fine ed il 21 giugno 2013 Canale 68 Veneto torna a trasmettere regolarmente i suoi programmi nella versione veneta del multiplex Teleregione - 7 Gold Plus.\n2014.\nDal 10 febbraio 2014 torna in onda il telegiornale rinnovato in diretta nell'edizione storica delle ore 19:15 e poi in replica alle 20.30, alle 22.35, alle 00.45, alle 3.30, alle 6.00, alle 7.00 e alle 10.00. Il telegiornale \u00e8 rivisto nella veste grafica e tratta oltre che le notizie del vicentino anche quelle regionali di tutte le altre provincie."}
{"id": "626386", "revid": "661526", "url": "https://it.wikipedia.org/wiki?curid=626386", "title": "Patrizia Cavalli", "text": "Biografia.\nHa pubblicato per la Collezione di poesia di Einaudi alcune raccolte di successo: \"Le mie poesie non cambieranno il mondo\" (1974), \"Il cielo\" (1981), \"L'io singolare proprio mio\" (1992). Queste tre sillogi vengono riunite nel volume \"Poesie (1974-1992)\" (1992)\".\" Pubblica, sempre con Einaudi\": Sempre aperto teatro\" (1999, Premio Letterario Viareggio-Repaci), \"Pigre divinit\u00e0 e pigra sorte\" (2006, Premio Dess\u00ec), \"Datura\" (2013), \"Vita meravigliosa\" (2020). La sua unica prova narrativa \u00e8 \"Con passi giappones\"i (2019), vincitore del Premio Campiello - selezione Giuria dei Letterati.\nSempre per l'editore Einaudi ha tradotto \"Anfitrione\" di Moli\u00e8re e il \"Sogno di una notte di mezza estate\" di Shakespeare; dello stesso autore ha tradotto inoltre \"Otello\", messo in scena dal regista e attore Arturo Cirillo nel 2009. \nInsieme alla cantautrice Diana Tejera ha realizzato nel 2013 il libro/disco \"Al cuore fa bene far le scale\" edito da Voland/Bideri. Con lei e la cantautrice jazz Chiara Civello ha scritto il brano \"E se\". Premio Betocchi - Citt\u00e0 di Firenze 2017. Vive a Roma.\nStile letterario.\nLa poesia di Patrizia Cavalli \u00e8 caratterizzata da una complessa tecnica poetica. Le misure metriche che utilizza sono classiche, ma il lessico e la sintassi sono quelle della lingua contemporanea; sono assenti poeticismi e manierismi, e il linguaggio \u00e8 quello quotidiano e familiare."}
{"id": "626393", "revid": "114574276", "url": "https://it.wikipedia.org/wiki?curid=626393", "title": "\u0100\u015brama", "text": "Il termine sanscrito \u0100\u015brama (devan\u0101gar\u012b \u0906\u0936\u094d\u0930\u092e; adattato in lingua inglese anche come \"Ashram\") indica, nella tradizione indiana un luogo di meditazione e romitaggio da non confondere con le quattro fasi della vita di una persona (ashrama).\nLuogo di meditazione.\n\u00c8 un romitaggio dove i saggi (vedi rishi) vivono in pace in mezzo alla natura. I residenti vi eseguono varie forme di pratiche spirituali, di meditazione e di yoga; in alcuni in passato venivano altres\u00ec eseguiti sacrifici (\"yaj\u00f1a\"), austerit\u00e0 e penitenze. Molti ashram servono altres\u00ec da scuole residenziali.\nOggi il termine viene principalmente usato come riferimento a una comunit\u00e0 formata primariamente per l'innalzamento spirituale dei suoi membri, spesso guidati da un mistico, da un capo religioso o da un maestro spirituale."}
{"id": "626399", "revid": "767487", "url": "https://it.wikipedia.org/wiki?curid=626399", "title": "Paolo Foglio", "text": "Carriera.\nGiocatore.\nClub.\nCresciuto nelle giovanili dell' (con cui vince il Torneo di Viareggio 1993), viene ceduto in prestito per due stagioni al , in Serie C1, sfiorando la promozione in Serie B nel 1995 e mettendo a segno 6 reti nel campionato 1995-1996. Rientrato a Bergamo, esordisce in Serie A il 15 settembre 1996 nella sfida contro la Fiorentina finita con il risultato di 2-2 allo Stadio Atleti Azzurri d'Italia di Bergamo. Rimane in nerazzurro per due stagioni di Serie A, fino alla retrocessione del 1998, dopo la quale passa in prestito all'Hellas Verona. Con i veronesi di Cesare Prandelli ottiene la promozione in Serie A, e a fine stagione fa ritorno all'Atalanta, che lo cede alla , neopromossa nella massima serie.\nNella stagione 2000-2001 \u00e8 al , con cui ottiene la promozione in Serie A. Nell'estate 2001 l'Atalanta, ancora proprietaria del cartellino, lo cede in compropriet\u00e0 al Chievo, ma a gennaio fa ritorno per l'ennesima volta a Bergamo in cambio di Alessandro Rinaldi: vi rimane una stagione e mezza fino alla retrocessione del 2003. Passa poi in compropriet\u00e0 al (dove rimane tre stagioni intervallate da sei mesi al Genoa) e , per una stagione in Serie A e una in B. Svincolato, nel gennaio del 2008 ha firmato un contratto con l'AlbinoLeffe fino al termine della stagione in Serie B.\nNel corso della stagione 2009-2010 decide di abbandonare il calcio professionistico per militare nell'Oratorio Leffe, compagine dilettantistica bergamasca, nella quale conclude la carriera.\nNazionale.\nConta 4 presenze nella nazionale Under-18, tra il 1993 ed il 1994, e 2 apparizioni con la nazionale Under-21, convocato dal ct Cesare Maldini nel 1997, durante la militanza nell'Atalanta.\nAllenatore.\nTerminata la carriera agonistica, intraprende quella di allenatore guidando il Colle Alto, formazione bergamasca impegnata nel campionato di Seconda Categoria. Resta a San Paolo d'Argon per due stagioni complessive, con salvezza tranquilla delle \"api\" giallobl\u00f9. Al termine della SS 2016/2017 lascia la panchina del San Paolo d'Argon per andare alla pi\u00f9 quotata Vertovese. Non conclude per\u00f2 la stagione a Vertova, in seguito a crisi di risultati, a 3 giornate dalla fine rassegna le dimissioni, nonostante la squadra si trovasse saldamente in zona playoff."}
{"id": "626401", "revid": "6923", "url": "https://it.wikipedia.org/wiki?curid=626401", "title": "Videogioco sportivo", "text": "Un videogioco sportivo \u00e8 un videogioco che simula, in maniera pi\u00f9 o meno realistica, discipline sportive sia di squadra che individuali: tra gli sport pi\u00f9 presenti vi sono baseball, calcio, automobilismo, \nmotociclismo, football americano, pallacanestro, tennis, golf, hockey, lotta e pugilato.\nUno dei primi videogiochi mai esistiti, \"Tennis for Two\" del 1958, \u00e8 un videogioco sportivo, che riproduce molto sommariamente il tennis.\nIl primo videogioco con licenza ufficiale di utilizzare nomi del mondo dello sport fu \"One on One\" del 1983, un gioco di pallacanestro con Julius Erving e Larry Bird."}
{"id": "626413", "revid": "599013", "url": "https://it.wikipedia.org/wiki?curid=626413", "title": "Valentin N\u0103stase", "text": "Carriera.\nHa militato nelle file di Gloria Bistrita, Arges Pitesti e Dinamo Bucarest, per poi approndare in Italia nel gennaio 2002 in Serie B, al Genoa.\nIn seguito ha giocato con Palermo (Serie B dal 2002 al 2004, ottenendo una promozione in Serie A), Bologna (Serie A e Serie B dal 2004 al 2006) e .\nIn Italia ha esordito in Serie B il 10 febbraio 2002 a Genova nella partita - (1-1), mentre ha esordito in Serie A il 19 settembre 2004 in - (0-2).\nSuccessivamente \u00e8 tornato in patria per giocare nelle file della Dinamo Bucarest. Ha poi militato nell'Eintracht Braunschweig, squadra di terza divisione tedesca nella stagione 2008-2009.\nAl termine dell'esperienza in Germania \u00e8 ritornato in patria nel Gloria Bistrita, dove ha concluso la sua carriera nel 2013."}
{"id": "626417", "revid": "642594", "url": "https://it.wikipedia.org/wiki?curid=626417", "title": "Gioco di carte collezionabile", "text": ""}
{"id": "626419", "revid": "74801", "url": "https://it.wikipedia.org/wiki?curid=626419", "title": "Battaglia di Adua", "text": "La battaglia di Adua, momento culminante e decisivo della guerra di Abissinia, si combatt\u00e9 il 1\u00ba marzo 1896 nei dintorni della citt\u00e0 etiope di Adua tra le forze italiane comandate dal tenente generale Oreste Baratieri e l'esercito abissino del negus Menelik II. Gli italiani subirono una pesante sconfitta, che arrest\u00f2 per molti anni le ambizioni coloniali sul corno d'Africa.\nAntefatti.\nLa campagna.\nLa guerra era iniziata nel dicembre del 1895, quando le truppe etiopiche avevano attaccato gli sparpagliati presidi italiani nella regione dei Tigr\u00e8, occupata nell'aprile precedente; gli italiani erano stati colti di sorpresa, ed erano incappati subito in una sconfitta nella battaglia dell'Amba Alagi il 7 dicembre. A questa sconfitta si aggiunse poi il 22 gennaio 1896 la resa del presidio di Macall\u00e8, che aveva resistito ad un assedio durato due mesi. Le forze italiane al comando del generale Oreste Baratieri, ora rinforzate da truppe fresche giunte dall'Italia, si ammassarono nella zona tra Adigrat ed Edag\u00e0 Amus, ma l'esercito di Menelik aggir\u00f2 lo schieramento nemico e si diresse nella zona di Adua, trovandosi cos\u00ec in un'ottima posizione per tentare l'invasione della colonia italiana dell'Eritrea. Baratieri cerc\u00f2 di parare questa mossa cambiando il fronte del suo schieramento da sud ad ovest, spostando le sue truppe nella regione di Enticci\u00f2 ed attestandosi su una solida posizione difensiva sul monte Saat\u00ec il 7 febbraio, a soli pochi chilometri dall'accampamento etiope posto nella conca di Adua.\nPer i successivi venti giorni i due eserciti si fronteggiarono rimanendo sulle rispettive posizioni. Il negus approfitt\u00f2 di questa inattivit\u00e0 per intavolare delle trattative diplomatiche, arrivando anche ad offrire la cessazione delle ostilit\u00e0 in cambio dell'abrogazione del trattato di Uccialli, le cui clausole controverse erano una delle cause della guerra; questa richiesta venne per\u00f2 rigettata dal Governo italiano, ormai convinto che solo un pieno successo militare avrebbe permesso di ristabilire il prestigio italiano nella regione. Preoccupato per l'inattivit\u00e0 di Baratieri, il Presidente del Consiglio Francesco Crispi inizi\u00f2 a spronare il generale affinch\u00e9 ottenesse al pi\u00f9 presto una vittoria decisiva, inviandogli un famoso telegramma il 25 febbraio: \nAl tempo stesso, per\u00f2, gi\u00e0 dal 21 febbraio Crispi aveva deciso di sostituire Baratieri con il generale Antonio Baldissera, gi\u00e0 in precedenza comandante delle truppe italiane nella colonia, che lasci\u00f2 l'Italia il 23 febbraio in incognito, per evitare che la notizia della sua destituzione avesse effetti deleteri sul morale di Baratieri.\nLa situazione logistica dei due eserciti andava intanto aggravandosi, soprattutto per quello italiano, nelle cui retrovie erano scoppiate numerose rivolte delle popolazioni precedentemente assoggettate che mettevano in serio pericolo le comunicazioni con la vitale base di Massaua. Il 27 febbraio Baratieri radun\u00f2 i suoi pi\u00f9 stretti collaboratori per discutere della situazione: il capo di Stato Maggiore colonnello Valenzano e i generali Giuseppe Arimondi, Matteo Albertone, Vittorio Dabormida e Giuseppe Ellena, comandanti di brigata. Consapevole del fatto che all'esercito rimanevano solo viveri per quattro giorni, Baratieri propose di operare una ritirata strategica in Eritrea, onde migliorare la situazione logistica e raccogliere nuove forze; tutti i generali, tuttavia, si espressero contro tale piano, proponendo invece di tentare un attacco contro l'esercito etiopico, troppo vicino per ritirarsi in sicurezza. Baratieri, che attendeva maggiori informazioni sulla consistenza dell'esercito nemico, aggiorn\u00f2 la riunione alla sera successiva.\nPiani e schieramenti.\nLa sera tra il 28 e il 29 febbraio, Baratieri riun\u00ec di nuovo i suoi collaboratori per metterli al corrente delle sue decisioni: l'esercito italiano non avrebbe attaccato direttamente le posizioni etiopiche, ritenute troppo salde, ma sarebbe avanzato con il favore della notte per occupare una serie di colline pi\u00f9 vicine allo schieramento nemico; in questo modo, Baratieri avrebbe obbligato Menelik o ad accettare il combattimento attaccando le truppe italiane schierate in posizione pi\u00f9 favorevole, o a cedere il campo e ritirarsi. Le truppe del Corpo di Spedizione italiano vennero quindi divise in quattro brigate, affidate ai quattro generali: Dabormida avrebbe guidato l'ala destra, con il compito di attestarsi sul colle di Rebb\u00ec Arienn\u00ec, Albertone avrebbe guidato l'ala sinistra, incaricata di occupare il colle Chidan\u00e8 Mer\u00e8t, Arimondi avrebbe tenuto il centro, attestandosi parzialmente sullo stesso colle Rebb\u00ec Arienn\u00ec in posizione leggermente pi\u00f9 arretrata, mentre Ellena avrebbe guidato la riserva, schierata dietro Arimondi. Nelle intenzioni di Baratieri, le varie brigate sarebbero state in grado di garantirsi appoggio reciproco, spazzando via qualsiasi attacco nemico con un fuoco incrociato.\nIn totale, gli italiani mettevano in campo 550 ufficiali e soldati nazionali, e soldati indigeni (gli \u00e0scari), per complessivi uomini con 56 pezzi d'artiglieria. A parte poche truppe \"scelte\" (come i bersaglieri e gli alpini), la maggioranza dei reparti italiani era composto da militari di leva, sorteggiati dai loro reggimenti in Italia per prestare servizio in Africa (quando non vi erano inviati come punizione); composti da uomini di varia provenienza, i reparti mancavano quasi totalmente di spirito di corpo o di esperienza bellica, oltre che di un addestramento adeguato all'ambiente in cui si trovavano ad operare. L'equipaggiamento era di bassa qualit\u00e0, soprattutto per quanto riguardava le scarpe, mentre i reparti italiani, per esigenze di uniformit\u00e0 di munizionamento con i reparti indigeni, erano stati riequipaggiati con il fucile Vetterli-Vitali Mod. 1870/87, pi\u00f9 arretrato del Carcano Mod. 91 con il quale si erano addestrati in patria. Le unit\u00e0 di ascari erano di valore discontinuo: i reparti reclutati in Eritrea erano considerati i migliori, mentre quelli del Tigr\u00e8, regione occupata da poco, erano ritenuti poco affidabili.\nNonostante la regione di Adua fosse stata occupata dagli italiani fin dall'aprile del 1895, Baratieri non disponeva di una mappa affidabile della zona; ai comandanti delle brigate venne dato uno schizzo realizzato a mano libera delle posizioni da occupare, molto sommario e ricco di imprecisioni. La mancanza di reparti di cavalleria rese impossibile una ricognizione preliminare del campo di battaglia.\nSecondo le informazioni ricevute, Baratieri valutava la forza dell'esercito etiope tra i e i uomini, demoralizzati dalle malattie e dalla penuria di viveri; le truppe di Menelik invece ammontavano tra i e i uomini, di cui circa dotati di un qualche tipo di arma da fuoco. L'esercito etiope era ancora basato su un sistema semi-feudale: tra gli obblighi dei vari sovrani locali (i \"ras\") nei confronti dell'imperatore vi era quello di presentarsi in armi con i propri vassalli in caso di guerra. Non vi era un'organizzazione militare formale, ma vari reparti autonomi posti al comando del proprio sovrano; tra i comandanti degni di nota si annoveravano, oltre allo stesso Menelik, l'imperatrice Taytu Betul, Ras Wale, Ras Mengesha Atikem, Ras Mengesha Yohannes, Ras Alula Engida, Ras Mikael di Wollo, Ras Mekonnen Welde Mika\u00e9l, Fitawrari Gebeyyehu e il Negus Tekle Haymanot di Gojjam.\nI guerrieri etiopici erano ancora armati con un gran numero di armi bianche (principalmente lance e spade), ma un numero considerevole era dotato anche di armi da fuoco, che andavano dai moderni Remington e Vetterli Mod. 1870, a vecchi fucili ad avancarica o addirittura a miccia risalenti a due secoli prima; la maggior parte delle armi da fuoco veniva dalla Russia (l'unico governo europeo a parteggiare esplicitamente per gli etiopici), dalla Francia e dall'Italia stessa. Erano inoltre disponibili quarantasei cannoni a tiro rapido Hotchkiss e qualche mitragliatrice Hotchkiss e Maxim; a differenza degli italiani, Menelik poteva disporre di numerosi reparti di cavalleria, i migliori dei quali erano quelli composti da guerrieri Oromo.\nGli etiopici non disponevano di un vero e proprio servizio logistico, e la principale fonte di viveri e vettovaglie era costituita dai contadini della regione dove l'esercito si trovava. Dopo venti giorni trascorsi nella conca di Adua, l'esercito etiope aveva consumato quasi tutte le risorse della regione, e nel suo accampamento si stavano incominciando a diffondere le malattie. Conscio di questa situazione, Menelik aveva cominciato a progettare un assalto in massa contro il campo italiano per il 2 marzo seguente, prima che il suo esercito si indebolisse troppo; la manovra italiana anticip\u00f2 le intenzioni del negus.\nOrdini di battaglia.\nOrdine di battaglia del Corpo di Operazioni italiano in Eritrea\nForze etiopiche presenti ad Adua\nLa battaglia.\nLa marcia notturna e i primi scontri.\nLe truppe italiane iniziarono i preparativi per la marcia notturna alle 21:00 del 29 febbraio 1896; le brigate di Albertone, Arimondi e Dabormida lasciarono il campo alle 21:30, seguite dalla brigata Ellena (a cui si era aggregato Baratieri) alle 23:00. La brigata di Albertone, formata quasi interamente da truppe indigene meglio abituate a muoversi su terreni montuosi, acquis\u00ec subito un notevole vantaggio sulle altre unit\u00e0. La situazione si aggrav\u00f2 quando ci si rese conto che i sentieri meridionali (imboccati da Albertone) e quelli centrali (su cui si muoveva Arimondi con dietro Ellena) finivano per convergere in un punto; la brigata Arimondi venne quindi costretta a fermarsi per lasciare sfilare le truppe di Albertone, andando cos\u00ec ad aumentare il distacco tra questa brigata e il resto dell'armata. Verso le 3:30 del 1\u00ba marzo la brigata Albertone, in considerevole anticipo rispetto alle altre brigate, occup\u00f2 il suo obiettivo, il colle che sulla mappa era indicato come Chidane Meret, e qui si attest\u00f2 per circa un'ora. A questo punto per\u00f2 le guide informarono Albertone che il colle occupato non era il Chidane Meret, ma il colle Erar\u00e0; il vero Chidane Meret sorgeva diversi chilometri pi\u00f9 avanti, verso sud-ovest. Invece di restare sulla posizione e proteggere il fianco di Arimondi, che con Dabormida si stava appena attestando su Rebbi Arienni, Albertone decise di spingersi ancora pi\u00f9 avanti, andando ad occupare il vero Chidane Meret verso le 5:30, senza che Baratieri ne fosse avvisato; in tal modo la distanza tra la brigata ed il resto dell'armata divenne a questo punto abissale.\nIl movimento degli italiani non era passato inosservato alle spie etiopi, che ne diedero pronta notizia al ras Alula, in quel momento attestato sulla sinistra dell'esercito; in assenza del negus, in quel momento in preghiera nella chiesa di Enda Gabri\u00e8l vicino Adua (era domenica), fu Alula a dare le prime disposizioni per contrastare la manovra, ordinando alle forze sotto il suo comando e a quelle del ras Menkonenn, Tekle Haymanot e ras Mikael di Wollo, accampate l\u00ec vicino, di muovere verso la posizione di Albertone.\nQuando verso le 6:00 l'avanguardia di Albertone, il I Battaglione indigeni del maggiore Domenico Turitto, si avvicin\u00f2 agli avamposti nemici nei pressi della chiesa di Enda Mica\u00e8l vicino Adua, venne ferocemente caricata dai reparti etiopici provenienti dai monti Enda Garima e Gessoso; la carica fu cos\u00ec violenta da investire anche la seconda linea italiana, obbligando Albertone a ripiegare dal Chidane Meret per riattestarsi sulle pendici occidentali del monte Semaiata. Sul posto rimasero due batterie da montagna, comandate da Eduardo Bianchini ed Umberto Masotto, con l'ordine di resistere fino all'ultimo uomo. Entrambe furono distrutte, e i due comandanti morirono sul campo e furono poi decorati di medaglia d'oro al Valor militare. Il combattimento prosegu\u00ec serrato per circa tre ore; nonostante la posizione isolata, gli ascari italiani inflissero pesanti perdite agli etiopici, ma, esaurite le munizioni ed aggirati sul fianco sinistro da una colonna etiope scesa dall'Enda Garima, furono obbligati a cedere, e lo stesso Albertone venne preso prigioniero. Le ultime sacche di resistenza vennero spazzate via verso le 11:00; i sopravvissuti della brigata indigena iniziarono quindi a fuggire in direzione del centro dello schieramento italiano.\nIl centro italiano.\nLe brigate Arimondi e Dabormida avevano completato il dispiegamento sul Rebbi Arienni verso le 5:30 e qui si erano fermate; alle 6:30 giunse Baratieri, che, udendo un intenso fuoco di fucileria proveniente dalla sua sinistra, solo allora si rese conto che la brigata Albertone non solo era sotto attacco, ma si trovava in posizione troppo avanzata. Il generale ordin\u00f2 quindi alla brigata Dabormida di muovere in appoggio ad Albertone occupando il monte Diriam (o Derer), mentre il suo posto sul Rebbi Arienni doveva essere preso dalla brigata Arimondi. Alle 8:00 Dabormida complet\u00f2 lo sgombero del Rebbi Arienni, ma invece di muovere sul monte Diriam vi invi\u00f2 solo un distaccamento, incanalandosi con il grosso nel vallone di Mariam Sciawit\u00f9, pi\u00f9 sulla destra, e finendo per cozzare contro le truppe etiopiche che vi erano accampate.\nLa posizione sul Rebbi Arienni lasciata libera da Dabormida venne occupata dalla brigata Arimondi, con Ellena subito dietro ammassato nella conca alle spalle del monte; alle 8:15 Baratieri ricevette un messaggio di Albertone (spedito alle 7:00), con il quale il generale informava di essere sotto pesante attacco da parte degli etiopici e chiedeva rinforzi. Baratieri ordin\u00f2 quindi alla brigata Arimondi di avanzare e di attestarsi tra il monte Raio a sinistra e il monte Bellah a destra, con Ellena schierato ora sul Rebbi Arienni e nella conca \"del sicomoro\" dietro al Raio. Intorno alle 9:00, mentre Arimondi finiva di attestarsi sul Raio, incominciarono a giungere sulle posizioni italiane feriti e sbandati della brigata Albertone, il cui flusso si intensific\u00f2 verso le 9:30; preoccupato, Baratieri mand\u00f2 quindi ad Albertone l'ordine di ripiegare sotto la posizione di Arimondi, ordine che ormai giungeva troppo tardi. Muovendosi alle spalle del flusso di fuggitivi per proteggersi dai colpi delle artiglierie italiane, le colonne etiopiche si abbatterono sulla posizione di Arimondi verso le 10:00, impegnando subito gli italiani in furiosi combattimenti anche corpo a corpo.\nGli etiopici si divisero in due colonne, attaccando sulla destra italiana il monte Bellah, tenuto dai bersaglieri del colonnello Stevani, e sulla sinistra italiana la congiunzione tra il monte Raio e il colle Erar\u00e0 (Chidane Meret sulle carte italiane), tenuto dal III Battaglione indigeni del colonnello Galliano (distaccato dalla brigata Ellena).\nLa colonna etiope di sinistra, composta da uomini dei reparti scioani, parte della guardia del corpo di Menelik, occup\u00f2 a sorpresa uno sperone roccioso (detto Zeb\u00e0n Daar\u00f2) a nord-ovest del monte Bellah, aggirando cos\u00ec il fianco destro di Arimondi; il colonnello Stevani cerc\u00f2 di ristabilire la situazione inviando due compagnie di bersaglieri a riconquistare lo sperone, ma solo 40 uomini riuscirono a scalare la parete rocciosa, finendo spazzati via dal numero soverchiante dei nemici. Anche il fianco sinistro della brigata Arimondi venne aggirato quando il battaglione indigeno di Galliano venne spazzato via dall'attacco nemico, perdendo anche il suo comandante. Baratieri cerc\u00f2 di tamponare la falla sul fianco sinistro inviandovi il 5\u00ba Reggimento fanteria della brigata Ellena (comprendente anche un battaglione di alpini), ma le truppe del colonnello Nava non riuscirono ad arrestare la progressione dei reparti nemici, superiori in numero. Pressata sul fronte ed aggirata su entrambi i fianchi, la brigata Arimondi cedette intorno alle 12:00, dopo che anche il suo comandante era caduto in combattimento. Baratieri ordin\u00f2 la ritirata generale alle 12:30, anche se non vi era un piano prestabilito per attuarla; la resistenza del 4\u00ba Reggimento fanteria sul Rebbi Arienni a destra, e di due compagnie di alpini sulla sella tra il Raio e il monte Ibsia sulla sinistra, consentirono ai resti delle brigate di Arimondi ed Ellena di ripiegare, non senza una certa confusione, in direzione di Adigrat, Adi Ugr\u00ec ed Adi Cai\u00e8. Baratieri, con i colonnelli Stevani e Brusati, tent\u00f2 tra le 14 e le 15 di ricostruire una retroguardia su un'altura tra Jeha e Kokma, ma decise poi di continuare la ritirata su Adi Cai\u00e8, ove giunse alle 3:00 del 2 marzo.\nUn nucleo di uomini della brigata Arimondi continu\u00f2 a combattere sul Raio fino a notte, e solo all'alba del 2 marzo gli etiopici furono in grado di occupare la vetta del monte.\nLa brigata Dabormida.\nAttestata originariamente sul Monte Rebbi Arienni, la brigata Dabormida ricevette verso le 7:00 l'ordine da Baratieri di scendere dal colle e di marciare in appoggio ad Albertone; le esatte disposizioni impartite a Dabormida non sono note, in quanto il generale non le comunic\u00f2 a nessun altro: Baratieri sostenne di aver ordinato a Dabormida di appoggiare Albertone occupando il monte Diriam, ma mantenendo il contatto con il fianco destro di Arimondi sul monte Bellah. Invece, Dabormida invi\u00f2 verso il Diriam solo il battaglione di milizia mobile indigena del maggiore De Vito, mentre con il resto della brigata attorno alle 9:00 si infilava nel vallone di Mariam Sciauit\u00f9, non solo allontanandosi dalla brigata Albertone, ma anche scoprendo il fianco destro di Arimondi.\nNel vallone di Mariam Sciauit\u00f9 si trovava l'accampamento degli uomini di ras Menkonenn, contro cui andarono a cozzare i reparti italiani; gli etiopici furono respinti e gli italiani avanzarono fin quasi verso il fondo del vallone, attestandosi tra i monti Azgheb\u00e0 e Meheb\u00e0r Ced\u00e0l. Verso le 10:00 tuttavia, una colonna di truppe scioane agli ordini del negus attacc\u00f2 il battaglione indigeno di De Vito al monte Diriam, spazzandolo via dopo una mezz'ora di lotta; a questo punto gli scioani si divisero in due colonne: una prosegu\u00ec verso il Bellah per aggirare il fianco della brigata Arimondi, rimasto scoperto, l'altro pieg\u00f2 a sinistra per colpire il fianco e il retro della brigata Dabormida, ora isolata.\nIgnaro del disastro in cui era incappato il resto dell'armata, Dabormida continu\u00f2 a combattere nel vallone, pressato su tre lati da masse di nemici sempre pi\u00f9 numerose; solo nel primo pomeriggio, resosi conto della situazione, ordin\u00f2 ai reparti di ripiegare verso il monte Erar, in fondo al vallone. Il ripiegamento avvenne con ordine, ma l'intervento della cavalleria oromo, reparto scelto dell'esercito del negus, provoc\u00f2 forti perdite tra gli italiani. Lo stesso Dabormida cadde in questa fase, anche se le circostanze della sua morte non sono chiare: la versione pi\u00f9 accreditata sostiene che il generale cadde ucciso da una pallottola mentre stava tentando di riorganizzare le truppe; un'altra versione sostiene invece che Dabormida mor\u00ec dopo la battaglia a causa delle ferite riportate. Il corpo del generale non venne mai ritrovato.\nLa resistenza italiana al monte Erar prima e al monte Esciasci\u00f2 poi continu\u00f2 per tutto il pomeriggio; solo a sera i superstiti della colonna Dabormida, ora guidati dal colonnello Ragni, iniziarono la ritirata dirigendosi verso il colle di Zal\u00e0. La presenza di grossi reparti nemici costrinse gli italiani a dividersi in due colonne pi\u00f9 piccole: una, guidata da Ragni, si diresse verso il vecchio campo italiano a Sauri\u00e0 e prosegu\u00ec verso Mai Maret per poi dirigere verso Adi Cai\u00e8; l'altra, condotta dal capitano Pavesi, risal\u00ec il vallone di Ieh\u00e0, a nord di Esciasci\u00f2, per poi raggiungere Adi Ugr\u00ec.\nConseguenze.\nNon vi \u00e8 concordanza tra le varie fonti sul numero preciso delle perdite subite dagli italiani nella battaglia: lo storico Harold G. Marcus stima morti ( italiani e ascari), feriti e prigionieri; Richard Pankhurst parla invece di morti certi (261 ufficiali e soldati italiani, ascari), 945 morti probabili e feriti. Altre stime parlano di circa morti (compresi due generali, Arimondi e Dabormida), feriti e prigionieri (compreso il generale Albertone); a questi si aggiungeva la perdita di tutta l'artiglieria e di fucili, come pure della maggior parte dei trasporti. I prigionieri italiani, incluso il generale Albertone, vennero trattati relativamente bene in ragione delle circostanze del momento, malgrado 200 circa di essi morissero per le ferite nel corso della prigionia. Tuttavia 800 ascari catturati, considerati traditori dagli etiopici, ricevettero come punizione l'amputazione della mano destra e del piede sinistro, onde renderli inabili a qualsiasi attivit\u00e0 militare. Fu chiamato da Roma Ernesto Invernizzi, titolare di una ditta di strumenti medico-chirurgici, che arriv\u00f2 ad Asmara con i suoi tecnici e con il materiale idoneo per fabbricare protesi per riabilitare gli Ascari alla deambulazione. Non c'\u00e8 alcuna seria prova che alcuni italiani fossero evirati, e le voci sono forse da ricollegare alla confusione generata dal trattamento subito dagli ascari prigionieri. Controverse sono anche le stime delle perdite etiopiche, che si aggirano tra i e i morti e tra gli e feriti.\nDenis Mack Smith nota, nella sua Storia d'Italia dal 1861 al 1997, che l'Italia ebbe pi\u00f9 morti alla battaglia di Adua, che in tutte le precedenti guerre del Risorgimento messe insieme.\nLa notizia del disastro raggiunse l'Italia alle 9:00 del 2 marzo, quando Baratieri telegraf\u00f2 a Crispi da Adi Cai\u00e8, in sostanza addossando le responsabilit\u00e0 della disfatta alla vilt\u00e0 dei suoi soldati. La notizia del disastro provoc\u00f2 grosse manifestazioni e proteste di piazza contro la politica coloniale del governo; il 5 marzo Crispi rassegn\u00f2 le dimissioni da Presidente del Consiglio, e il suo governo venne sostituito dal governo di Rudin\u00ec II. I pochi reparti italiani rimasti intatti ripiegarono in Eritrea tra il 2 e il 3 marzo, tranne la guarnigione di Adigrat (dove si erano rifugiati molti dei feriti italiani), che rimase al suo posto e venne assediata dagli etiopici. Il 4 marzo Baldissera giunse nella colonia, rilevando dal comando Baratieri il giorno seguente. Rientrato in Italia, Baratieri venne imputato da una corte marziale di aver preparato un piano d'attacco \"ingiustificabile\" e di aver abbandonato le sue truppe sul terreno; fu assolto da queste accuse con una discussa sentenza, nella quale comunque fu descritto dai giudici come \"del tutto inadatto\" per il comando, e la sua carriera militare ebbe di fatto fine.\nA parte pochi reparti di cavalieri, il grosso dell'esercito etiopico non insegu\u00ec gli italiani sconfitti; solo tra il 3 e il 4 marzo le truppe di ras Mangasci\u00e0 avanzarono fino al vecchio campo italiano di Sauri\u00e0, mentre il degiacc Area si spinse fino al fiume Mareb. L'esercito etiopico era gravemente indebolito dalle perdite subite in battaglia, dalle malattie e dalla penuria di viveri, perci\u00f2 Menelik ordin\u00f2 di ripiegare su Addis Abeba, lasciando nel Tigr\u00e8 solo pochi reparti al comando di ras Alula e ras Mangasci\u00e0. La guerra si trascin\u00f2 stancamente fino ad ottobre, quando, dopo un lungo negoziato, venne firmata la pace di Addis Abeba: l'Italia conservava la colonia Eritrea, ma abrog\u00f2 il trattato di Uccialli e riconobbe la piena indipendenza dell'Etiopia; i prigionieri italiani di Adua vennero liberati in cambio del pagamento di una somma di 4 milioni di lire.\nNel conflitto perse la vita tra gli altri Luigi Bocconi, figlio di Ferdinando Bocconi fondatore dell'Universit\u00e0 commerciale Luigi Bocconi, che la chiam\u00f2 cos\u00ec proprio in onore del figlio scomparso nel corso della battaglia.\nTra i caduti il capitano Pietro Cella, nato a Bardi (Parma) nel 1851, fu la prima medaglia d'oro al valor militare del corpo degli alpini.\nCadde ad Adua anche Eduardo Bianchini, capitano di artiglieria nello schieramento comandato da Albertone, e figlio dell'economista e Ministro dell'Interno del Regno delle Due Sicilie Ludovico. Bianchini fu decorato con la medaglia d'oro al Valor Militare per aver resistito fino alla morte al comando della propria batteria, consentendo cos\u00ec ai resti della propria brigata di ritirarsi.\nLa sconfitta fu anche uno schiaffo morale: dimostrava infatti che gli eserciti europei in Africa non erano invincibili e divenne un simbolo della lotta al colonialismo. Vi era stato, invero, il precedente della battaglia di Isandlwana dove nel 1879 un reggimento britannico era stato travolto da forze zulu, ma in quel caso la sconfitta, oltre ad essere stata di entit\u00e0 molto minore in termini di perdite, era stata riscattata da successive vittorie e la guerra era stata infine persa dagli Zulu."}
{"id": "626420", "revid": "1632387", "url": "https://it.wikipedia.org/wiki?curid=626420", "title": "Scrittura carolina", "text": "La minuscola carolina o scrittura di cancelleria \u00e8 uno stile di scrittura creato durante la rinascita carolingia avvenuta sotto il regno di Carlo Magno nei secoli VIII e IX. Venne a sostituire il particolarismo grafico dei secoli VII e VIII. \u00c8 una delle formalizzazioni delle scritture semicorsive.\nDescrizione.\nFu messa a punto per la prima volta dai monaci benedettini di Corbie (circa 150 km a nord di Parigi), i quali trasformarono la minuscola corsiva, allora usata dai copisti in varie versioni regionali, in una nuova scrittura caratterizzata da una forma regolare delle singole lettere e dall'eliminazione delle legature e delle abbreviazioni, facilitando la lettura. Fu adottata dapprima nei grandi monasteri per la trascrizione delle sacre scritture, poi fu insegnata nelle scuole vescovili e monastiche e quindi venne utilizzata dalle pubbliche amministrazioni per la redazione degli atti ufficiali.\nLa grafica risultava elegante e la forma dei caratteri pi\u00f9 accurata. Una delle differenze principali rispetto alla minuscola corsiva furono le lettere \"a\" e \"t\": vennero semplificate per poterle distinguere in maniera pi\u00f9 semplice. La minuscola carolina riscontr\u00f2 un rapido successo poich\u00e9 facilit\u00f2 la trascrizione di testi classici agli amanuensi, semplific\u00f2 notevolmente la comunicazione internazionale e diede una nuova spinta alla rinascita e alla diffusione della cultura classica nei secoli altomedievali.\nInoltre, venne utilizzato per la prima volta il vero e proprio punto interrogativo: \"?\". I copisti, per indicare le domande, all'inizio usavano scrivere alla fine delle frasi la sigla \"qo\", che stava per \"quaestio\" (\"domanda\" in latino). Per evitare di confondere questa sigla con altre, cominciarono a scrivere l'una sull'altra le due lettere che la componevano, e a stilizzarle, mutando la \"q\" in un ricciolo e la \"o\" in un punto, dando cos\u00ec vita al punto interrogativo.\nNel corso del basso medioevo fu affiancata da altri due tipi di scrittura, la scrittura notarile e la scrittura corsiva, rimanendo in uso solamente per i libri. La minuscola carolina cadde poi in disuso.\nVenne ripresa dai primi umanisti del Tre-Quattrocento come Coluccio Salutati e Poggio Bracciolini: essi ritennero che fosse la scrittura degli antichi romani. Fece cos\u00ec da base della minuscola umanistica rotonda, che a sua volta fu il modello dei primi caratteri da stampa, che si sono poi evoluti fino ai caratteri usati al giorno d'oggi."}
{"id": "626423", "revid": "2081108", "url": "https://it.wikipedia.org/wiki?curid=626423", "title": "Bondola", "text": ""}
{"id": "626424", "revid": "36426", "url": "https://it.wikipedia.org/wiki?curid=626424", "title": "Scrittura di cancelleria", "text": ""}
{"id": "626425", "revid": "74801", "url": "https://it.wikipedia.org/wiki?curid=626425", "title": "Charles Claude Flahaut de La Billarderie", "text": "Biografia.\nFiglio di Charles C\u00e9sar Flahaut de la Billarderie, marchese della Billarderie, fratello di Charles Fran\u00e7ois Flahaut de la Billarderie (1726-1793), sotto Luigi XV, il conte d'Angiviller inizi\u00f2 una brillante carriera militare che lo port\u00f2 sino al grado di maresciallo di campo.\nAmico personale di Luigi XVI, all'avvento al trono di quest'ultimo nel 1774, fu nominato direttore generale dei B\u00e2timents, Arts, Jardins et Manufactures de France mostrando energia e discernimento. Incoraggi\u00f2 il neoclassicismo e fu uno dei principali introduttori dello \"style \u00e0 l'antique\" in Francia, non esitando a ordinare a Jacques-Louis David, nel 1784, \"Le Serment des Horaces\".\nAppassionato d'urbanistica, applic\u00f2 i principi dell'allineamento delle antiche citt\u00e0 a Versailles con il quartiere di Clagny, costituito da isolati molto regolari intorno ai \"boulevard du Roi\" e \"della Reine\". Per il nuovo Teatro Francese\n(l'attuale Teatro dell'Od\u00e9on), sostenne il progetto di teatro a forma di tempio greco degli architetti Marie-Joseph Peyre e Charles De Wailly.\nSi sforz\u00f2 di rinnovare la pittura storica comandando a dei pittori come Nicolas Brenet o Fran\u00e7ois Vincent grandi composizioni che esaltassero le glorie nazionali come \"Henri IV faisant entrer des vivres dans Paris\" (dipinto da Vincent, 1783, Museo del Louvre). Nello stesso modo, tra il 1776 e il 1787, ordin\u00f2 un'importante serie di sculture di grandi dimensioni dei grandi uomini francesi ai principali scultori del tempo: Jean-Antoine Houdon, Augustin Pajou, Louis-Simon Boizot, Jean Joseph Foucou, F\u00e9lix Lecomte ecc..\nVicino agli ambienti filosofici, aiut\u00f2 \"madame\" Necker a costituire il suo salotto letterario inviandole per assisterla la sua amica la baronne de Marchais, che egli spos\u00f2 nel 1781.\nDopo la chiusura della galerie du Luxembourg nel 1779, il conte d'Angiviller decise di utilizzare la grande galleria del Louvre per esporre i quadri della collezione reale cos\u00ec come le opere che saranno acquistate appositamente. Affid\u00f2 all'architetto Jacques-Germain Soufflot il progetto che prefigurava il museo del Louvre e che non pot\u00e9 essere realizzato prima della Rivoluzione francese. Si ebbe giusto il tempo di distruggere la volta incompiuta di Nicolas Poussin, per il pericolo che presentava in caso d'incendio.\nIn compenso, d'Angiviller pot\u00e9 condurre un'ambiziosa politica di acquisizioni in questa prospettiva, fino a che le necessit\u00e0 della guerra d'indipendenza americana prosciugarono i fondi: acquist\u00f2 i principali capolavori europei che apparvero sul mercato, ma anche tele di minor importanza, cercando di colmare le lacune delle scuole nazionali di collezioni reali, non senza promuovere gli artisti francesi. Intraprese ugualmente un vasto programma di restauro delle collezioni.\nAppassionato d'arte e di scienza, costitu\u00ec un superbo gabinetto di mineralogia, che leg\u00f2 nel 1781 al Jardin des Plantes.\nAccusato di dilapidare i denari pubblici, emigr\u00f2 nel 1790 e termin\u00f2 la sua vita in un convento in Germania nel 1809."}
{"id": "626426", "revid": "1718925", "url": "https://it.wikipedia.org/wiki?curid=626426", "title": "Voyager Golden Record", "text": "Il Voyager Golden Record \u00e8 un disco per grammofono inserito nelle due sonde spaziali del programma Voyager, lanciato nel 1977, contenente suoni e immagini selezionate al fine di portare le diverse variet\u00e0 di vita e cultura della Terra. \u00c8 concepito per qualunque forma di vita extraterrestre o per la specie umana del futuro che lo possa trovare. La sonda Voyager impiegher\u00e0 anni per arrivare nelle vicinanze di un'altra stella.\nLe probabilit\u00e0 che venga trovato da qualcuno sono estremamente remote in rapporto alla vastit\u00e0 dello spazio interstellare. Un suo possibile ritrovamento ad opera di una forma di vita aliena potr\u00e0 avvenire soltanto in un futuro molto lontano. Il suo lancio \u00e8 infatti visto pi\u00f9 che altro come qualcosa di simbolico che non un tentativo reale di comunicare con forme di vita extraterrestri.\nI precedenti tentativi.\nAl 2010 le sonde Voyager sono due dei quattro artefatti prodotti dall'umanit\u00e0 usciti dal Sistema solare. Gli altri due sono le sonde Pioneer 10 e Pioneer 11, appartenenti all'omonimo Programma Pioneer, e lanciate rispettivamente nel 1972 e nel 1973. Ogni sonda Pioneer possiede una placca metallica che identifica il loro luogo e il loro tempo d'origine, per beneficiare altri viaggiatori spaziali che potranno ritrovare le placche in un lontano futuro.\nCon il tentativo Voyager invece, la NASA ha voluto anche inserire un messaggio onnicomprensivo a bordo di Voyager 1 e Voyager 2, una sorta di capsula temporale con l'intenzione di comunicare la storia del nostro mondo ad eventuali forme di vita extraterrestri.\nIl contenuto.\nIl contenuto del disco venne selezionato per la NASA da una commissione guidata da Carl Sagan della Cornell University. Il dottor Sagan e la commissione misero insieme una variet\u00e0 di 115 immagini e un gran numero di suoni naturali, come quelli prodotti dalle onde, dal vento, dai tuoni e suoni prodotti da animali, come il canto degli uccelli e quello delle balene. Con questi venne inserita una selezione musicale proveniente da diverse culture e diverse epoche, oltre ai saluti di abitanti della Terra in 55 lingue diverse e la riproduzione del messaggio del presidente degli Stati Uniti d'America Jimmy Carter e del Segretario generale delle Nazioni Unite Kurt Waldheim.\nDopo le critiche ricevute dalla NASA sull'inserimento nelle placche del programma Pioneer dell'immagine di un corpo maschile e uno femminile nudi, l'agenzia spaziale non permise a Sagan di inserire immagini di uomini e donne nudi.\nI saluti nelle diverse lingue iniziano con l'accadico, lingua diffusa nel Vicino Oriente a partire dal III millennio a.C., e finiscono con la Lingua wu, parlata attualmente in Cina.\nSeguono le 55 lingue incluse nel Golden Record:\nLista dei saluti registrati:\nSegue la sezione di suoni della Terra, comprendente una sezione di circa 90 minuti di musica proveniente da differenti culture e da varie parti del mondo. La sezione include:\nGalleria d'immagini.\nSelezione di immagini provenienti dal Voyager Golden Record\nIl viaggio.\nLa Voyager 1 \u00e8 stata lanciata nel 1977, passando l'orbita di Plutone nel 1990, e lasciando il sistema solare (cio\u00e8 passando il limite oltre il quale il vento solare si \"ferma\" contro il mezzo interstellare) nel novembre 2004. Adesso \u00e8 in viaggio nello spazio interstellare. Tra circa 40.000 anni Voyager 1 e Voyager 2 dovrebbero arrivare ad essere a circa 1.7 anni luce da due diverse stelle: Voyager 1 sar\u00e0 in prossimit\u00e0 di AC+79\u00a03888, una stella appartenente a Ursa Minor; Voyager 2 sar\u00e0 nelle vicinanze della stella Ross 248, localizzata in Andromeda.\nNel maggio 2005, Voyager 1 era a 13,9 miliardi di km (8,7 miliardi di miglia) dal Sole e viaggiava ad una velocit\u00e0 di 3,6 UA all'anno, mentre Voyager 2 era a circa 10,5 miliardi di km (6,5 miliardi di miglia) dal sole e viaggiava a 3.3\u00a0UA all'anno.\nCome Carl Sagan ha notato, \"La navicella potr\u00e0 essere trovata e la registrazione visualizzata solo se esistono civilt\u00e0 avanzate che viaggiano nello spazio interstellare. Ma il lancio di questa bottiglia nell'oceano cosmico \u00e8 un messaggio di grande speranza circa la vita su questo pianeta\".\nMateriali.\nIl disco \u00e8 in rame placcato d\u2019oro, 30 cm di diametro. La copertura del disco \u00e8 in alluminio, elettro-placcato con un campione dell'isotopo di uranio-238 (il cui tempo di dimezzamento \u00e8 di 4.468 miliardi di anni) per consentire ad un'eventuale civilt\u00e0 che lo recuperi di determinarne l'et\u00e0 misurando (attraverso, per esempio, uno spettrometro di massa) la frazione di uranio rimanente.\nIscrizione.\nSulla superficie del disco \u00e8 stata incisa a mano l\u2019iscrizione \"\"To the makers of music \u2013 all worlds, all times\",\" effettuata su un'area tra l\u2019etichetta e la superficie riproducibile. Non essendo l\u2019iscrizione compresa nel progetto, inizialmente il disco iscritto era stato respinto per essere rimpiazzato con un disco bianco, Sagan convinse dopo l\u2019amministrazione ad includere il disco cos\u00ec com\u2019\u00e8.\nTrasposizioni del disco sui media.\nMolte delle immagini usate nella registrazione (riprodotte in bianco e nero), con le informazioni riguardanti la loro compilazione, possono essere trovate nel libro del 1978 \"Rumori della Terra: il Disco del viaggio interstellare Voyager\" di Carl Sagan, Frank Drake, Ann Druyan, Timothy Ferris, Jon Lomberg e Linda Salzman. Una versione in CD-ROM venne commercializzata dalla Warner New Media nel 1992. Entrambe le versioni sono fuori commercio, ma l'edizione cartacea del 1978 pu\u00f2 essere reperita presso molte biblioteche pubbliche.\nNel luglio 1983 la BBC Radio 4 produsse un documentario di 45 minuti, \"Musica da un piccolo pianeta\", nel quale Sagan e Druyan spiegarono il processo di selezione della musica per il disco.\nInclusa nella parte audio de \"I suoni della terra\" vi \u00e8 una traccia contenente il messaggio \"Per aspera ad astra\" in Codice Morse."}
{"id": "626427", "revid": "767487", "url": "https://it.wikipedia.org/wiki?curid=626427", "title": "Michele Fini", "text": "Carriera.\nCalciatore.\nHa militato in: Torres (Serie C2 1993-1995), (Serie B e Serie C1 1995-1998), (Serie A e Serie B 1997-1999), Cosenza (Serie B 1998-1999), (Serie B 1999-2000), (Serie C1 2000-2001), (Serie B e Serie C1 2001-2004) e (Serie A e Serie B dal 2004 al 2007).\nHa esordito in Serie A il 26 settembre 1998 nell'incontro Udinese-Salernitana (2-0).\nNella stagione 2001-2002 ha giocato a Catania in Serie C1, realizzando il gol decisivo per la promozione in Serie B della squadra etnea nell'andata della finale dei playoff contro il Taranto (1-0). Con la squadra siciliana ha continuato a giocare fino alla stagione 2003-2004 in serie B. Successivamente \u00e8 passato all'Ascoli, con cui nel 2004-2005 ha conquistato una promozione a tavolino nella massima serie.\nNell'estate del 2007, a contratto scaduto con l', si \u00e8 trasferito al Cagliari, dove ha ritrovato il tecnico Marco Giampaolo, che lo aveva allenato nel club bianconero. Nel campionato 2008-2009 Fini \u00e8 stato l'assist-man pi\u00f9 efficace del campionato di Serie A, con 13 assist vincenti, di cui uno per Acquafresca sul campo dell', capolista del campionato.\nIl 10 luglio 2009 si \u00e8 trasferito al , con cui ha firmato un contratto biennale. A causa di alcune scelte tecniche ha giocato poche partite, finendo poi per essere messo fuori rosa. Il 6 settembre 2011 il presidente del Porto Torres ha ufficializzato l'acquisto del centrocampista, che nella stagione 2011-2012 \u00e8 stato a disposizione del mister Gianluca Hervatin.\nAllenatore.\nRitiratosi dal calcio giocato, il 3 luglio 2014 \u00e8 stato presentato alla stampa come vice di Diego L\u00f2pez sulla panchina del Bologna. Il 4 maggio 2015 ha lasciato la panchina rossobl\u00f9 dopo l'esonero dell'allenatore.\nNel gennaio 2017 \u00e8 tornato a far parte dello staff del tecnico uruguaiano al Palermo. Dal 18 ottobre 2017 \u00e8 sempre vice-allenatore di Lopez al Cagliari. Lascia il posto il 7 giugno seguente, quando la societ\u00e0 decide il nuovo staff tecnico. Nel 2018-19 segue Lopez al Penarol e nel 2020 in due differenti momenti, al Brescia."}
{"id": "626444", "revid": "2028880", "url": "https://it.wikipedia.org/wiki?curid=626444", "title": "Daniele Galloppa", "text": "Caratteristiche tecniche.\nInterno di centrocampo, in grado di svolgere entrambe le fasi di gioco. Mancino di piede, si distingue per tecnica, grinta e visione di gioco. In passato \u00e8 stato utilizzato nel ruolo di esterno alto.\nLa sua carriera \u00e8 stata spesso costellata da infortuni.\nCarriera.\nClub.\nInizia a giocare a calcio all'et\u00e0 di 5 anni nel Tor d\u00e9 Cenci, quartiere dove abitava da piccolo con i genitori. A nove anni viene tesserato dalla Roma.\nIl 9 luglio 2004 passa in prestito alla Triestina, in Serie B. Esordisce tra i professionisti il 2 ottobre 2004 in -Triestina (1-2), subentrando al 61' al posto di Marco Rigoni. Conclude l'annata con 24 presenze.\nIl 25 luglio 2005 le due societ\u00e0 si accordano per il rinnovo del prestito. Mette a segno la sua prima rete in carriera il 29 aprile 2006 contro il Crotone.\nIl 17 agosto 2006 passa in prestito con diritto di riscatto all'. Esordisce in Serie A il 17 settembre 2006 contro il , subentrando al 27' della ripresa al posto di Fabio Pecchia.\nIl 30 gennaio 2007 passa in prestito al . Il 6 luglio le due societ\u00e0 si accordano per la cessione in compropriet\u00e0 del giocatore. Mette a segno la sua prima rete in massima serie il 7 ottobre 2007 in Siena-Empoli (3-0). Il 26 giugno 2008 la compropriet\u00e0 viene risolta a favore della societ\u00e0 toscana.\nIl 26 giugno 2009 passa in compropriet\u00e0 . Esordisce con i ducali il 23 agosto contro l'Udinese (2-2 il finale). Viene sostituito al 70' da Zenoni. Il 25 giugno 2010 le due societ\u00e0 si accordano per il rinnovo della compartecipazione.\nIl 10 agosto 2010 rimedia un trauma distorsivo al ginocchio sinistro nel corso dell'amichevole precampionato disputata contro lo Shakhtar Donetsk. Torna in campo il 22 gennaio 2011 in Parma-Catania (2-0), rilevando Crespo al 43' della ripresa.\nIl 21 ottobre 2012 in Parma-Sampdoria \u00e8 costretto a lasciare il terreno di gioco in anticipo per infortunio. Gli esami nei giorni successivi rilevano una lesione al legamento crociato anteriore del ginocchio sinistro, lo stesso operato in precedenza. Ripresosi dall'infortunio, prende parte alla preparazione atletica insieme al resto della squadra.\nIl 31 luglio si procura la lesione del legamento crociato anteriore del ginocchio destro durante un'amichevole con il Marsiglia. Viene operato il 19 agosto.\nRimasto senza contratto a causa del fallimento della societ\u00e0 ducale, l'8 settembre 2015 viene tesserato a parametro zero dal legandosi ai gialloblu per mezzo di un contratto annuale con opzione per il secondo anno.\nIl 7 febbraio 2016 subisce l'ennesimo - il quarto in cinque stagioni - infortunio, rompendosi il legamento crociato anteriore del ginocchio destro.\nRimasto senza contratto, ad inizio 2016 si allena da svincolato con la prima squadra della . Nel 2017 viene prestato alla Carrarese.\nNazionale.\nHa giocato per tutte le selezioni giovanili azzurre. Il 5 giugno 2005 Paolo Berrettini lo inserisce nella lista dei convocati che prenderanno parte al Mondiale Under-20, disputato in Olanda.\nIl 7 ottobre 2005 esordisce con l'Under-21 in occasione della sfida vinta 1-0 contro la Slovenia, partita valida per le qualificazioni agli Europei Under-21 2006. Nel 2008 vince il Torneo di Tolone con la selezione olimpica.\nIl 6 giugno 2009 - a 24 anni - esordisce con la Nazionale maggiore, subentrando al 29' della ripresa al posto di Gaetano D'Agostino nel corso dell'amichevole disputata a Pisa contro Irlanda del Nord. Il 18 novembre ottiene la sua seconda presenza contro la Svezia.\nAllenatore.\nUna volta appesi gli scarpini al muro nel 2018, inizia la carriera da allenatore sulla panchina del Santarcangelo, neo-retrocesso dalla Serie C. Durante la sua avventura in Serie D, la sua squadra arriva terzultima in classifica in Serie D nel girone F, retrocedendo dopo aver perso i play-out contro l'Avezzano. Nel settembre del 2019 ottiene la licenza di allenatore UEFA A dopo aver frequentato il corso di Coverciano.\nNella stagione 2019/20 allena l\u2019Under-17 della Vis Pesaro e l\u2019anno seguente passa all\u2019Under-16 della Fiorentina.\nStatistiche.\nPresenze e reti nei club.\n\"Statistiche aggiornate al 6 maggio 2017.\"\nStatistiche da allenatore.\n\"Statistiche aggiornate al 12 maggio 2018.\""}
{"id": "626445", "revid": "15756", "url": "https://it.wikipedia.org/wiki?curid=626445", "title": "Storia dell'automobilismo (1896)", "text": "Dopo che gli anni pionieristici avevano visto competizioni soprattutto negli Stati Uniti d'America e in Francia, che l'anno 1895 aveva visto anche la prima competizione sul territorio italiano, la storia dell'automobilismo nel 1896 registra un sempre pi\u00f9 largo consenso alle competizioni anche nelle altre nazioni europee.\nApprofondimenti.\nSi moltiplicano i Club automobilistici.\nIl Motor Car Club in Gran Bretagna.\nLa costituzione, nel novembre del 1895, dell'Automobile Club de France, fa sentire i suoi effetti anche nel resto d'Europa. Nel gennaio 1896 infatti nascono il Motor Car Club (Gran Bretagna) e l'Automobile Club del Belgio. Il Motor Car Club ha sede a Londra e viene registrata come \u201csociet\u00e0 a responsabilit\u00e0 limitata\u201d, avente lo scopo statutario di favorire lo sviluppo complessivo della locomozione automobilistica e di operare per ottenere modifiche legislative atte a liberalizzare la circolazione dei veicoli a motore, ancora regolata da norme arcaiche. Presidente del Motor Car Club \u00e8 nominato Harry J. Laxson.\nL'Automobile Club del Belgio.\nL'Automobile Club del Belgio viene fondato, nel gennaio 1896, in quel di Bruxelles, sotto l'alta protezione di un Comitato composto da nove personaggi di spicco: il Conte Fran\u00e7ois van der Straten-Ponthoz (Presidente della Societ\u00e0 centrale di agricoltori del Belgio), il Generale Conte Adrien d'Oultremont, il Visconte Albert de Conghe, il Barone Eug\u00e8ne de Mevius (Consigliere provinciale), Gustave de Savoye, L\u00e9on-Lambert de Rothschild, Charles Buls (Borgomastro di Bruxelles), Maggiore Cavaliere Gaston Hynderick e Conte Leopold van den Steen de Jehay. Gli scopi che il Club si prefigge sono analoghi a quelli dell'Automobile Club de France: organizzare corse, concorsi, esposizioni, conferenze, congressi, ecc. e di procurare ai suoi membri privilegi, riduzioni e, in una parola, tutti i vantaggi che la qualifica di membri dell'Automobile Club potr\u00e0 far loro ottenere.\nPresidente viene nominato il Conte Francois Van Der Straten-Ponthoz, mentre Primo segretario \u00e8 il Conte Fernand De Villegas de Saint Pierre.\nUn ghiotto annuncio.\nLe prime ghiotte notizie prettamente sportive di questo 1896 arrivano, manco a dirlo, dalla Francia: in febbraio, l'A.C. de France\u00a0\u2013 che gi\u00e0 ha superato il bel traguardo dei 500 membri aderenti\u00a0\u2013 preannuncia l'intenzione di organizzare, per l'estate, una grande corsa di 1.700 chilometri da Paris a Marseille e ritorno, da disputarsi a tappe di 150/200 chilometri al giorno. Dalla Commissione all'uopo costituita, trapelano alcune delle principali norme del regolamento che regger\u00e0 la manifestazione: le automobili saranno divise in due serie, una per le vetture a due o quattro posti, l'altra per le vetture e pi\u00f9 di quattro posti, alla gara saranno ammessi i bicicli ed i tricicli, mentre il monte-premi sar\u00e0 frutto di sottoscrizione.\nLe due gare di Bordeaux.\nIl mondo automobilistico francese, nell'attesa di conoscere maggiori dettagli circa la grande corsa Paris-Marseille-Paris, ha di che consolarsi grazie a due corse che vengono indette a Bordeaux nel giro di un mese, tra la fine di aprile e quella di maggio.\nBordeaux-Langon.\nLa prima \u00e8 indetta dal \u201dComitato delle corse automobilistiche di Bordeaux\u201d per domenica 26 aprile: la prova, lungo i 48 chilometri da Bordeaux a Langon, \u00e8 riservata ai proprietari di automobili residenti a Bordeaux e dintorni.\nAlle 7 e mezza del mattino, il Boulevard de Talence, dove si trova la linea di partenza, nereggia di pubblico: la stragrande maggioranza di spettatori giunge sul posto a piedi o in bicicletta, anche se non manca qualcuno che coglie l'occasione per sfoggiare la propria automobile. Nel frattempo giungono i concorrenti, sette in tutto. Alle 8 precise viene dato il segnale di partenza alle sette macchine, che partono praticamente tutte assieme.\nLa testa viene presa immediatamente dalla Panhard &amp; Levassor di Marly, inseguita da quella di Laffitte; a seguire, pi\u00f9 staccati. Juhel-Renoy (Panhard &amp; Levassor), Ollivier (Peugeot), Bord (Peugeot) e Legendre (Panhard &amp; Levassor). A circa 23 chilometri dalla partenza\u00a0\u2013 quindi in pratica a met\u00e0 percorso\u00a0\u2013 Bord, ritardato nelle fasi iniziali da noie alla carburazione, raggiunge e sorpassa Ollivier e Laffitte (che \u00e8 a sua volta in difficolt\u00e0 per capricci dell'accensione) e si getta all'inseguimento di Marly. Scatenato, Bord raggiunge anche Marly, lo supera, e giunge a Langon vittorioso.\nDa osservare che a Preignac, Marly, subito dopo aver perso la prima posizione, \u00e8 vittima di un incidente che si risolve peraltro positivamente per il pilota: solo qualche contusione. Oltretutto, malgrado l'incidente, Marly riprender\u00e0 la gara e riuscir\u00e0 a classificarsi al 4\u00ba posto della graduatoria.\nBordeaux-Agen-Bordeaux.\nQuattro settimane dopo, \u00e8 la volta del Touring Club de France, che organizza la sua gara in due tappe (286 chilometri in tutto, da Bordeaux ad Agen e ritorno) domenica 24 e luned\u00ec 25 maggio.\nI punti pi\u00f9 interessanti del regolamento sono quelli che impongono che i veicoli siano mossi esclusivamente da motori a petrolio, che alla guida di ciascun veicolo sia sempre la stessa persona, che i veicoli siano muniti di segnali acustici (trombe od altri congegni). Quanto alle eventuali riparazioni, \u00e8 previsto che si possano effettuare soltanto durante la corsa, ma non durante la sosta al parco chiuso di Agen dove viene allestito il parco chiuso entro il quale dovranno essere ricoverati i veicoli al termine della prima tappa.\nTre le categorie di veicoli previste: le vetture automobili, i motocicli e le misteriose \u201cvetture automobili industriali\u201d (di cui non si trover\u00e0 traccia in gara). Alla partenza si presentano 7 concorrenti: 5 vetture (3 Peugeot e2 Panhard &amp; Levassor) un triciclo De Dion-Bouton ed un biciclo Hildebrand-Wolfmuller.\nIl veicolo che desta il maggiore interesse \u00e8 senza dubbio il triciclo De Dion-Bouton: si tratta di un veicolo, brevettato il 25 ottobre 1894, messo in commercio da pochi mesi. Trattandosi della sua prima uscita in gara, tutti cercano di conoscerne le principali caratteristiche, che sono davvero interessanti (motore a petrolio di 172\u00a0cm\u00b3 erogante circa \u00be di cavallo e ruotante a 1000 giri al minuto, telaio in tubi d'acciaio, ruote a raggi metallici munite di pneumatici Michelin appositamente studiati, peso di soli 75\u00a0kg).\nLe partenze vengono date, dall'Avenue Carnot di Bordeaux, secondo l'ordine determinato dal numero assegnato per la gara, a partire dalle 8:59, di due minuti in due minuti. Fin dalle prime battute, il pi\u00f9 veloce sembra essere Bousquet il quale, con la sua Peugeot, raggiunge quasi subito quella di Duthuron D'Uzeste, partito due minuti prima di lui. Al posto di controllo di Langon, la situazione \u00e8 questa: 1\u00ba Bousquet, con ampio margine sulla Panhard &amp; Levassor di A.Michelin, a sua volta tallonato dal biciclo Hildebrand-Wolfmuller di Lotz. Quarta la Peugeot di Duthuron D'Uzeste.\nFortemente attardato per noie meccaniche alla sua Peugeot \u00e8 invece Bord, il recente vincitore della Bordeaux-Langon, che alla fine sar\u00e0 costretto al ritiro.\nAll'arrivo ad Agen, sede di tappa, la situazione \u00e8 leggermente mutata a causa del forte recupero di Gaillardet con il triciclo De Dion Bouton.\nDopo 143 chilometri di corsa, la situazione di classifica \u00e8 questa:\nLuned\u00ec 25, alle 9 e un quarto, iniziano le partenze per la tappa di ritorno a Bordeaux. I concorrenti ancora in gara, vengono fatti partire, sempre con intervallo di due minuti tra l'uno e l'altro, secondo l'ordine di arrivo della prima tappa, per cui il primo ad avviarsi \u00e8 Bousquet, seguito dagli altri cinque superstiti. Bousquet conduce indisturbato dal primo all'ultimo metro, aggiudicandosi cos\u00ec la corsa, con sensibile vantaggio su tutti gli altri. In questa seconda frazione, comunque, la Panhard di Michelin si conferma al posto d'onore.\nLa classifica finale, compilata per somma dei tempi, vede dunque al primo posto Bousquet su Peugeot con il tempo di 10 ore e 56 minuti (media 26,158\u00a0km/h) ed al secondo A. Michelin su Panhard &amp; Levassor, staccato di un'ora abbondante. Ritirato Lotz col biciclo, per gli altri tre concorrenti che raggiungeranno regolarmente Bordeaux (Duthuron D'Uzeste, Laffitte e Gaillardet) non sar\u00e0 possibile determinare le posizioni di classifica, perch\u00e9 gli organizzatori non comunicheranno i rispettivi tempi complessivi di percorrenza.\nLa manifestazione, che ha avuto un buon successo, si \u00e8 dimostrata interessante anche sotto il profilo tecnico: ben tre vetture (quelle di Bord, Michelin e Laffitte), per esempio, montavano gli pneumatici Michelin, al pari del triciclo De Dion-Bouton. Tre di questi quattro veicoli portavano a termine la prova, mentre il quarto (la Peugeot di Bord) si ritirava per avaria meccanica del tutto indipendente dall'adozione degli pneumatici, che ormai stanno cominciando a diffondersi.\nUn veicolo eccezionale: il triciclo leggero De Dion Bouton.\nBrevettato il 25 ottobre 1894 ma messo in vendita tra la fine del 1895 e l'inizio del 1896, il triciclo De Dion Bouton \u00e8 un veicolo che raggiunger\u00e0 presto una grandissima popolarit\u00e0 (e non solo nel suo paese d'origine, la Francia) e che avr\u00e0 anche parecchi imitatori. Si tratta di un triciclo con motore a petrolio/benzina e telaio in tubi d'acciaio rinforzati. Il serbatoio del carburante (che comprende il carburatore) \u00e8 situato sotto il sellino. Molto interessante il sistema di accensione, di tipo elettrico: una bobina, alimentata da accumulatori, produce la scintilla elettrica necessaria per infiammare la miscela. Il peso del triciclo si aggira attorno ai 75\u00a0kg. La stabilit\u00e0 del veicolo \u00e8 assicurata dal basso centro di gravit\u00e0. Le ruote (a raggi tangenti metallici) sono munite di pneumatici Michelin appositamente studiati. I pedali agiscono solo per la marcia in avanti e la loro azione si disinserisce automaticamente allorch\u00e9 il motore imprime al veicolo una velocit\u00e0 elevata. Il motore \u00e8 monocilindrico a 4 tempi, raffreddato ad aria, ad elevata velocit\u00e0 di rotazione (si parla di un massimo di oltre 1.000 giri al minuto). La potenza massima erogata si colloca attorno ai \u00be di cavallo. La cilindrata \u00e8 di 172\u00a0cm\u00b3 (alesaggio mm 56 e corsa mm 70). Il triciclo \u00e8 munito di un efficace sistema frenante: un freno di tipo normale (ciclistico) sulla ruota anteriore ed un secondo freno agente su un tamburo calettato sull'asse delle ruote posteriori.\nLa Cosmopolitan Race a New York.\nMalgrado la buona volont\u00e0 di qualche intraprendente organizzatore e di uno sparuto gruppo di coraggiosi concorrenti, negli Stati Uniti d'America lo sviluppo della locomozione meccanica, anche sotto l'aspetto agonistico/sportivo, continua a non essere neppure lontanamente paragonabile a quello raggiunto in Europa, e particolarmente in Francia. Questa inferiorit\u00e0, gi\u00e0 manifestatasi l'anno prima, il 1895, in occasione delle corse di Chicago, ha una ennesima conferma il 30 maggio 1896, giorno in cui si disputa a New York, e dintorni, una corsa che si risolve in un fiasco pressoch\u00e9 totale.\nPatrocinata dalla rivista \u201cCosmopolitan\u201d, questa gara conta 28 iscrizioni ma 6 sole partecipazioni effettive. Il percorso, scelto da John Brisbane Walker \u2013 direttore del giornale patrocinatore \u2013 \u00e8 il seguente: dal City Hall Park di New York al Club Ardsley Country di Irvington e ritorno, 60 miglia in tutto. Sabato 30 maggio, festa del Memorial Day, si presentano al punto di partenza 7 vetture, tra le quali la stessa Duryea che si aggiudic\u00f2 la Corsa di Chicago il 28 novembre 1895: quest'ultima \u00e8 costretta a rinunciare alla corsa per una improvvisa avaria, sopravvenuta qualche minuto prima del via, cosicch\u00e9 a mezzogiorno in punto \u2013 ora di inizio \u2013 si avviano, tra due ali di folla curiosa e stupita, soltanto sei vetture. Sono in lizza ben 4 Duryea, 1 Armstrong e 1 Booth-Roger con motore Benz. Il regolamento della manifestazione prevede l'assegnazione di punteggi: 35 punti andranno alla vettura pi\u00f9 veloce, 30 a quella giudicata di pi\u00f9 semplice costruzione, 25 a quella pi\u00f9 comoda e sicura, 10 alla meno costosa. Il monte-premi \u00e8 di 3000 dollari.\nNei primi chilometri di corsa, dovendo attraversare la citt\u00e0, i concorrenti procedono a velocit\u00e0 prudenziale, ma poi lanciano i propri mezzi al massimo. Presto, per\u00f2, si verifica un serio incidente: la vettura di Henry Wells sfugge al controllo del pilota e, sopo aver zigzagato paurosamente, viene a collisione con una bicicletta montata da una donna, tale Evelyn Thomas: la poveretta cade a terra priva di sensi e viene immediatamente soccorsa e trasportata all'ospedale, ove viene ricoverata per le ferite riportate (fra cui la frattura di una gamba). Henry Wells, scosso, abbandona la guida, che cede ad altro pilota. Al posto di controllo di Kingsbridge, prima a transitare, alle 13:05, \u00e8 la Duryea numero 1 di J. Frank Duryea, seguita da un'altra macchina della stessa marca a qualche centinaio di metri: molto pi\u00f9 distanziate giungono, alla spicciolata, le altre vetture.\nUn altro spettacolare incidente, stavolta senza conseguenze per le persone, si ha nella discesa di Yonkers, allorch\u00e9 una macchina perde una ruota in velocit\u00e0, ritirandosi. Com'\u00e8 ovvio, dopo la discesa i concorrenti si trovano a dover affrontare la salita: e sono dolori, in quanto le vetture non riescono proprio a superare il dislivello con i propri mezzi e gli occupanti, volenti o nolenti, sono costretti a lavorare duramente di braccia per spingere i rispettivi veicoli. La localit\u00e0 di Irvington (a met\u00e0 percorso) viene raggiunta dalla prima vettura (una Duryea) alle 15:15, tallonata da una seconda Duryea. Sparite dalla scena la Armstrong, la Booth e due delle quattro Duryea, restano in gara soltanto due vetture (entrambe Duryea) che procedono quasi appaiate. Negli ultimi chilometri, per\u00f2, una delle due vetture superstiti \u00e8 a sua volta costretta al ritiro, cosicch\u00e9 la vittoria non pu\u00f2 che andare al solo concorrente che riesce a portare a compimento l'intero tragitto, J. Frank Duryea, che si arresta al City Hall Park di New York alle 19 e 13, e che intascher\u00e0 l'intero monte premi.\nLe 60 miglia del percorso sono state dunque coperte dal\u2026 \u201cvincitore\u201d in 7 ore e 13 minuti, a poco pi\u00f9 di 13 chilometri orari di media. Pochi giorni dopo, un giornale americano pubblicher\u00e0, a proposito della corsa, alcune rime di sapore umoristico. Questa la traduzione in italiano: \"Sei carrozze senza cavalli, iniziano una corsa, una ruota si stacca da una, e allora ne restano cinque; cinque carrozze senza cavalli corrono ancora, ad una scappa la catena, e allora ne rimangono quattro; quattro carrozze senza cavalli corrono allegramente, una si scontra con una bicicletta, e allora ne restano tre; tra carrozze senza cavalli affrontano una salita, la salita \u00e8 molto dura ed i piloti devono darsi da fare a spingere a braccia, cosicch\u00e9 il percorso da City Hall ad Irvington, per il premio di 3000 dollari, offerto da un giornale, non viene ultimato nel tempo che si sarebbe potuto ottenere se quella salita non ci fosse stata\".\nLa \"Riunione\" di Spa.\nLa corsa \"ad handicap\".\nUn notevole successo di pubblico arride alla \u201cRiunione\u201d di Spa, la prima manifestazione automobilistica di un certo rilievo organizzata in Belgio.\nDal 9 al 12 luglio, pi\u00f9 di 5.000 persone \u2013 tra le quali la Regina Marie-Henriette, la Principessa Clementine e il Principe Albert \u2013 assistono alle varie prove in programma, che vanno dalla sfilata di automobili addobbate di fiori alle prove pi\u00f9 marcatamente agonistiche. L'onore del \u201cprimo evento sportivo automobilistico Belga\u201d va dunque a questa Riunione, grazie anche alla mancata disputa, per mancanza di un sufficiente numero di iscrizioni, di una corsa tra Parigi e Spa che era stata preannunciata nella scorsa primavera. Al \u201cmeeting\u201d di Spa si iscrivono 9 concorrenti, 8 con vetture ed 1 con un triciclo; si tratta di 3 Peugeot (De Zuylen, Duquesne, Laumaill\u00e9), 3 Benz (Craninckx, Faus, Vivinus), 1 Panhard &amp; Levassor (Wierboom), 1 Rossel (Rossel) ed 1 triciclo De Dion Bouton (mezzo di propriet\u00e0 del Barone De Zuylen, ma portato in gara da Albert De Dion).Da segnalare, nei giorni precedenti la \u201criunione\u201d, la bella prestazione del Barone Duquesne e del sig. Laumaill\u00e9, giunti\u00a0\u2013 da Monaco il primo, da Nizza il secondo\u00a0\u2013 alla guida delle rispettive vetture (entrambe di marca Peugeot). E veniamo alla manifestazione \u201cclou\u201d , la gara \u201cad handicap\u201d dell'11 luglio, su un percorso di 12 chilometri, cui partecipano otto concorrenti (all'appello manca Faus con la sua Benz, giunto a Spa in ritardo dopo ver dovuto effettuare una riparazione d'emergenza alla sua vettura, danneggiatasi durante il trasporto ferroviario da Anversa). Dopo alcuni duelli ravvicinati che entusiasmano il pubblico, la vittoria va al francese Laumaill\u00e9 con la Peugeot davanti a Rossel con una vettura recante il suo nome. Il premio speciale per i tricicli \u00e8 assegnato, naturalmente, al solo triciclo presentatosi, quello guidato dal De Dion, che peraltro si distingue realizzando la migliore prestazione in assoluto della giornata (media di 30,879\u00a0km/h).\nIl concorso di dirigibilit\u00e0.\nLa domenica 12 luglio si disputa il concorso di dirigibilit\u00e0, una prova di abilit\u00e0/velocit\u00e0 su un tracciato la cui tortuosit\u00e0 \u00e8 creata artificialmente grazie a paletti mobili posizionati opportunamente (in sostanza, una \"gincana\").\nI concorrenti sono, pi\u00f9 o meno, quelli che il sabato hanno dato vita alla prova di velocit\u00e0 ad handicap.\nAssente il triciclo De Dion-Bouton, anche in questa occasione \u00e8 il Laumaill\u00e9 a primeggiare tra le vetture.\nAssieme ai ciclisti, da Lione a Lagnieu.\nNella prima domenica di agosto si disputa, sul relativamente breve percorso (50 chilometri) che separa Lagnieu da Lione, una singolare corsa di velocit\u00e0: la particolarit\u00e0 risiede nel fatto che alla gara prende parte, assieme alle vetture ed ai tricicli, anche un nutrito numero di biciclette (prive di motore). Dei 140 iscritti, 109 (in stragrande maggioranza ciclisti) si presentano al \u201cvia\u201d, a partire dalle 7 e mezza di mattino. Le partenze vengono date \u201ca gruppi\u201d, distanziati l'un l'altro di 30 secondi. La gara, che in realt\u00e0 non \u00e8 di grande rilievo tecnico od agonistico, \u00e8 appannaggio di Collomb con il suo triciclo De Dion-Bouton, che copre la distanza in 1 ora e 29 minuti con 33,707\u00a0km/h di media oraria. Tra le vetture, la pi\u00f9 veloce \u00e8 la Peugeot di Eldin, che per\u00f2 accusa un ritardo di 14 minuti rispetto al triciclo vittorioso e che non raggiunge i 30\u00a0km/h di media. Purtroppo non sono disponibili i dati relativi alle prestazioni ottenute dai ciclisti, per cui \u00e8 impossibile qualsiasi paragone, che pure poteva rivestire un certo (curioso) interesse.\nCorse all'ippodromo (Providence, Stati Uniti).\nLa serie di corse per \u201cvetture senza cavalli\u201d organizzate negli Stati Uniti d'America al Narraganset Park di Providence (Rhode Island), in concomitanza con la grande fiera annuale \u201cRhode Island State Fair\u201d ottiene, malgrado l'inclemenza del tempo, un grande successo di pubblico.\n\u00c8 la prima volta che, in America, una manifestazione incentrata sul nuovo mezzo di locomozione vede accorrere un numero di spettatori decisamente notevole; molto probabilmente due ne sono le cause: la concomitanza con la Fiera (rinomatissima, essendo stata istituita ben 66 anni prima) e il fatto che tutte le corse sono previste sulla pista ippica, il che consente agli spettatori di seguirne interamente l'andamento. Anche questa volta, tuttavia, il numero dei partecipanti \u00e8 decisamente scarso: soltanto 12 gli iscritti ed 8 i partecipanti. A quanto si dice, 4 concorrenti danno forfait perch\u00e9 spaventati da una clausola del regolamento che impone la realizzazione di una media oraria di almeno 15 miglia (poco pi\u00f9 di 24 chilometri), pena la squalifica.\nIl programma completo delle gare \u2013 cos\u00ec come originariamente previsto dagli organizzatori \u2013 si articola in 5 prove, di 5 miglia ciascuna, una al giorno, dal 7 all'11 settembre: la classifica finale dovrebbe essere stilata non per somma dei tempi ma per somma dei risultati. Delle 8 vetture partecipanti, ben 6 sono di costruzione dei fratelli Duryea mentre le altre due sono dotate di motore elettrico: la Electrobat \u2013 gi\u00e0 nota per aver preso parte alla corsa di Chicago nel 1895 come \u201cMorris &amp; Salom\u201d- ed una nuova unit\u00e0, un \u201cphaeton\u201d a 2 posti fabbricato dalla Riker Electric Motor Company, una Casa con sede a Brooklyn fondata qualche anno prima da Andrew Lawrence Riker e dedita alla costruzione di soli veicoli elettrici.\nLuned\u00ec 7 settembre, conformemente al programma, si disputa la prima prova: gli ufficiali di gara chiamano le vetture alla linea di partenza e assegnano loro il numero di gara. Si presentano 7 concorrenti, 5 con le Duryea e le due vetture elettriche. Ogni vettura ha a bordo il pilota ed un passeggero: tutti i concorrenti, infatti, per rispettare l'articolo del regolamento che impone che ogni veicolo rechi a bordo, oltre al conduttore, un peso di almeno 165 libbre (circa 75\u00a0kg), preferiscono portare con s\u00e9 un amico piuttosto che zavorrare la macchina.\nIl primo allineamento sul traguardo di partenza, evidentemente stabilito per sorteggio, vede in prima posizione la Riker elettrica, in seconda l'altra vettura elettrica, poi tutte le Duryea. Gi\u00e0 prima del segnale di \u201cvia\u201d, il folto pubblico manifesta il proprio entusiasmo dinanzi all'inusitato spettacolo che si presenta ai suoi occhi, con i \u201cveicoli del futuro\u201d che prendono il posto dei cavalli. Sin dal via, le vetture elettriche prendono il largo, inseguite dalle Duryea, capitanate da quella condotta da William Mc.Call. Le Duryea, predisposte per impieghi stradali e quindi dotate di rapporti inadatti alla circostanza, vengono subito distanziate.\nVince dunque la Riker, seconda la Electrobat \u00e8 seconda ad appena 12 secondi, le Duryea seguono assai pi\u00f9 distanziate (la migliore, terza in classifica, accusa un ritardo di quasi 4 minuti). Forse perch\u00e9 questa \u00e8 la prima occasione in cui le vetture corrono su una pista ippica in terra battuta e quindi nessuno ha la necessaria esperienza, le medie orarie ottenute in questa prova d'esordio sono deludenti: 32,151 chilometri orari la Riker elettrica, soli 25,703 la migliore tra le Duryea.\nLa gara del giorno dopo, vede i piloti pi\u00f9 preparati ad affrontare il percorso e le velocit\u00e0 subiscono un certo incremento. Anche in questa corsa sono in campo 7 macchine (5 Duryea e le due elettriche). L'allineamento viene fatto in base al risultato della gara del giorno prima, quindi le due elettriche partono ancora una volta in testa. Rispetto al giorno prima, per\u00f2, le Duryea si dimostrano assai pi\u00f9 competitive e la gara, che risulta assai vivace ed incerta, finisce con la vittoria della solita Riker, seguita stavolta da una Duryea ad appena 8 secondi. Terza la Electrobat, a sua volta staccata di 19 secondi dalla Duryea. Decisamente migliorata la media oraria: dai 32,151 della prima gara si passa infatti ai 36,855 di questa seconda prova. Ancora pi\u00f9 netto il miglioramento ottenuto dalla migliore tra le Duryea, che passa da 25,703 a 36,483.\nMercoled\u00ec 9 e gioved\u00ec 10 settembre una ondata di maltempo si abbatte nella zona: la pioggia cade a torrenti e il vento spira con insolita violenza. Gli organizzatori si vedono costretti ad annullare le corse in programma, con disappunto del pubblico: alcuni lasciano la zona, altri approfittano della pausa forzata per visitare le rimesse dove sono parcheggiate le vetture. Passato il fortunale, venerd\u00ec 11 settembre, nel pomeriggio, si disputa l'ultima manche, cui partecipano tutti e 8 i concorrenti. L'affluenza di spettatori \u00e8 notevole: si calcola una presenza di 50.000 persone, comunque un record.\nDopo la iniziale superiorit\u00e0 delle due macchine elettriche, una delle Duryea riesce a farsi sotto ma, quando sta per superare l'Electrobat, \u00e8 costretta a rallentare per noie alle gomme. La lotta per la vittoria rimane cos\u00ec circoscritta, anche questa volta, alle due macchine con motore elettrico. La sorpresa, caso mai, risiede nel fatto che, negli ultimi metri, la Electrobat riesce ad avere la meglio sulla Riker, battendola per una inezia: un solo secondo. In questa terza corsa la media realizzata risulta ancora superiore: il vincitore ha infatti realizzato ben 42,166\u00a0km/h.\nPer somma di risultati, la vittoria \u00e8 assegnata alla Riker (che \u00e8 stata pilotata da Andrew Lawrence Riker e C.H.Whiting) mentre la seconda posizione va alla Electrobat (conduttori: Henry Morris e Adams) e la terza alla Duryea iscritta dalla Duryea Motor Wagon Company. Il monte premi\u00a0\u2013 fissato in origine in 3000 dollari ma ridotto a 1800 dopo l'annullamento di 2 corse su 5\u00a0\u2013 \u00e8 cos\u00ec ripartito: 1\u00ba premio (900 dollari) alla Riker Electric Company, 2\u00ba (450 dollari) alla Electric Motor Wagon Co. (costruttrice della Electrobat), 3\u00ba (270 dollari) alla Duryea Motor Wagon Co., 4\u00ba (180 dollari) a William M.Ashley and Son (Duryea).\nIn una di queste tre gare, Andrew Lawrence Riker viene cronometrato in 2'13\u201d sulla distanza di 1 miglio, il che corrisponde ad una velocit\u00e0 di km/h 43,561, un valore che ha il sapore del record, trattandosi della pi\u00f9 alta velocit\u00e0 finora realizzata.\nIl successo della manifestazione, dunque, \u00e8 da considerare buono e senza dubbio di gran lunga superiore a quello riscosso dalle precedenti corse per automobili disputatesi in America. In effetti non sono mancati i dissensi: il pubblico ha avuto difficolt\u00e0 per vedere le vetture nelle rimesse, i proprietari di cavalli da corsa si sono lamentati del notevole rumore fatto dalle automobili e, per finire, i partecipanti alla corsa hanno avuto da ridire per la elevatezza della quota di iscrizione (100 dollari) e per una certa imprecisione dei regolamenti.\nDal punto di vista tecnico, tutti sono rimasti sorpresi dalle prestazioni delle vetture con motore elettrico, sul cui successo nessuno, alla vigilia delle corse, avrebbe scommesso alcunch\u00e9. In realt\u00e0 queste corse di breve chilometraggio, che non presentano problemi di autonomia, sembrano fatte apposta per queste silenziose vetture elettriche. Se poi si considera che le Duryea a petrolio non erano assolutamente preparate per questo tipo di corse, la conclusione non pu\u00f2 che essere questa: l'eventuale superiorit\u00e0 delle vetture elettriche su quelle a petrolio \u00e8 ancora tutta da dimostrare. A favore delle vetture elettriche, comunque, va ascritta una maggiore semplicit\u00e0 di funzionamento, la quasi totale assenza di rumore e la non emissione di sgradevoli odori.\nLa Paris-Marseille-Paris.\nPrologo sul percorso Paris-Mantes-Paris.\nIn vista della grande corsa dell'anno, la Paris-Marseille-Paris in programma, in 10 tappe, dal 24 settembre al 3 ottobre, otto tra bicicli e tricicli a motore disputano, domenica 20 settembre, una prova di selezione lungo i 103 chilometri del percorso Paris-Mantes-Paris. Il perch\u00e9 di questa corsa va ricercato nel regolamento della Paris-Marseille-Paris, laddove \u00e8 detto che i motocicli (identificati in pratica nei veicoli di peso fino a Kg 150) devono prendere parte a questa prova preliminare e solo coloro che la portano a termine regolarmente potranno scendere in lizza nella ben pi\u00f9 impegnativa corsa a tappe. Gli otto motocicli che si misurano in questa prova selettiva sono ripartiti in due categorie: la prima, riservata ai motocicli che utilizzano esclusivamente la forza del motore, conta due soli concorrenti (il n\u00b0 31, biciclo Wolfmuller di D'Ofraiville ed il n\u00b0 50, triciclo Hurtu-L\u00e9on Boll\u00e9e di Chauveau) mentre nella seconda, aperta ai motocicli muniti, oltrech\u00e9 del motore, di pedali ausiliari, i concorrenti sono pi\u00f9 numerosi (esattamente 6, tutti alla guida di tricicli De Dion-Bouton). Le partenze vengono date dal Boulevard Maillot di Parigi nella tarda mattinata, ad un motociclo per volta.\nIl maltempo, la salita piuttosto dura di Sur\u00e9snes ed il cattivo stato delle strade ostacolano non poco la marcia degli otto intrepidi, ma, nonostante alcune disavventure, ben 6 riescono a coprire l'intero percorso: tra questi, persino il n\u00b0 50 di Chauveau (vittima di un ribaltamento) ed il triciclo De Dion-Bouton n\u00b0 14 (giunto in forte ritardo perch\u00e9 il suo conduttore \u2013 il Conte Gaston De Chasseloup-Laubat \u2013 \u00e8 stato costretto a compiere quasi tutto il percorso dovendo far affidamento esclusivamente sulla propria forza muscolare (in altri termini, pedalando!) dopo il grippaggio del motore. I ritirati sono due soltanto: il biciclo n\u00b0 31 per noie di pneumatici ed il triciclo De Dion-Bouton n\u00b0 40 di Collomb, per un clamoroso errore di percorso compiuto dal pilota. Delieuvin (triciclo De Dion-Bouton) raggiunge per primo Mantes, con 6 minuti di vantaggio sul secondo (Cl\u00e9re) ma al ritorno, attardato da noie meccaniche, non pu\u00f2 evitare di farsi superare del rimontante Chevalier. La classifica finale vede dunque ai primi quattro posti altrettanti tricicli De Dion-Bouton (nell'ordine: Chevalier, Delieuvin, Cl\u00e9re e Charron) seguiti dal triciclo Hurtu-L\u00e9on Boll\u00e9e di Chauveau (primo ed unico classificato della prima categoria) e, infine, dal triciclo del Conte De Chasseloup-Laubat, della cui \"faticosa\" marcia gi\u00e0 s'\u00e8 detto.\nIl meticoloso regolamento.\n\u00c8 l'Automobile Club de France \u2013 che ancora non ha compiuto un anno di vita \u2013 ad indire la Paris-Marseille-Paris, gara che quindi costituisce il promettente inizio della attivit\u00e0 sportiva del neonato Club. Il regolamento della gara, molto meticoloso, prevede interessanti suddivisioni per categorie (o pi\u00f9 esattamente, seguendo alla lettera la dizione del regolamento, \u201cclassi\u201d) di veicoli. Sono contemplate due classi principali: le vetture ed i motocicli.\nNell'ambito della prima, un gruppo comprende gli autoveicoli capaci di ospitare da un minimo di due ad un massimo di quattro persone, mentre l'altro gruppo comprende quelli dotati di maggiore abitabilit\u00e0. Quanto ai motocicli, vengono classificati separatamente quelli muniti di pedali da quelli che ne sono privi. Infine gli organizzatori, non sapendo come classificare i nuovi tricicli L\u00e9on Boll\u00e9e, prevedono un \u201cgruppo speciale\u201d comprendente tutti i veicoli non rientranti nelle due precedenti classi. Questo, comunque, il testo definitivo ed integrale del Regolamento generale della corsa che conta ben 33 articoli.\nClassificazione:\nArt. 1 I veicoli automobili sono classificati nel modo seguente: Classe A (vetture): si intende per vettura automobile un veicolo azionato da una forza meccanica e recante, almeno, due posti affiancati. La Classe A si divide in due serie, la prima per le vetture a 2, 3 o 4 posti, la seconda per le vetture a pi\u00f9 di 4 posti. Classe B (motocicli): si intende per motociclo un veicolo azionato da un motore meccanico con o senza dispositivo atto ad utilizzare la forza muscolare. Il peso di questi veicoli, a secco (cio\u00e8 senza rifornimenti, quali carbone, acqua, accumulatori, ecc.) \u00e8 limitato a 150\u00a0kg. Anche questa Classe B si divide in due serie, una (prima) per motocicli azionati esclusivamente dal motore e una (seconda) per motocicli misti (a motore meccanico e forza muscolare). Classe C (diversi): questa classe comprende i veicoli automobili non rientranti nelle classi precedenti e potr\u00e0 essere suddivisa in \u201cserie\u201d secondo il numero ed i tipi di veicoli che saranno presentati. \nCondizioni della corsa:\nArt. 2 La corsa si far\u00e0 da Parigi a Marsiglia, andata e ritorno, il 24 settembre 1896 e giorni seguenti, in tappe successive, come dettagliato dall'Art. 14. Una corsa sul percorso Parigi-Mantes e ritorno \u00e8 riservata ai motocicli e avr\u00e0 luogo il 20 settembre. Tutti i motocicli che guadagneranno un premio nella corsa paris-Mantes-Paris, saranno autorizzati ad effettuare il percorso Paris-Marseille-Paris e saranno regolarmente cronometrati.\nArt. 3 I conduttori non potranno essere cambiati che a fine tappa, salvo casi di forza maggiore.\nArt. 4 Il numero dei veicoli non \u00e8 limitato, ma i concorrenti non potranno presentare pi\u00f9 veicoli dello stesso tipo e di dimensioni simili. Eccezione, tuttavia, \u00e8 fatta per la Classe B, nella quale si potranno presentare fino a 5 veicoli.\nArt. 5 Ogni vettura dovr\u00e0 recare, in cifre di 15 centimetri, il suo numero di iscrizione. Questo numero dovr\u00e0 essere riprodotto, in modo visibile, sulle lanterne. Le vetture non potranno portare che il loro numero d'ordine: \u00e8 esclusa pertanto qualsiasi forma di pubblicit\u00e0.\nArt. 6 Ogni veicolo iscritto prima del 1\u00ba settembre 1896 dovr\u00e0 pagare un diritto di iscrizione di franchi 200; i veicoli iscritti dopo tale data pagheranno una somma doppia, cio\u00e8 400 franchi.\nArt. 7 Abolito (prevedeva l'obbligo, per ogni vettura, di ospitare un \u201ccommissario/osservatore\u201d)\nArt. 8 Indipendentemente dai controlli su strada, vi sar\u00e0 ad ogni tappa un controllo locale affidato ai delegati e ai membri dell'Automobile Club e del Touring Club de France, che saranno incaricati di: 1\u00ba prendere i tempi d'arrivo ai controlli, all'ingresso e all'uscita dai parchi di cui all'Art. 17; 2\u00ba sorvegliare i parchi.\nArt. 9 I controlli saranno indicati, giorno e notte, mediante striscioni molto visibili, recanti la dicitura \u201ccontrole\u201d.\nArt. 10 La Commissione \u00e8 il solo giudice circa la classificazione dei veicoli che prenderanno parte alle corse come di tutte le questioni che potessero essere sollevate in proposito.\nPremi \nArt. 11 Le somme provenienti da sottoscrizione pi\u00f9 quelle provenienti dalle quote di iscrizione, dedotte le spese generali d'organizzazione, saranno destinate ai premi dei vincitori della corsa. I premi saranno attribuiti ai concorrenti che avranno effettuato il percorso nel minor tempo, osservando tutte le clausole del presente regolamento. La somma disponibile sar\u00e0 ripartita tra i vincitori di ciascuna serie, tenendo conto del numero dei partenti e dei coefficienti assegnati a ciascuna di esse, vale a dire \u201c3\u201d per la Classe \u201cA\u201d e \u201c1\u201d per la Classe \u201cB\u201d e per la Classe \u201cC\u201d. Il numero dei premi per ciascuna serie sar\u00e0 stabilito tenendo conto del numero dei partenti della serie e della velocit\u00e0 realizzata dai concorrenti, nel modo seguente: 1\u00ba ci sar\u00e0, in principio, in ogni serie, un premio ogni 3 partenti, ovvero: 1 premio per 1, 2 o 3 partenti, 2 premi per 4, 5 o 6 partenti, 3 premi per 7, 8 o 9 partenti e cos\u00ec via di seguito. 2\u00ba il numero dei premi sar\u00e0 aumentato, se del caso, in modo da comprendere tutti i veicoli che avranno realizzato una velocit\u00e0 uguale o superiore a 20\u00a0km/h. Potr\u00e0 essere ridotto in modo da eliminare i veicoli che non avranno realizzato una media di 15\u00a0km/h. Il valore dei premi di ciascuna serie sar\u00e0 stabilito in modo tale che il primo sar\u00e0 doppio del secondo, il secondo doppio del terzo e cos\u00ec via.\nControlli\nArt. 12 All'arrivo di ogni tappa, il conduttore della vettura firmer\u00e0 con il \u201ccontrollore\u201d un verbale d'arrivo indicante: il numero della vettura, l'ora di arrivo, il nome delle persone che si trovano sulla vettura e, se \u00e8 il caso, anche il numero dei sigilli di piombo.\nArt. 13 Gli orari di partenza, di passaggio e di arresto saranno rilevati, al minuto secondo, con orologi regolati secondo l'ora legale (ora riportata dagli orologi esterni delle stazioni ferroviarie). \"Itinerario\"\nArt. 14 Le citt\u00e0 sedi di tappa sono: Auxerre, Digione, Lione, Avignone e Marsiglia (all'andata) e Avignone, Lione, Digione, Sens e Parigi (al ritorno). L'itinerario attraverser\u00e0, all'andata ed al ritorno, le citt\u00e0 seguenti: Melun, Montereau, Sens, Joigny, Auxerre (prima tappa), Avallon, Vitteaux, Sombernon, Digione (seconda tappa), Chalon, M\u00e2con, Villefranche, Neuville, Fontaines, Lione (terza tappa), Vienne, Valence, Mont\u00e9limar, Orange, Avignone (quarta tappa), Orgon, S\u00e9nas, Salon, Aix, Marsiglia (quinta tappa), Aix, Salon, S\u00e9nas, Orgon, Avignone (sesta tappa), Orange, Mont\u00e9limar, Valence, Vienne, Lione (settima tappa), Villefranche, M\u00e2con, Chalon, Digione (ottava tappa), Vitteaux, Avallon, Vermenton, Auxerre, Joigny, Sens (nona tappa), Montereau, Melun, Corbeil.\nRiparazioni\nArt. 15 Ampia libert\u00e0 \u00e8 lasciata ai concorrenti di riparare i veicoli nel corso della gara, lungo la strada. Essi potranno portare con s\u00e9 tutti i pezzi di ricambio che essi giudicheranno necessari e di cui rimetteranno la distinta alla Commissione. Quest'ultima potr\u00e0 punzonare i pezzi che riterr\u00e0 utile. Tutte le riparazioni dovranno essere fatte prima dell'entrata della vettura nel parco. Ne consegue che la durata delle riparazioni sar\u00e0 contata come tempo di marcia.\nPartenze\nArt. 16 La partenza da Parigi avr\u00e0 luogo nell'ordine determinato da sorteggio, secondo le indicazioni che saranno comunicate ai concorrenti dai membri della Commissione. Le vetture partiranno al segnale dato, ad intervalli di 1 minuto, nell'ordine secondo il quale saranno state allineate.\nArt. 17 In ogni citt\u00e0 sede di tappa sar\u00e0 istituito un parco nel quale saranno rinchiuse le vetture dei concorrenti. Nel momento dell'ingresso al parco, l'ora di arrivo sar\u00e0 rilevata dai controllori locali. Un quarto d'ora sar\u00e0 concesso ad ogni conduttore per le cure da dedicare alla propria vettura. \u00c8 proibita ogni sorta di riparazione all'interno del parco.\nArt. 18 I parchi saranno aperti alle 6 del mattino. Alle 7, tutte le vetture dovranno uscire dal parco. Le partenze saranno date successivamente dallo \u201cstarter\u201d ai concorrenti, nel loro ordine d'arrivo della vigilia. I membri della Commissione, i concorrenti e i loro rifornitori saranno le sole persone ad avere accesso al parco, a partire dalle 6 del mattino.\nArt. 19 Ogni concorrente \u00e8 considerato come \u201cpartito\u201d nell'orario in cui gli viene dato il segnale di partenza ed il suo tempo di marcia inizia da questo momento, che egli sia in grado di partire o meno.\nArt. 20 Il concorrente in ritardo che arrivasse alla sede di tappa dopo le 6 del mattino non sar\u00e0 fatto entrare nel parco. Egli sar\u00e0 cronometrato dai controllori e continuer\u00e0 alla stessa stregua degli altri concorrenti.\nArt. 21 I concorrenti dovranno attenersi alle indicazioni e raccomandazioni date dai controllori locali, in particolare per quanto concerne il posto loro assegnato all'interno del parco.\nReclami\nArt. 22 Per quanto concerne reclami e proteste, i conduttori dovranno formularli per iscritto e consegnare gli scritti ai controllori locali, i quali li faranno pervenire con urgenza alla Commissione incaricata di deliberare su tutte le questioni che dovessero sorgere. \nArt. 23 I casi di squalifica non potranno essere pronunciati che dopo il giudizio della Commissione.\nRaccomandazioni \nArt. 24 I conduttori dovranno costantemente fare attenzione allo stato della strada, all'approssimarsi di vetture o persone e rallentare o fermarsi in caso di ostacoli, secondo le circostanze.\nArt. 25 Qualunque sia la velocit\u00e0 di marcia, i conduttori dovranno rimanere padroni della vettura, vale a dire essere in grado, in ogni momento, di potersi fermare nello spazio di strada libera che essi vedono dinanzi a loro.\nArt. 26 L'approssimarsi dei veicoli dovr\u00e0 essere segnalata ogniqualvolta se ne ravvisi la necessit\u00e0, per mezzo di un corno, una tromba o di altro strumento del genere (escluse sirene e fischietti a vapore), di cui tutte le vetture dovranno essere munite.\nArt. 27 Le vetture che fossero obbligate a marciare di notte dovranno essere munite di lanterne con almeno due fuochi bianchi anteriormente ed un fuoco rosso posteriormente. Le lanterne anteriori dovranno avere un potere rischiarante tale che il conduttore possa distinguere nettamente la strada e gli oggetti davanti a lui per un raggio tale che gli consenta l'arresto in tempo utile.\nArt. 28 Quando due vetture marcianti nello stesso senso di marcia a velocit\u00e0 differenti si troveranno l'una in prossimit\u00e0 dell'altra, quella che marcia meno velocemente dovr\u00e0 accostarsi al margine destro della strada, onde lasciare libera almeno met\u00e0 della sede stradale. Essa non dovr\u00e0 tentare alcuna manovra per impedire all'avversario pi\u00f9 veloce di sorpassarla, pena la squalifica.\nArt. 29 Se pi\u00f9 vetture dovessero presentarsi insieme o in successione davanti ad un ostacolo (incidente, passaggio a livello, etc) le vetture dovranno arrestarsi l'una dietro l'altra e ripartire mantenendo l'ordine in cui erano arrivate, senza cercare di superarsi prima di aver percorso almeno 100 metri.\nArt. 30 In nessun caso due vetture dovranno marciare l'una in senso contrario all'altra.\nArt. 31 Nessuna vettura potr\u00e0 essere spinta o trainata se non dalle persone trasportate dalla vettura stessa, pena la squalifica.\nArt. 32 Le responsabilit\u00e0 civili e penali rimangono a carico dei concorrenti, essendo ben inteso che la Commissione declina ogni responsabilit\u00e0 di qualsiasi natura.\nArt. 33 Due esemplari del presente regolamento saranno consegnati a ciascun concorrente, il quale ne dar\u00e0 ricevuta.\nLe dieci tappe.\nLunga ben 1.711 chilometri, la corsa, come da regolamento, viene frazionata in 10 tappe, che si disputano consecutivamente, una per giorno, senza giornate di riposo, a partire da gioved\u00ec 24 settembre. Questo il dettaglio.\nLa sottoscrizione.\nCome accaduto nel 1895 per la Paris-Bordeaux-Paris, anche in questa occasione il Comitato organizzatore della corsa apre una sottoscrizione al fine di reperire fondi per la costituzione del monte-premi. Tra i primi a rispondere, con la considerevole somma di 10.000 franchi, \u00e8 James Gordon Bennett. Complessivamente vengono raccolti quasi 50.000 franchi.\nLe forze in campo: uomini e macchine.\nEsaminando l'elenco degli iscritti \u2013 che pure raggiunge la ragguardevole cifra di 52 unit\u00e0 \u2013 si rileva che i veri gentlemen sono pochissimi, ed il motivo \u00e8 da ricercare nel fatto che la partecipazione \u201cufficiale\u201d delle fabbriche preclude loro a priori qualsiasi possibilit\u00e0 di affermazione. Al \u201cvia\u201d definitivo da Versailles s\u00ec presentano effettivamente 31 veicoli, ivi compresi i 5 motocicli che hanno brillantemente superato la prova Paris-Mantes-Paris disputatasi domenica 20 settembre. Se il numero dei partecipanti pu\u00f2 essere considerato non eccezionale, la qualit\u00e0 degli stessi (conduttori e macchine) \u00e8 invece indubbiamente assai valida: tra i piloti spiccano infatti i nomi del Conte De Dion, di Doriot, di Levassor, di Mayade (tutti gi\u00e0 distintisi sia alla Paris-Rouen del 1894 che alla Paris-Bordeaux-Paris del 1895), mentre tra le macchine figurano i nomi di tutte le fabbriche francesi pi\u00f9 celebri e affermate del momento. Si contano infatti 7 De Dion-Bouton (5 tricicli a benzina e 2 vetture a vapore), 5 Boll\u00e9e (4 tricicli/tandem L\u00e9on Boll\u00e9e ed una Am\u00e9d\u00e9e Boll\u00e9e), 4 Panhard &amp; Levassor, 3 Peugeot, 2 Delahaye, 2 Parisienne e 2 Triouleyres. Con una unit\u00e0 ciascuna, troviamo anche la Fisson, la Landry et Beyroux, la Lebrun, la Rochet-Schneider, la Rossel e la Tissandier.\nLa cronaca della corsa.\nParigi, gioved\u00ec 24 settembre 1896, ore 9: alla presenza del solito folto pubblico entusiasta ed incuriosito, 31 veicoli (tutti quelli riunitisi in Place Charles-de-Gaulle) lasciano la piazza e si avviano in colonna verso Versailles, dove \u00e8 fissato il vero traguardo di partenza. Gi\u00e0 in questa pur breve sfilata, che nulla ha di agonistico, una vettura (la n 37, la Tissandier pilotata dallo stesso costruttore) \u00e8 in difficolt\u00e0: solo a fatica raggiunger\u00e0 il posto di partenza e si avvier\u00e0, alle 11 e 37, per ultima, mezz'ora esatta dopo che il primo concorrente (il n 33, Fert\u00e9 su Fisson) ha preso il via dalla Place d'Armes. Ed \u00e8 proprio Fert\u00e9 il primo, suo malgrado, a far parlare di s\u00e9: subito dopo la partenza, infatti, urta un incauto spettatore (che fortunatamente riporta soltanto qualche contusione) e si ritira. Questa prima tappa di 178 chilometri che conduce i concorrenti ad Auxerre, \u00e8 piuttosto facile; il tempo favorevole fa il resto, per cui le velocit\u00e0 medie tenute dai mezzi pi\u00f9 veloci sono notevoli. Il migliore in assoluto \u00e8 Lejane, il quale, col suo triciclo/tandem L\u00e9on Boll\u00e9e (n 47) da 3 cavalli, impiega poco pi\u00f9 di 5 ore e mezza a coprire l'intera distanza, a quasi 32 chilometri orari. Lejane precede altri due veicoli leggeri, il triciclo De Dion-Bouton di Collomb e l'altro triciclo/tandem L\u00e9on Boll\u00e9e di Camille Boll\u00e9e. Primo tra coloro che dispongono di vere e proprie vetture e 4\u00ba assoluto \u00e8 Ernest Archdeacon con la sorprendente Delahaye 6 HP, che giunge tuttavia staccato di circa un'ora dal leader del momento, il gi\u00e0 citato Lejane. La prima Panhard \u2013 la 4 HP di Merkel \u2013 si trova al 5\u00ba posto, mentre le Peugeot procedono con sensibili ritardi, tanto che la migliore di esse (quella di Doriot) \u00e8 solo quattordicesima. Disastrose le prestazioni delle due macchine a vapore: quella del Conte Albert De Dion, che pure aveva assunto il comando della corsa nelle fasi iniziali, \u00e8 costretta al ritiro per ripetute noie alle gomme, mentre l'altra, portata in gara dal Conte De Chasseloup. Laubat, \u00e8 ultima, causa il gran tempo perso per rimediare alla rottura di un asse. Complessivamente, 28 veicoli raggiungono Auxerre, mentre i ritiri sono 3: il De Dion a vapore del Conte De Dion, la Fisson di Fert\u00e9 e la Triouleyres di Estive. I 28 superstiti affrontano la seconda frazione, da Auxerre a Digione (151\u00a0km) che, all'esatto opposto di quanto accaduto il giorno prima, vede il moltiplicarsi delle difficolt\u00e0: ad un percorso gi\u00e0 di per s\u00e9 pi\u00f9 difficile, viene ad aggiungersi il maltempo, una bufera di vento e pioggia che si abbatte in zona con violenza. Costretti a battere una strada a tratti allagata e spesso sbarrata da alberi sradicati ed a lottare contemporaneamente con un forte vento, gli sfortunati partecipanti alla corsa devono davvero impegnarsi a fondo per portare a compimento questi interminabili 151 chilometri. Ovviamente l'asprezza della tappa decima le macchine in gara: ben 8 sono costrette al ritiro. Am\u00e9d\u00e9e Boll\u00e9e, con la 6 HP recante il suo nome, va a cozzare contro un albero divelto dal vento, ferendosi anche leggermente, ma dovendosi comunque ritirare. Boiron, che segue a breve distanza la Boll\u00e9e, riesce ad arrestare il suo triciclo De Dion-Bouton ma, nell'improvvisa manovra, si procura un vistoso strappo ai pantaloni e, sceso dal veicolo, finisce per trovarsi seminudo perch\u00e9 il vento quasi gli strappa gli abiti di dosso: anche lui deve ritirarsi. I tricicli/tandem L\u00e9on Boll\u00e9e, tanto brillantemente comportatisi il giorno prima, non reggono alla bufera o sono bersagliati dalla sfortuna: due di loro (tra cui quello di Lejane, che si era aggiudicato la prima tappa) si ritirano per cause imprecisate, un terzo (il n 21 di Camille Boll\u00e9e) deve abbandonare a seguito dei danni provocati dalla carica di un toro, mentre il quarto, condotto da Pary, \u00e8 attardatissimo ed impiega quasi 33 ore e mezza per percorrere 151 chilometri. Gli altri ritiri riguardano la Tissandier di Tissandier, la Peugeot n 45 di Rigoulot e la Rossel di E. Rossel; quest'ultima \u00e8 vittima di un curioso incidente: giunto alla sommit\u00e0 di una salita (grazie soprattutto alle spinte sue e del suo compagno di viaggio) ferma la vettura per riprendere le forze. La vettura rimane cos\u00ec abbandonata ma, grazie anche all'azione del vento, prende a muoversi autonomamente e, incontrollata, acquista velocit\u00e0 lungo la discesa finendo rovinosamente fuori strada. Il n 52, Chevalier, viene invece squalificato per aver compiuto parte del percorso servendosi del treno! Tra coloro che invece portano a buon fine questa micidiale seconda tappa, da segnalare il n 42 (Emile Delahaye su Delahaye) che perde un sacco di tempo perch\u00e9, impossibilitato a rimuovere un albero divelto che ostruisce la carreggiata, \u00e8 costretto a segarlo in tre parti. Fortemente attardati il Conte G. De Chasseloup.Laubat (De Dion-Bouton a vapore) e Valentin (triciclo De Dion-Bouton): il loro distacco \u00e8 talmente elevato che i due decidono di non ripartire per la tappa successiva. La classifica finale della tappa vede la schiacciante superiorit\u00e0 delle Panhard &amp; Levassor, che occupano i primi 4 posti (Mayade, Levassor, Merkel e Dubois) davanti alla Rochet-Schneider di Ferradje e alla Peugeot di Doriot. Le enormi difficolt\u00e0 della tappa, dunque, mettono in evidenza le qualit\u00e0 delle Panhard &amp; Levassor mentre penalizzano i leggeri tricicli e molte delle vetture: alla fine soltanto le Peugeot, le Delahaye e la Rochet-Schneider ottengono prestazioni di rilievo. La terza tappa, lungo i quasi 200 chilometri da Digione a Lione, \u00e8 di tracciato molto pi\u00f9 agevole, anche se il tempo, non ancora ristabilito, ostacola ancora la marcia dei 17 veicoli rimasti in gara, i quali spesso trovano la sede stradale ingombra di pietre e di alberi o addirittura di pali del telegrafo rovesciatisi il giorno prima e non ancora rimossi. Se da un lato le condizioni del tempo sono in miglioramento, ecco per\u00f2 che i concorrenti si trovano spesso a dover fare i conti con i tori e gli animali domestici in genere: per esempio la Rochet-Schneider di Ferradje, che stava procedendo onorevolmente, deve purtroppo ritirarsi dopo l'incontro non proprio pacifico con un toro. In questa terza tappa il pi\u00f9 veloce \u00e8 ancora Mayade con la 8 HP Panhard &amp; Levassor (media 30,501\u00a0km/h) il quale, dopo una prima tappa all'insegna della sfortuna, sta recuperando alla grande. Mayde precede Berlet con la peugeot, Levassor (Panhard &amp; Levassor), Doriot (Peugeot), Viet (De Dion-Bouton triciclo) e Merkel (Panhard &amp; Levassor). Fortemente attardata \u00e8 invece la Panhard &amp; Levassor \u201comnibus\u201d di Dubois, che ha dovuto essere riparata lungo la strada dopo il ribaltamento seguito alla collisione con un carro: da segnalare che uno dei passeggeri, tale Noblesse, si procura serie ferite. La classifica generale per somma dei tempi, al termine della terza tappa, vede in prima posizione la Panhard &amp; Levassor 4 HP di Levassor, seconda l'altra Panhard &amp; Levassor di Merkel, terzo il triciclo De Dion-Bouton di Viet, quarto Mayade con la Panhard &amp; Levassor da 8 HP, quinta e sesta le due Peugeot di Doriot e di Berlet. La quarta tappa, la pi\u00f9 lunga della gara (Lione-Avignone, km 219) \u00e8 purtroppo caratterizzata da un grave incidente di cui rimane vittima Emile Levassor a causa di un cane. Anche i cani, come i tori, cominciano a dimostrare tutta la loro inimicizia nei confronti dei veicoli a motore, aggredendo gli automobilisti in transito non appena se ne presenta l'occasione. Le strade di Francia vengono cos\u00ec cosparse di cadaveri canini e pi\u00f9 di un concorrente rimane ferito dall'aggressione o finisce fuori strada: a 500 metri da La Palud, la panhard &amp; Levassor n 5, guidata da Emile Levassor, si rovescia in un fossato proprio per evitare l'ennesimo investimento di un cane; Emile Levassor riporta alcune ferite ma la macchina, non eccessivamente danneggiata, pu\u00f2 continuare la corsa. Il coraggioso levassor guider\u00e0 ancora sino ad Avignon, dove ceder\u00e0 la macchina nelle mani di D'Hostingue. Attardata la Panhard &amp; Levassor n 5, il miglior tempo in questa quarta tappa \u00e8 spiccato dalla Peugeot di Berlet che, grazie a questa prestazione, risale due posti nella classifica per somma dei tempi. Altre ottime prestazioni sono fornite dai tricicli De Dion-Bouton (2\u00ba Viet, 3\u00ba Collomb, 8\u00ba Delieuvin), dalle 2 Delahaye (4\u00ba Archdeacon, 6\u00ba Emile Delahaye) e, naturalmente, dalle Panhard &amp; Levassor (5\u00ba Merkel e 10\u00ba Mayade).\nNella classifica generale assoluta, la posizione di testa \u00e8 comunque assunta da Merkel con la Panhard &amp; Levassor, davanti al triciclo di Viet ed alla Peugeot di Doriot. Il 28 settembre, data di disputa la quinta tappa (ultima del percorso di andata), i 16 concorrenti ancora in lizza possono finalmente godere di una bella giornata di sole: anzi, il vento favorevole e la brevit\u00e0 della frazione influiscono sulla velocit\u00e0 dei veicoli. Il pi\u00f9 veloce, Mayade, riesce cos\u00ec a coprire i 101 chilometri da Avignone a Marsiglia in 3 ore 6 minuti e 13 secondi alla media di 32,542\u00a0km/h, la pi\u00f9 elevata finora registrata in qualsiasi competizione automobilistica su strada. All'arrivo a Marsiglia, dopo 847 chilometri, praticamente a met\u00e0 corsa la classifica si presenta cos\u00ec delineata: 1\u00ba Viet (triciclo De Dion-Bouton) in 34 ore 27'51\u201d, media 24,576\u00a0km/h; 2\u00ba Merkel (Panhard &amp; Levassor 4 HP) a 12'47\u201d; 3\u00ba Doriot (Peugeot 4 HP) a 1 ora 09'04\u201d; 4\u00ba Berlet (Peugeot 4 HP) a 1 ora 42'17\u201d; 5\u00ba Mayade (Panhard &amp; Levassor 8 HP) a 1 ora 45'58\u201d; 6\u00ba Collomb (triciclo De Dion-Bouton) a 1 ora 54'11\u201d; 7\u00ba Archdeacon (Delahaye 6 HP) a 2 ore 31'32\u201d; 8\u00ba Levassor/D'Hostingue (Panhard &amp; Levassor 4 HP) a 3 ore 54'06\u201d; 9 Delieuvin (triciclo De Dion-Bouton) a 8 ore 02'03\u201d; 10\u00ba Delahaye (Delahaye 6 HP) 12 ore 31'32\u201d; seguono 11\u00ba Landry (Landry et Beyroux), 12\u00ba Labour\u00e9 e 13\u00ba Guyonnet (entrambi su Parisienne); infine, staccatissimi: 14\u00ba Lebrun (Lebrun), 15\u00ba Dubois (Panhard &amp; Levassor, omnibus), 16\u00ba ed ultimo Pary (L\u00e9on Boll\u00e9e).\nLa situazione appare dunque assai incerta, almeno per le prime posizioni. L'incidente occorso alla Panhard &amp; Levassor n 5 ha consentito a Viet di portarsi in testa ma le Panhard &amp; Levassor e le Peugeot lo seguono minacciose, non troppo attardate. I distacchi, considerate le circostanze e le centinaia di chilometri che mancano al traguardo finale, sono colmabili: tutto pu\u00f2 ancora succedere, i primi otto in classifica possono tutti sperare.\nAlla sera, una festa si tiene a Marsiglia in onore dei concorrenti e, in generale, di tutti coloro (organizzatori, Giudici, etc) che in qualche modo hanno a che fare con la corsa. L'indomani mattina nella citt\u00e0 l'entusiasmo \u00e8 alle stelle: la folla che riempie le strade per assistere alla partenza delle macchine \u00e8 stimata in 50.000 persone. La sesta tappa, da Marsiglia ad Avignone, \u00e8 ancora piuttosto veloce. I tricicli De Dion-Bouton lottano strenuamente per mantenersi nelle prime posizioni ma Viet, pur conservando la testa nell'assoluto, viene avvicinato dalla Panhard &amp; Levassor di Merkel. Dopo la rinuncia di Dubois con l'omnibus Panhard (il cui distacco si contava ormai ad intere giornate) sono 15 i concorrenti che affrontano la settima tappa, la Avignone-Lione, di 219\u00a0km, ancora una volta avversata dalle condizioni del tempo non proprio ideali (questa volta si tratta solo di un forte vento contrario). I tricicli perdono terreno, Viet precipita dal 1\u00ba al 4\u00ba posto assoluto, Mayade con la 8 HP Panhard &amp; Levassor si aggiudica la tappa e si riporta al 2\u00ba posto, mentre in testa alla corsa \u00e8 ora Merkel (4 HP Panhard &amp; Levassor). Buona anche la prova di Berlet con la Peugeot: 3\u00ba di tappa, diventa anche 3\u00ba assoluto. La ottava tappa, che conduce i superstiti da Lione a Digione, \u00e8 contrassegnata da una ennesima superlativa prestazione di Mayade, grazie alla quale, oltre ad aggiudicarsi la frazione, riesce a superare Merkel e ad impossessarsi del primo posto nell'assoluta. A due tappe dal termine, quando mancano ancora soltanto 346 chilometri alla fine, la classifica vede al primi posti, dopo Mayade, Merkel (staccato di circa 25 minuti), Berlet (a pi\u00f9 di 2 ore dal primo), Viet (a circa 2 ore e mezza), Levassor/D'Hostingue (a 4 ore abbondanti) e Collomb (a quasi 6 ore). \u00c8 evidente che, colpi di scena a parte, la lotta per la vittoria finale \u00e8 ormai ristretta alle due Panhard &amp; Levassor di Mayade e Merkel, alla Peugeot di Berlet ed al triciclo di Viet. La nona tappa (Digione-Sens) \u00e8 ancora appannaggio di Mayade, che quindi rafforza la sua posizione di leader portando a pi\u00f9 di un'ora il vantaggio sul secondo, il sempre ottimo Merkel. Chi, tra il gruppetto dei concorrenti di testa, \u00e8 invece attardato da noie meccaniche \u00e8 Berlet con la Peugeot, che scende dal 3\u00ba al 6\u00ba posto nella classifica assoluta e deve quindi abbandonare qualsiasi residua speranza di affermazione.\nL'arrivo a Parigi.\nFinalmente, il 3 ottobre si corre l'ultima tappa, la Sens-Paris di 137 chilometri. A Parigi, alla Porta Maillot (nei pressi del Restaurant Gillet) \u00e8 fissata la linea del traguardo finale. Si prevede che i primi giungano attorno a mezzogiorno, ma gi\u00e0 molte ore prima comincia a radunarsi una gran folla festante e vociante. Molti affluiscono nella zona con i propri tricicli o con le proprie vetture, tanto che la strada assume l'aspetto di un motor-show!\nLa tappa segna l'affermazione del triciclo De Dion-Bouton di Collomb, il quale ha l'onore di tagliare per primo il traguardo al Boulevard Maillot esattamente alle ore 12, 18 minuti e 34 secondi. Ma la vittoria assoluta, nonostante una prestazione mediocre nell'ultima tappa, non sfugge al bravo Emile Mayade con la 8 HP Panhard &amp; Levassor, che ottiene la media generale di km/h 25,267. I 14 concorrenti cronometrati all'arrivo vengono classificati in questo ordine: 1\u00ba Mayade (Panhard &amp; Levassor) in 67 ore 42' 58\u201d, 2\u00ba Merkel (Panhard &amp; Levassor) a 28 minuti, 3\u00ba Viet (triciclo De Dion-Bouton) a 3 ore e 18 minuti, 4\u00ba Levassor/D'Hostingue (Panhard &amp; Levassor) a 3 ore e 40 minuti, 5\u00ba Collomb (triciclo De Dion-Bouton) a 5 ore e 47 minuti, 6\u00ba Berlet (Peugeot) a 7 ore e 43 minuti, 7\u00ba Archdeacon (Delahaye) a 7 ore e 47 minuti, 8\u00ba Doriot (Peugeot) a 13 ore e 41 minuti, 9\u00ba Delieuvin (triciclo De Dion-Bouton) a 15 ore e 30 minuti, 10\u00ba Delahaye (Delahaye) a 16 ore e 44 minuti, 11\u00ba Guyonnet (Parisienne) a 34 ore e 59 minuti, 12\u00ba Labour\u00e9 (Parisienne) a 40 ore e 56 minuti, 13\u00ba Landry (Landry et Beyroux) a 52 ore e 1 minuto, 14\u00ba Pary (triciclo/tandem L\u00e9on Boll\u00e9e) a 73 ore e 28 minuti. A Parigi giungono anche, alcune ore dopo, molti dei concorrenti eliminati nelle tappe precedenti, che si presentano al traguardo d'arrivo \u2013 quantunque fuori classifica \u2013 preferendo effettuare il viaggio con i propri mezzi piuttosto che caricare la macchina su un vagone ferroviario.\nCommenti alla corsa.\nLa Paris-Marseille-Paris ha segnato dunque un nuovo trionfo del motore a scoppio e anche, se vogliamo, dei mezzi leggeri, mentre le macchine a vapore hanno nuovamente mostrato i loro limiti, tanto che, delle due al via, nessuna era pi\u00f9 in gara dopo appena 329 chilometri. Dal punto di vista tecnico si sono notati alcuni progressi, tra cui la conferma degli pneumatici Michelin, che, se non ancora generalizzati (le tre Panhard &amp; Levassor piazzatesi al 1\u00ba, 2\u00ba e 4\u00ba posto montavano tutte le gomme piene) sono stati adottati da un discreto numero di veicoli, e la apparizione della accensione elettrica del motore. Le macchine pi\u00f9 a punto, veloci e resistenti, si sono mostrate, come previsto, le Panhard &amp; Levassor, ed in particolare la pi\u00f9 recente realizzazione della casa, la 4 cilindri/8 cavalli che ha poi finito per avere la meglio sulle altre. Anche i tricicli De Dion-Bouton hanno mostrato doti di affidabilit\u00e0 e di velocit\u00e0 davvero apprezzabili. Buona nell'insieme la corsa delle Peugeot: la gi\u00e0 anziana e conosciutissima Casa francese ha coraggiosamente fatto gareggiare due sue vetture munite del nuovo motore bicilindrico orizzontale non ancora collaudato a fondo, il quale ha fatto un'ottima impressione anche se noie all'accensione non gli hanno consentito di esprimersi appieno: probabilmente, se questi inconvenienti fossero stati riscontrati in fase di collaudo ed eliminati, la Peugeot avrebbe potuto impensierire maggiormente le rivali Panhard &amp; Levassor e, magari, aggiudicarsi addirittura la corsa. Pi\u00f9 arduo esprimere un giudizio sugli originali tricicli/tandem di L\u00e9on Boll\u00e9e, dal momento che, dopo essersi dimostrati velocissimi nella tappa iniziale, essi non hanno poi retto alla bufera scatenatasi sulle strade della gara nella seconda giornata: solo le prossime gare potranno chiarire se la debacle alla Paris-Marseille-Paris \u00e8 stata determinata dalla sfortuna o se viceversa questi tricicli sono davvero troppo fragili.\nRimarchevole pure la corsa delle due Delahaye che, al pari delle due Parisienne, hanno entrambe portato a termine il percorso in discreta posizione.\nQuanto ai piloti, la vittoria di Mayade \u00e8 stata pi\u00f9 che meritata (basti ricordare che si \u00e8 aggiudicato 6 tappe su 10) anche se non c'\u00e8 dubbio che la lotta sarebbe stata pi\u00f9 avvincente ed incerta se il pi\u00f9 diretto avversario, Levassor, non fosse rimasto vittima del grave incidente durante la quarta tappa.\nTutti gli altri meritano un plauso per il solo fatto di essere riusciti a concludere la gara, anche se vanno particolarmente ricordati Collomb (2 vittorie di tappa col suo triciclo), Berlet (che si \u00e8 aggiudicato una tappa con la sua Peugeot) e Viet (triciclo De Dion-Bouton) il quale, pur non avendo avuto la soddisfazione di vincere una tappa, si \u00e8 sempre mantenuto nel gruppetto dei primi grazie alla sua regolarit\u00e0 ed \u00e8 stato anche, nelle fasi centrali della competizione, al comando della classifica assoluta per somma di tempi. Subito dopo la conclusione della corsa, le vetture reduci dalla estenuante maratona sono state esposte, come da programma, al Palazzo dell'Industria. Quanto agli aspetti per cos\u00ec dire \u201ceconomici\u201d della gara, gli organizzatori rendono di pubblico dominio il bilancio, che vede un attivo 65.742 franchi (sottoscrizioni, iscrizioni, introiti delle Esposizioni di Marsiglia e di Parigi) un accantonamento di 2560 franchi (per fronteggiare eventuali reclami) ed un passivo 63.182 franchi (24.182 per spese generali e diverse e 39.000 di monte-premi suddiviso in base alla formula un po' complicata prevista dal Regolamento). I premi pi\u00f9 consistenti vanno ovviamente al vincitore (15.626 franchi), mentre a Merkel vanno 6.813 franchi, a Berlet 4.269, a Levassor/D'Hostingue 3.406, a seguire altri con premi di minore entit\u00e0.\nLa Emancipation Run da Londra a Brighton.\nIl 14 novembre 1896 \u00e8 una data che gli inglesi ricorderanno a lungo. \u00c8 la giornata in cui si svolge la loro prima manifestazione motoristica su strada, una sorta di gita turistica sul percorso da Londra a Brighton.\nLo scopo della manifestazione \u00e8 quello di festeggiare la abolizione delle arcaiche severe norme sulla circolazione: per ben 35 anni (1861-1896) gli inglesi hanno dovuto osservare le leggi dette \u201cLocomotive Act\u201d che imponevano ai veicoli semoventi velocit\u00e0 davvero ridicole e che prevedevano addirittura che ogni mezzo dovesse essere preceduto da un pedone agitante una bandiera rossa.\nGrazie all'azione dinamica e caparbia di sir David Salomons (Presidente della Self Propelled Traffic Association), di Harry J. Lawson (Presidente del Motor Car Club e Direttore del British Motor Syndicate) e di H.O.Duncan e Charles Mac Robie Turrell (rispettivamente Rappresentante e Segretario del British Motor Syndicate), il Parlamento inglese ha emanato una serie di nuove norme (Locomotive on highways acts) meno severe, che consentono, ad esempio, una velocit\u00e0 di marcia su strada di circa 19\u00a0km/h.\nTra coloro che maggiormente contribuiscono all'organizzazione della gita turistica - chiamata anche Emancipation Run \u2013 \u00e8 Harry J. Lawson, il quale pensa subito di trasformare questa \u201cpasseggiata\u201d in una prova dimostrativa per scuotere l'opinione pubblica e quindi le masse.\nPer questa ragione Lawson chiede all'amico Duncan di fare ogni passo possibile per ottenere la partecipazione dei piloti francesi pi\u00f9 conosciuti e la cui fama, dopo la Paris-Bordeaux-Paris del 1895 e la recente Paris-Marseille-Paris, \u00e8 giunta fino all'Inghilterra.\nDuncam riesce a convincere Emile Mayade (il fresco vincitore della grande corsa a tappe francese) nonch\u00e9 i fratelli L\u00e9on e Camille Boll\u00e9e, i quali parteciperanno in prima persona alla gara con i loro tricicli/tandem.\nIl programma della gita turistica prevede che i partecipanti si radunino davanti all'Hotel Metropoli alle 9 del mattino per partire alla volta di Brighton attorno alle 10 e 30, dopo una colazione nei locali dell'Hotel. L'itinerario \u00e8: Hotel Metropoli, Westminster Bridge, Lambeth, Palace Road, Harleyford, Kennington Oval, Brixton Road. Fino a questo punto, tutti dovranno seguire la \u201cauto-pilota\u201d (con a bordo Lawson) senza superarla, mentre da Brixton in poi ogni partecipante potr\u00e0 regolare la sua andatura come meglio vorr\u00e0, anche se gli organizzatori raccomandano di non compromettere la riuscita della manifestazione con manovre imprudenti. Dopo Brixton, le localit\u00e0 da toccare sono Croydon, Reigate (dove i partecipanti potranno fermarsi per il pranzo) e Crawley, per giungere finalmente al Preston Park di Brighton, dove tutti si arresteranno per poi fare ingresso in citt\u00e0, preceduti dall'auto-pilota, ad andatura molto moderata. In serata, un banchetto al Metropoli Hotel chiuder\u00e0 la giornata.\nIl percorso misura circa 52 miglia: 4 nel tratto iniziale tra l'Hotel Metropol di Londra e Brixton Road e 48 da Brixton Road al Preston Park di Brighton. Si tratta di un percorso piuttosto difficile, al punto che molti criticano questa scelta.\nAlla manifestazione si iscrivono in 58 ma, come sempre, le partecipazioni effettive si riducono a 32. Tra i partecipanti, spiccano i nomi di Harry J. Lawson (a bordo dell'auto-pilota, che \u00e8 poi la stessa Panhard &amp; Levassor affermatasi nella Paris-Bordeaux del 1895), di Gottlieb Daimler (a bordo di una delle sue vetture, sulla quale prendono posto anche F.R.Simms, Vicepresidente del Motor car Club, e Van Toll), dei fratelli L\u00e9on e Camille Boll\u00e9e (ciascuno su un triciclo/tandem di loro fabbricazione), di H.O. Duncan (anch'egli alla guida di un triciclo/tandem Boll\u00e9e, su cui sale anche il Senatore Turrell), di S. Gorton (che dispone di un triciclo inglese New Beeston munito di motore De Dion-Bouton) di Charles Mac Robie Turrell, del Conte di Wilchinsea, dei fratelli americani Charles e J. Frank Duryea (con le loro due leggere vetture a benzina) e di Pennington con un suo triciclo a due posti.\nEsaminando i 32 veicoli in gara, si contano diverse Daimler, quattro Roger con motore Benz, cinque vetture elettriche (3 Britannia e 2 Bersey), un biciclo francese a vapore, tre L\u00e9on Boll\u00e9e (ad una quarta vetturetta Boll\u00e9e non viene consentito di partecipare perch\u00e9 trovata con i fanali non funzionanti), un triciclo New Beeston-De Dion Bouton, un triciclo Pennington, una Arold con motore Benz, due Duryea. E poi le Panhard &amp; Levassor, naturalmente.\nAlla vigilia della Paris-Marseille-Paris, a settembre, i tre massimi esponenti del British Motor Syndicate (Harry J. Lawson, H.O. Duncan e Charles Mac Robie Turrell) recatisi in Francia e incontrato Emile Levassor, gli proponevano di vender loro la vettura vittoriosa alla Paris-Bordeaux-Paris. Levassor, che non si aspettava una simile richiesta, rifletteva un momento, poi sparava una cifra piuttosto elevata, 30.000 franchi. Ma i tre inglesi, per nulla spaventati dalla cifra, accettavano immediatamente ed entravano cos\u00ec in possesso della \u201cmitica\u201d Panhard &amp; Levassor \u201cnumero 5\u201d. Ma non era ancora finita. Rimasti in Francia per seguire la grande corsa ed ammaliati dalla nuova affermazione delle Panhard &amp; Levassor, essi offrivano 75000 franchi in cambio delle tre vetture meglio piazzate. Ancora una volta Emile Levassor, anche se poco convinto, accettava, probabilmente sedotto dall'entit\u00e0 dell'offerta, e cos\u00ec le tre Panhard &amp; Levassor prendevano la via del suolo inglese. Tutte e quattro queste Panhard &amp; Levassor sono presenti al via della Londra-Brighton: quella del 1895 \u00e8 l'auto-pilota (condotta da Otto Mayer e recante a bordo Lawson), le altre tre vengono portate in gara dal Conte di Wilchensea, da C.M.R. Turrell e da un non meglio precisato gruppo di automobilisti parigini (alla guida quasi certamente \u00e8 Emile Mayade).\nNei giorni immediatamente precedenti il fatidico 14 novembre, sono stati fatti grandi preparativi ed il Salone centrale del Municipio di Holborn \u00e8 stato messo a disposizione del Motor Car Club per essere adibito a deposito per le macchine provenienti dall'Europa continentale e dall'interno. Qui, venerd\u00ec 13 novembre, alla sera, se ne possono contare una ventina: alcuni appassionati sono talmente impazienti di provare che, allo scoccare della mezzanotte (cio\u00e8 appena il 14 novembre ha legalmente inizio) portano fuori i loro veicoli per una breve corsa lungo le strade ormai deserte. Meteorologicamente parlando, la mattinata di sabato 14 novembre inizia piuttosto male. Durante la notte \u00e8 caduta una notevole quantit\u00e0 di pioggia e tutto ora \u00e8 umido, tetro, cupo. E non manca la nebbia.\nTra Holborn ed il punto d'inizio della manifestazione, la folla aumenta via via di densit\u00e0. La polizia fa disporre i veicoli accanto al marciapiede, secondo l'ordine di partenza. Poi il rito della colazione: vi partecipano circa 150 persone, sotto la presidenza del Conte di Wilchinsea. Sono presenti molti notabili, sia del bel mondo inglese sia dell'ambiente automobilistico: anche Gottlieb Daimler \u00e8 della partita. Prima della conclusione della colazione, uno dei vicepresidenti del Motor Car Club fa la solita breve dichiarazione, dopodich\u00e9 il Conte di Wilchinsea compie un gesto significativo: strappa una bandierina rossa, come quella che \u2013 fino al giorno prima \u2013 doveva, per legge, precedere ogni automobile.\nFuori dall'albergo, intanto, la folla straripa ed invade la sede stradale. Alle 10 e 40 Harry J. Lawson, nell'auto-pilota, d\u00e0 il segnale di inizio: una decina di poliziotti a cavallo va e viene, incontrando non poche difficolt\u00e0 per riuscire a sgomberare un tratto di strada sufficientemente ampio per consentire al corteo di proseguire. Bene o male, i 32 veicoli partono. La folla \u00e8 sempre pi\u00f9 numerosa e, malgrado gli sforzi della polizia, il corteo viene ripetutamente costretto ad interrompere la marcia. In pi\u00f9, le strade sono scivolose e infangate. A Brixton, il motore dell'auto-pilota mostra segni di surriscaldamento e si ferma momentaneamente: del fatto approfittano immediatamente le auto pi\u00f9 veloci, che non aspettavano altro per allontanarsi rapidamente.\nSono le Panhard &amp; Levassor, le piccole Boll\u00e9e, il triciclo Pennington e le due auto americane Duryea a prendere il largo, a sorpassarsi a vicenda, in una parola a trasformare la gita in una corsa vera e propria. Per un tratto, conduce il triciclo Pennington, poi la sua avanzata \u00e8 interrotta dalla perdita di una ruota direttrice (il triciclo giunger\u00e0 a Brighton in treno) e la leadership della gara passa ora alle Boll\u00e9e ora alle Duryea, con le Panhard &amp; Levassor alle calcagna. Le auto elettriche, alle prese con i previsti problemi di autonomia e quindi gi\u00e0 partite con l'intenzione di non andare oltre Brixton, lasciano la strada e si dirigono verso la stazione ferroviaria, evidentemente per caricare le vetture sul treno.\nA Croydon, al colle di Merstham, la strada \u00e8 gremita da cima a fondo e si nota, tra l'altro, una sorprendente elevata presenza di donne in bicicletta. Attorno alle 12 e un quarto si profila la prima vettura: essa viene vista affrontare gagliardamente la salita. Si tratta di una vettura piuttosto piccola, non contraddistinta da alcun numero: risulter\u00e0 essere una Duryea. Molti dei ciclisti presenti si divertono a seguire questa prima automobile lungo la discesa, probabilmente per misurarsi con essa. Non trascorrono che pochi minuti e gi\u00e0 si profila il secondo veicolo: \u00e8 il primo dei tricicli/tandem L\u00e9on Boll\u00e9e, condotto da L\u00e9on Boll\u00e9e in persona. Il suo incedere appare molto pi\u00f9 rapido rispetto a quello della Duryea appena transitata. Transitano poi, nell'ordine: i tricicli/tandem Boll\u00e9e di Camille Boll\u00e9e e di H.O.Duncan, una Panhard &amp; Levassor, la seconda Duryea, la Panhard &amp; Levassor con il Conte di Wilchinsea, il triciclo Beeston-De Dion Bouton, la auto-pilota e via via gli altri. A Reigate, dove tra l'altro giunge il treno speciale noleggiato dagli organizzatori per trasportare tutti gli invitati che non hanno potuto prendere posto sulle autovetture, la folla \u00e8 nuovamente tanta. La piccola localit\u00e0, appare assai graziosa malgrado il maltempo: tra l'altro fanno spicco alcune bandiere con la scritta \u201cReigate d\u00e0 il benvenuto al progresso\u201d.\nNon tutti i concorrenti si fermano per il pranzo programmato al ristorante \u201cCervo bianco\u201d: tutti coloro che hanno trasformato la gara da turistica a velocistica, tirano diritti. Cos\u00ec \u00e8 per la Duryea (che \u00e8 ancora la prima a transitare) e per i tre tricicli Boll\u00e9e, che seguono la macchina americana distaccati rispettivamente di 3'09\u201d, di 4'30\u201d e di 11' circa. Brighton \u00e8 vicina, il cielo si fa ancora pi\u00f9 scuro e la pioggia scende copiosa, accompagnata da folate di vento. Le disposizioni degli organizzatori non vengono rispettate e tutti i concorrenti, anzich\u00e9 arrestarsi al Parco Preston per poi percorrere il tratto finale incolonnati dietro l'auto-pilota, fanno di tutto per giungere a Brighton il pi\u00f9 rapidamente possibile, anche per mettersi finalmente al riparo dalla pioggia. Prime a giungere all'Hotel Metropole sono le due piccole L\u00e9on Boll\u00e9e di L\u00e9on e Camille Boll\u00e9e seguite, pare, da una Duryea (la cui terza posizione d'arrivo sar\u00e0 oggetto di contestazioni) e da tre Panhard &amp; Levassor.\nComplessivamente raggiungono brighton 22 tra vetture e tricicli, ma il dato \u00e8 assai poco significativo in quanto pare che alcuni abbiano caricato i propri veicoli sul treno per poi presentarsi candidamente all'arrivo. Col trascorrere delle ore, giungono anche notizie di alcuni incidenti che hanno turbato questa manifestazione un po' pazza. Il pi\u00f9 grave si \u00e8 verificato a Crawley, dove una Duryea ha investito una bimba, Dyer, ferendola in modo piuttosto grave. Pare che il pilota verr\u00e0 riconosciuto non colpevole dal momento che la bimba, forse sfuggita alla custodia dei genitori, gli ha attraversato improvvisamente la strada.\nAl di l\u00e0 dei risultati per cos\u00ec dire agonistici della gara, che vanno presi con beneficio d'inventario anche per la approssimazione dei controlli, non si pu\u00f2 negare che la manifestazione sia comunque riuscita a concentrare su di s\u00e9 l'attenzione di centinaia di migliaia di persone, rendendo un buon servizio alla causa che si proponeva: propagandare l'automobilismo.\nBibliografia.\nVolumi.\nVedi Storia dell'automobilismo (1878-1894)#Bibliografia e, in aggiunta:"}
{"id": "626447", "revid": "125262361", "url": "https://it.wikipedia.org/wiki?curid=626447", "title": "Scrittura notarile", "text": "La scrittura notarile \u00e8 una scrittura utilizzata in epoca medievale (all'incirca 1200 e 1300) caratterizzata da molte abbreviazioni che la rendono pedante. Non fu quasi per niente utilizzata nella letteratura, ma ebbe invece un'importante espansione, anche se per breve periodo, per l'elencazione/descrizione in affari commerciali."}
{"id": "626448", "revid": "697352", "url": "https://it.wikipedia.org/wiki?curid=626448", "title": "Initng", "text": "Initng \u00e8 il candidato sostituto di init, un programma che avvia sistemi Unix e Unix-like. Esso \u00e8 tuttavia in stadio di sviluppo, ma gi\u00e0 molte persone ne sostengono l'utilizzo. Ci sono pacchetti per varie distribuzioni come Debian, Ubuntu e Fedora Core, e anche ebuild per Gentoo.\nJimmy Wennlund \u00e8 il creatore di Initng ed \u00e8 l'attuale maintainer.\nCaratteristiche.\nInitng \u00e8 progettato per essere compatibile con System V. Infatti oggi si ritiene che l'init di System V (usato oggi dalla stragrande maggioranza delle distiruzioni GNU/Linux sia superato. Il sito ufficiale di Initng definisce il progetto come \"L'init system di prossima generazione\".\nInit \u00e8 il primo processo richiamato dal kernel, ed \u00e8 il responsabile dell'inizializzazione di ogni altro processo: normalmente init avvia processi secondo un ordine prestabilito, e avvia un nuovo processo solo quando l'inizializzazione del precedente si \u00e8 conclusa. \nInitng invece avvia un processo non appena i processi da cui dipende sono stati attivati, in questo modo pu\u00f2 avviare certi processi parallelamente. \u00c8 progettato per incrementare significativamente la velocit\u00e0 di boot dei sistemi unix-compatibili avviando i processi in modo asincrono. Gli utenti di Initng affermano inoltre che fornisce pi\u00f9 statistiche e un migliore controllo del sistema."}
{"id": "626452", "revid": "1632387", "url": "https://it.wikipedia.org/wiki?curid=626452", "title": "Negus", "text": "Negus (ge'ez e amarico: \u1295\u1309\u1225 \"negus\"; tigrino: \u1290\u130b\u123d \"neg\u0101\u0161\") \u00e8 un titolo nobiliare etiope corrispondente a quello di re.\nQuesto termine della lingua amarica si ritrova gi\u00e0 in alcune antiche iscrizioni di Axum, e, secondo la tradizione, fu conferito per la prima volta dal re Salomone al proprio figlio Menelik I, che aveva avuto dalla regina di Saba.\nNel XIX secolo rivestivano questo titolo i sovrani di Scioa, Gondar, Tigr\u00e8 e Goggiam.\nNegus neghesti.\nNell'accezione \"negus neghesti\" (\"re dei re\") corrisponde al titolo di imperatore; molto spesso il termine \"negus\" si trova impiegato in questo senso. Ultimo \"negus neghesti\" fu Hail\u00e9 Selassi\u00e9, incoronato nel 1930 e deposto nel 1974."}
{"id": "626455", "revid": "124245243", "url": "https://it.wikipedia.org/wiki?curid=626455", "title": "Domenico Giamp\u00e0", "text": "Carriera.\nGiocatore.\nCresciuto nel Catanzaro, pass\u00f2 al Crotone nel 1996 militandovi sino al 2002 con l'eccezione di una parentesi alla Lucchese. Difese successivamente i colori della Ternana, trasferendosi poi al Messina con cui ottenne la promozione in Serie A al termine del campionato cadetto 2003-04. Esord\u00ec in massima categoria il 12 settembre 2004, nella gara con il Parma conclusa senza reti; durante le giornate seguenti realizza due gol, utili ai peloritani per le affermazioni contro Roma (4-3) e Milan (2-1).\nIl 24 ottobre 2004, in occasione della sconfitta interna con il Lecce, subisce un grave infortunio: a seguito di un contrasto di gioco con l'avversario Rullo, cade addosso ai cartelloni pubblicitari riportando un ampio taglio alla coscia. La ferita venne sanata con 147 punti di sutura, mentre la societ\u00e0 siciliana sporse denuncia per il pericolo costituito dai tabelloni. Con il rientro in campo del calciatore avvenuto nel gennaio 2005, la vicenda giudiziaria si risolse nel settembre 2006 (mentre il centrocampista era frattanto divenuto un giocatore dell'Ascoli) con la condanna a 3 mesi di reclusione e 20 giorni di arresto per il rappresentante della Italtelo (azienda bresciana preposta alla cartellonistica degli stadi) e per l'allestitore.\nNell'estate 2007 viene ceduto al , conquistando la salvezza in B. Nell'ottobre del 2008 firma con la , rescindendo tuttavia il proprio contratto dopo appena quattro mesi. Il 2 febbraio 2009 ritorna a Modena, dove risulta uno dei calciatori pi\u00f9 positivi del girone di ritorno contribuendo all'insperata salvezza dei giallobl\u00f9, con un ingaggio davvero ridotto all'osso: il minimo sindacale. Il 29 dicembre 2011 si trasferisce al , dove ritrova l'ex compagno Francesco Cozza come allenatore. Al termine della stagione agonistica, in seguito a vicissitudini con l'allenatore, pone fine all'esperienza con la squadra giallorossa.\nIl 28 agosto 2012 firma con il , squadra che disputa il campionato di Lega Pro Prima Divisione.\nSvincolato dal club lombardo, il 9 ottobre 2013 viene ingaggiato dalla Paganese per poi rescindere consensualmente il 28 dicembre dello stesso anno con la societ\u00e0 azzurrostellata e accasarsi alla Vigor Lamezia, con cui segna 2 gol in 15 presenze in Lega Pro Seconda Divisione, contribuendo alla promozione nel successivo campionato di Lega Pro.\nAllenatore.\nNell'annata 2017-2018 inizia l'esperienza di allenatore alla guida del Roccella. Dopo una stagione d'inattivit\u00e0, viene chiamato sulla panchina della formazione Berretti del Catanzaro.\nRitorna in panchina a gennaio 2021, quando viene chiamato a guidare i messinesi del Citt\u00e0 di Sant'Agata, in Serie D.\nStatistiche.\nPresenze e reti nei club.\n\"Statistiche aggiornate al 10 agosto 2015.\""}
{"id": "626460", "revid": "2194416", "url": "https://it.wikipedia.org/wiki?curid=626460", "title": "Minimal instruction set computer", "text": "Minimal instruction set computer (in acronimo MISC) \u00e8 un'architettura per microprocessori basata su un numero minimale di istruzioni.\nA volte \u00e8 inteso come Mono Instruction Set Computer, cio\u00e8 un processore che ha un'unica istruzione, che per\u00f2 \u00e8 solitamente noto come one instruction set computer (OISC). Uno dei prodotti del tipo di maggior successo \u00e8 l'INMOS Transputer.\nDescrizione.\nSpesso il set di istruzioni \u00e8 basato su stack invece che su registri per ridurre gli operandi richiesti. Questa tipologia di architettura \u00e8 molto semplice dato che i dati vengono presi direttamente dallo stack. Questo permette di realizzare un'architettura molto semplice e piccola.\nL'unit\u00e0 di decodifica \u00e8 semplice e piccola e quindi i processori possono essere piccoli e veloci. L'utilizzo di cos\u00ec poche istruzioni tende a rendere le stesse istruzioni molto dipendenti tra di loro riducendo il parallelismo interno.\nUtilizzo.\nLe architetture MISC vengono spesso utilizzate per produrre processori che interpretano comandi in linguaggio Forth o per realizzare Java Virtual Machine."}
{"id": "626463", "revid": "842", "url": "https://it.wikipedia.org/wiki?curid=626463", "title": "MISC", "text": ""}
{"id": "626467", "revid": "367445", "url": "https://it.wikipedia.org/wiki?curid=626467", "title": "Scrittura corsiva", "text": "Scrittura corsiva o semplicemente corsivo \u00e8 il nome che si d\u00e0 a un tipo di scrittura dal tracciato rapido che nasce dalla semplificazione delle scritture a lettere staccate (\u00abstampatello\u00bb). La scrittura corsiva pu\u00f2 interessare tanto le lettere maiuscole (inserite dunque in un sistema bilineare) quanto le minuscole (inserite in un sistema quadrilineare).\nStoria.\nNumerosi tipi di scritture e di alfabeti hanno forme di scrittura semplificata. Per esempio, la scrittura ieratica e demotica rappresentano un'evoluzione corsiva della scrittura geroglifica egizia.\nNel mondo semitico nordoccidentale la scrittura semitica monumentale si \"corsivizz\u00f2\" quando venne utilizzata da scribi che usavano pennelli su papiro o pergamena. L'alfabeto arabo nacque da una versione \u00abcorsiva\u00bb di tale alfabeto, elaborata per l'aramaico nabateo, ed \u00e8 perci\u00f2 priva di una vera scrittura in \u00abstampatello\u00bb.\nAltri corsivi vennero usati per il greco dei papiri.\nSebbene sia un fenomeno poco noto, gi\u00e0 in et\u00e0 romana si svilupparono delle forme di corsivo, del quale molti esempi sono giunti fino a noi grazie ai graffiti sui muri di Pompei. Il corsivo di quell'epoca \u00e8 praticamente illeggibile per chi conosce solamente la versione moderna, nonostante si tratti dello stesso alfabeto; inoltre, variava lievemente da citt\u00e0 a citt\u00e0.\nL'attuale scrittura corsiva per l'alfabeto latino nacque nel tardo Medioevo per opera degli Umanisti ed ebbe una rapida e duratura espansione in tutta Europa. \u00c8 caratterizzata da una sobria eleganza, da una chiara leggibilit\u00e0 e dalla rapidit\u00e0. Agli albori del XVI secolo il tipografo bolognese Francesco Griffo se ne serv\u00ec per creare lo stile di carattere noto come \"corsivo\", chiamato all'estero \"italico\" (tranne che in Spagna, dov'\u00e8 noto come \"letra grifa\").\nFino al XX secolo la scrittura corsiva \u00e8 stata usata sia per la letteratura sia per i rapporti commerciali; oggi \u00e8 usata prevalentemente per la scrittura personale.\nLa scrittura corsiva viene appresa durante il primo percorso scolastico.\nIl corsivo \u00e8 uno stile di calligrafia in cui i simboli della lingua sono scritti in modo congiunto e / o \"scorrevole\", generalmente allo scopo di rendere la scrittura pi\u00f9 veloce. Questo stile di scrittura \u00e8 distinto dalla \"scrittura stampata\" che utilizza caratteri in stampatello, in cui le lettere di una parola sono disconnesse e sono in forma di lettera romana / gotica piuttosto che con caratteri uniti. Non tutti i quaderni corsivi uniscono tutte le lettere: il corsivo formale \u00e8 generalmente unito, ma il corsivo casuale \u00e8 una combinazione di unioni e alzate di penna. In arabo, siriaco, latino e alfabeti cirillici, molte o tutte le lettere di una parola sono collegate (mentre altre no), a volte facendo di una parola un unico tratto complesso. In corsivo ebraico e corsivo romano, le lettere non sono collegate. In Maharashtra esiste una versione del corsivo chiamata \"modi\".\nSottoclassi.\nLegatura.\nLa legatura prevede che le lettere delle parole con linee che collegano le lettere in modo che non sia necessario prendere la penna o la matita tra le lettere. Comunemente alcune delle lettere sono scritte in modo loop per facilitare i collegamenti. Nei testi greci stampati comuni, i moderni caratteri minuscoli sono chiamati \"corsivi\" (al contrario di onciali) sebbene le lettere non si colleghino.\nCorsivo.\nLa calligrafia italica divenne popolare nel Rinascimento italiano del XV secolo. Il termine \"corsivo\" in quanto si riferisce alla scrittura a mano non deve essere confuso con le lettere digitate in corsivo. Molte, ma non tutte, le lettere nella grafia del Rinascimento furono unite, poich\u00e9 la maggior parte \u00e8 oggi in corsivo corsivo.\nOrigine.\nLe origini del metodo corsivo sono associate ai vantaggi pratici della velocit\u00e0 di scrittura: il raro sollevamento della penna e l'adattamento ai limiti di essa. Le penne utilizzate in passato erano fragili, si rompevano facilmente e si rischiava di far schizzare l'inchiostro se non venivano usate correttamente. Inoltre, esaurivano l'inchiostro pi\u00f9 velocemente della maggior parte degli strumenti di scrittura contemporanei. Le penne a immersione in acciaio sviluppatesi successivamente erano pi\u00f9 robuste, ma avevano ancora alcune limitazioni. Anche l'individualit\u00e0 della provenienza di un documento era un fattore, al contrario del carattere della macchina.\nIl corsivo era preferibile perch\u00e9 lo strumento di scrittura veniva raramente sollevato dal foglio. Il termine \"corsivo\" deriva dal francese medio \"cursif\" (che viene a sua volta dal latino medievale \"c\"orsivus\")\" che letteralmente significa \"correre\". Questo termine a sua volta deriva dal latino \"currere\" (\"correre, affrettarsi\"). Nonostante l'uso del corsivo sembrasse essere in declino, ultimamente esso \u00e8 stato recuperato.\nRomano.\nIl \"corsivo romano\" \u00e8 una forma di scrittura a mano (o scrittura) usata nell'antica Roma e in una certa misura nel Medioevo. \u00c8 abitualmente diviso in corsivo vecchio (o antico) e corsivo nuovo. Il corsivo romano antico, chiamato anche corsivo maiuscolo e corsivo maiuscolo, era la forma quotidiana di scrittura a mano usata per scrivere lettere, dai commercianti che scrivevano conti di affari, dagli scolari che imparavano l'alfabeto latino e persino dagli imperatori che impartivano comandi. New Roman, chiamato anche minuscolo corsivo o pi\u00f9 tardi corsivo, sviluppato dal vecchio corsivo. \u00c8 stato utilizzato approssimativamente dal III secolo al VII secolo e utilizza forme di lettere che sono pi\u00f9 riconoscibili agli occhi moderni; \"a\", \"b\", \"d\" ed \"e\" hanno assunto una forma pi\u00f9 familiare, e le altre lettere sono proporzionate l'una all'altra piuttosto che variare selvaggiamente in dimensione e disposizione su una linea.\nGreco.\nL'alfabeto greco ha avuto diverse forme corsive nel corso del suo sviluppo. Nell'antichit\u00e0, una forma corsiva di scrittura a mano era usata per scrivere su papiro. Impiegava forme di lettere inclinate e parzialmente collegate, nonch\u00e9 molte legature. Alcune caratteristiche di questa calligrafia furono successivamente adottate nella minuscola greca, la forma dominante di scrittura a mano nel medioevo e all'inizio dell'era moderna. Nel diciannovesimo e ventesimo secolo, fu sviluppata una forma completamente nuova di greco corsivo, pi\u00f9 simile alle scritture corsive dell'Europa occidentale contemporanea.\nEuropa occidentale.\nInglese.\nLa scrittura corsiva era usata in inglese prima della conquista normanna. Le carte anglosassoni in genere includono una clausola limite scritta in inglese antico in uno script corsivo. Uno stile di scrittura corsivo - mano da segretario - era ampiamente utilizzato sia per la corrispondenza personale che per i documenti ufficiali in Inghilterra dall'inizio del XVI secolo.\nLa grafia corsiva si \u00e8 sviluppata in qualcosa che si avvicina alla sua forma attuale dal XVII secolo, ma il suo uso non era n\u00e9 uniforme, n\u00e9 standardizzato n\u00e9 in Inghilterra n\u00e9 altrove nell'impero britannico. Nelle colonie inglesi dell'inizio del XVII secolo, la maggior parte delle lettere sono chiaramente separate nella grafia di William Bradford, sebbene alcune fossero unite come in una mano corsiva. Nella stessa Inghilterra, Edward Cocker aveva iniziato a introdurre una versione dello stile \"ronde\" francese, che fu poi ulteriormente sviluppato e reso popolare in tutto l'impero britannico nel XVII e XVIII secolo come mano tonda da John Ayers e William Banson.\nNelle colonie americane, alla vigilia della loro indipendenza dal Regno di Gran Bretagna, \u00e8 degno di nota che Thomas Jefferson si un\u00ec alla maggior parte, ma non a tutte, le lettere durante la stesura della Dichiarazione di Indipendenza degli Stati Uniti. Tuttavia, pochi giorni dopo, Timothy Matlack ha riscritto professionalmente la copia di presentazione della Dichiarazione in una mano corsiva completamente unita. Ottantasette anni dopo, a met\u00e0 del XIX secolo, Abraham Lincoln redasse il discorso di Gettysburg in una mano corsiva che oggi non sarebbe fuori luogo.\nNon tutti questi corsivi, allora o adesso, univano tutte le lettere all'interno di una parola.\nSia nell'impero britannico che negli Stati Uniti nel XVIII e XIX secolo, prima della macchina da scrivere, i professionisti usavano il corsivo per la loro corrispondenza. Questo \u00e8 stato chiamato \"mano leale\", il che significa che sembrava buono, e le aziende hanno addestrato i loro impiegati a scrivere esattamente nello stesso copione.\nDopo gli anni sessanta, \u00e8 riemerso un movimento originariamente iniziato da Paul Standard negli anni trenta per sostituire il corsivo in loop con la calligrafia corsiva in corsivo. Era motivato dall'affermazione che l'istruzione corsiva era pi\u00f9 difficile del necessario: che il corsivo convenzionale (in loop) non era necessario ed era pi\u00f9 facile scrivere in corsivo corsivo. Per questo motivo, sono apparse diverse nuove forme di corsivo corsivo, tra cui Getty-Dubay e Barchowsky Fluent Handwriting. Nel XXI secolo, alcuni degli stili di scrittura corsivi sopravvissuti sono Spencerian, Palmer Method, D'Nealian e Zaner-Bloser.\nTedesco.\nFino al XIX secolo la \"Kurrent\" (nota anche come \"corsivo tedesco\") era usata per la scrittura manuale corrente. La Kurrent non \u00e8 stata utilizzata esclusivamente, ma piuttosto in parallelo al corsivo moderno (che \u00e8 lo stesso del corsivo latino). Gli scrittori usavano entrambi gli stili corsivo: posizione, contenuto e contesto determinavano quale stile usare. Un successore della Kurrent, la \"S\u00fctterlin\", fu ampiamente utilizzato nel periodo 1911-1941 fino a quando il partito nazista la band\u00ec insieme al suo equivalente stampato, la Fraktur. I tedeschi cresciuti con la S\u00fctterlin continuarono a usarla anche nel dopoguerra.\nOggi tre diversi stili di scrittura corsiva vengono insegnati nelle scuole tedesche, la Lateinische Ausgangsschrift (introdotta nel 1953), la Schulausgangsschrift (1968) e la \"Vereinfachte Ausgangsschrift\" (1969). L'Unione nazionale tedesca degli insegnanti della scuola primaria ha proposto di sostituire tutti e tre con la \"Grundschrift\", una forma semplificata di stampatello minuscolo adottata dalle scuole di Amburgo.\nStati Uniti.\nUna delle prime forme di nuova tecnologia che ha causato il declino della scrittura a mano \u00e8 stata l'invenzione della penna a sfera, brevettata nel 1888 da John Loud. Due fratelli, L\u00e1szl\u00f3 e Gy\u00f6rgy B\u00edr\u00f3, hanno ulteriormente sviluppato la penna modificando il design e utilizzando inchiostro diverso che si asciugava rapidamente. Con il loro design, era garantito che l'inchiostro non avrebbe sbavato, come sarebbe accaduto con il precedente design della penna, e non era pi\u00f9 necessaria l'accurata calligrafia che si sarebbe usata con il vecchio design della penna. Dopo la seconda guerra mondiale, la penna a sfera fu prodotta in serie e venduta a un prezzo basso, cambiando il modo in cui le persone scrivevano. Il corsivo \u00e8 stato successivamente influenzato da altre tecnologie come il telefono, il computer e la tastiera.\nIl corsivo \u00e8 stato in declino durante il XXI secolo a causa della sua percepita mancanza di necessit\u00e0. La Fairfax Education Association, il pi\u00f9 grande sindacato degli insegnanti della contea di Fairfax, in Virginia, ha definito il corsivo \"arte morente\". Molti considerano il corsivo troppo noioso da imparare e credono che non sia un'abilit\u00e0 utile.\nAl SAT 2006, un esame di ammissione all'istruzione post-secondaria degli Stati Uniti, solo il 15% degli studenti ha scritto le risposte al saggio in corsivo. Tuttavia, gli studenti potrebbero essere scoraggiati dall'usare il corsivo nei test standardizzati a causa degli esami scritti con una grafia difficile da leggere che ricevono voti pi\u00f9 bassi, e alcuni valutatori potrebbero avere difficolt\u00e0 a leggere il corsivo.\nNel 2007, secondo un sondaggio su 200 insegnanti di prima e terza elementare in tutti i 50 stati americani, il 90% degli intervistati ha affermato che le loro scuole richiedevano l'insegnamento del corsivo.\nUn'indagine a livello nazionale nel 2008 ha rilevato che gli insegnanti delle scuole elementari non avevano una formazione formale nell'insegnamento della scrittura a mano agli studenti. Solo il 12% degli insegnanti ha riferito di aver seguito un corso su come insegnarlo.\nNel 2012, gli stati americani dell'Indiana e delle Hawaii hanno annunciato che alle loro scuole non sar\u00e0 pi\u00f9 richiesto di insegnare in corsivo (ma sar\u00e0 ancora autorizzato a farlo), e invece sar\u00e0 richiesto di insegnare \"competenza con la tastiera\". Dalla proposta a livello nazionale dei Common Core State Standards nel 2009, che non includono l'istruzione in corsivo, gli standard sono stati adottati da 44 stati a partire da luglio 2011, i quali hanno discusso se aumentarli con il corsivo.\nSforzi di conservazione e benefici cognitivi.\nMolti documenti storici, come la Costituzione degli Stati Uniti, sono scritti in corsivo: l'incapacit\u00e0 di leggere il corsivo impedisce quindi di essere in grado di apprezzare appieno tali documenti nel loro formato originale. Nonostante il declino nell'uso quotidiano del corsivo, viene reintrodotto nel curriculum delle scuole negli Stati Uniti. Stati come California, Idaho, Kansas, Massachusetts, North Carolina, South Carolina, New Jersey e Tennessee hanno gi\u00e0 imposto il corsivo nelle scuole come parte del programma Back to Basics progettato per mantenere l'uso della scrittura corsiva. L'applicazione del corsivo \u00e8 richiesta dalla quinta elementare dell'Illinois, a partire dall'anno scolastico 2018-2019. Le Hawaii e l'Indiana hanno sostituito l'istruzione corsiva con \"competenza con la tastiera e altri 44 stati stanno valutando misure simili\".\nCon l'uso diffuso dei computer, i ricercatori hanno deciso di testare l'efficacia di entrambi i mezzi. Uno studio condotto da Pam Mueller che ha confrontato decine di studenti che hanno preso appunti a mano e tramite computer portatile ha mostrato che gli studenti che hanno preso appunti a mano (sebbene il documento non specifichi se stessero usando il corsivo) hanno mostrato vantaggi sia nell'apprendimento fattuale che concettuale. Un altro studio condotto da Anne Mangen ha mostrato un'accelerazione nell'apprendimento di nuove parole quando venivano scritte a mano invece che sullo schermo di un computer. Imparare a scrivere in corsivo \u00e8 ritenuto (da chi lo pratica) un trampolino di lancio per lo sviluppo di una scrittura a mano pulita e in un terzo studio condotto dalla Florida International University la professoressa Laura Dinehart ha concluso che gli studenti con una calligrafia pi\u00f9 ordinata tendono a sviluppare una migliore abilit\u00e0 di lettura e scrittura, anche se \u00e8 difficile concludere il nesso di causalit\u00e0 di tale associazione. A parte questi benefici cognitivi, gli studenti con dislessia, che hanno difficolt\u00e0 ad imparare a leggere perch\u00e9 il loro cervello ha difficolt\u00e0 ad associare suoni e combinazioni di lettere in modo efficiente, hanno scoperto che il corsivo pu\u00f2 aiutarli con il processo di decodifica perch\u00e9 integra la coordinazione occhio-mano, abilit\u00e0 motorie fini e altre funzioni cerebrali e di memoria. Tuttavia, gli studenti con disgrafia possono essere penalizzati o addirittura ostacolati dall'uso del corsivo.\nCinese.\nLe forme corsive dei caratteri cinesi sono usate nella calligrafia; \"scrittura in esecuzione\" \u00e8 la forma semi-corsiva e \"scrittura grezza\" (erroneamente chiamata \"scrittura erbosa\" a causa di un'errata interpretazione) \u00e8 il corsivo. L'aspetto corrente di questa scrittura ha pi\u00f9 a che fare con la formazione e la connessione dei tratti \"all'interno di\" un carattere individuale che con le connessioni tra i caratteri come nel corsivo connesso occidentale. Questi ultimi sono rari nell'hanzi e nei caratteri kanji giapponesi derivati che di solito sono ben separati dallo scrittore."}
{"id": "626469", "revid": "125639085", "url": "https://it.wikipedia.org/wiki?curid=626469", "title": "Corsivo", "text": "In tipografia il corsivo, detto anche aldino (dall'ideatore Aldo Manuzio), \u00e8 uno stile di carattere contraddistinto da una leggera inclinazione delle lettere verso destra. Nasce per imitazione della scrittura a mano. In francese \u00e8 chiamato \"italique\", in inglese \"italic\", mentre in tedesco \u00e8 reso col termine \"Kursivschrift\".\nUn insieme di caratteri tipografici comprende generalmente tre stili: il tondo, il grassetto e il corsivo.\nStoria.\nIl corsivo \u00e8 detto anche \"aldino\" perch\u00e9 fu introdotto per la prima volta da Aldo Manuzio. Disegnato e realizzato dal bolognese Francesco Griffo, si ispir\u00f2 alla scrittura corsiva di Poggio Bracciolini (1380-1459), che a sua volta emulava la scrittura carolina. Lo scopo era quello di ottenere una scrittura compatta che si accompagnasse a uno stile facilmente leggibile.\nLe prime prove del corsivo furono effettuate nell'anno 1500. Le prime parole in assoluto stampate con il nuovo stile (\"Jesu dolce Jesu amore\") comparvero all'interno di un'illustrazione alle \"Epistole\" di Santa Caterina da Siena. L'opera omnia di Virgilio (\"Venetiis, ex aedibus Aldi Romani, mense Aprili 1501\") fu il primo libro stampato interamente in corsivo. Il volume inaugur\u00f2 allo stesso tempo la serie degli enchiridi in ottavo, libri contenenti la trattazione completa di un certo argomento e soprattutto di formato rivoluzionario per materie profane, alla base del libro moderno.\nIl \"corsivo aldino\" divenne il modello per gli stili di corsivo.\nUtilizzo pi\u00f9 complesso.\nCorsivo inclinato a sinistra.\nIl corsivo inclinato a sinistra \u00e8 ora raro nei caratteri latini, dove viene utilizzato principalmente come effetto occasionale per attirare l'attenzione. Erano ancora una volta comuni, tuttavia, essendo usati ad esempio nei documenti legali. Sono pi\u00f9 comuni nella scrittura araba.\nIn alcuni caratteri arabi (ad esempio \"Adobe Arabic\", \"Boutros Ads\"), il carattere corsivo ha la parte superiore della lettera inclinata a sinistra, invece di inclinarsi a destra. Alcune famiglie di caratteri, come Venus, Roemisch, Topografische Zahlentafel, includono caratteri e lettere inclinati a sinistra progettati per la produzione di mappe cartografiche tedesche, anche se non supportano i caratteri arabi.\nNegli anni cinquanta Gholamhossein Mosahab ha inventato \"Iranic font style\", una forma corsiva inclinata all'indietro per andare con la direzione da destra a sinistra della scrittura.\nCorsivo diritto.\nPoich\u00e9 il corsivo ha un aspetto chiaramente diverso dal tondo e dal grassetto, \u00e8 possibile avere disegni in \"corsivo diritto\", cio\u00e8 caratteri che hanno uno stile corsivo ma rimangono in posizione verticale. Nelle lingue espresse in caratteri latini, il corsivo diritto \u00e8 raro ma a volte viene utilizzato in matematica o in testi complessi in cui una sezione di testo gi\u00e0 in corsivo necessita di uno stile \"doppio corsivo\" per aggiungere enfasi. \"Computer Modern\" di Donald Knuth ha un corsivo in posizione verticale come alternativa al corsivo standard, in quanto la sua destinazione d'uso \u00e8 la composizione matematica.\nLe famiglie di tipi di carattere con un corsivo in posizione verticale o quasi verticale comprendono solo \"Roman\u00e9e\" di Jan van Krimpen, \"Joanna\" di Eric Gill, \"FF Seria\" di Martin Majoor e \"Deepdene\" di Frederic Goudy. \"Roman\u00e9e\" di Jan van Krimpen, \"Joanna\" di Eric Gill, \"FF Seria\" di Martin Majoor e \"Deepdene\" di Frederic Goudy. Il popolare carattere tipografico del libro Bembo \u00e8 stato venduto con due corsivi: un disegno ragionevolmente semplice che \u00e8 comunemente usato oggi e un disegno alternativo \"Corsivo condensato\" verticale, molto pi\u00f9 calligrafico, come alternativa pi\u00f9 eccentrica. Questo corsivo, disegnato da Alfred Fairbank, \u00e8 stato denominato \"Bembo Condensed Italic\", Monotype series 294. Alcuni stampatori, influenzati dal movimento Arts and Crafts, come Gill, resero anche il sistema corsivo originale del corsivo minuscolo solo dal XIX secolo in poi.\nFalso corsivo.\nL'obliquo (o tondo inclinato) \u00e8 un carattere inclinato, ma privo di lettere corsive, con la \"f\" non discendente e la \"a\" della stessa forma di quella tonda, a differenza del corsivo vero e proprio. Molti caratteri senza grazie usano disegni obliqui invece che corsivi; alcuni hanno sia la variante corsiva che obliqua. I progettisti di caratteri hanno descritto il carattere obliquo come meno calligrafico del corsivo, che in alcuni testi pu\u00f2 essere preferito.\nSoluzioni alternative al corsivo.\nNei media pre-digitali in cui il corsivo non esiste, sono adottate le seguenti soluzioni alternative:\nOpenType.\nOpenType ha il tag codice_1 per sostituire un carattere in corsivo con un singolo carattere. Inoltre, la variazione dei caratteri OpenType ha un assecodice_1 per la transizione tra le forme corsivo e non corsivo e un asse codice_3 per l'angolo obliquo dei caratteri.\nPagine web.\nIn HTML, l'elemento codice_4 viene utilizzato per produrre testo in corsivo (o obliquo). Quando l'autore vuole indicare un testo enfatizzato, i moderni standard sul web consigliano di utilizzare l'elemento codice_4, perch\u00e9 comunica che il contenuto deve essere enfatizzato, anche se non pu\u00f2 essere visualizzato in corsivo. Al contrario, se il corsivo \u00e8 puramente ornamentale piuttosto che significativo, le pratiche di markup semantico imporranno che l'autore utilizzi la dichiarazione Cascading Style Sheetscodice_6 insieme a un nome di classe semantico appropriato invece di un elemento codice_4o codice_4."}
{"id": "626471", "revid": "599013", "url": "https://it.wikipedia.org/wiki?curid=626471", "title": "Thomas Job", "text": "Biografia.\nIn seguito allo scandalo del calcioscommesse, l'8 maggio 2012 viene deferito dalla Procura federale della FIGC. Il 1\u00ba giugno il procuratore federale Stefano Palazzi richiede per lui quattro anni e sei mesi di squalifica. Il 18 giugno in primo grado la Commissione Disciplinare della FIGC lo squalifica per 3 anni e 6 mesi, poi confermati anche in appello. Il 28 marzo 2013 il TNAS gli annulla la squalifica per assenza di prove che confermino l'illecito di cui egli \u00e8 stato accusato.\nIl 9 febbraio 2015 la procura di Cremona termina le indagini e formula per lui e altri indagati le accuse di associazione a delinquere e frode sportiva.\nCarriera.\nClub.\nSampdoria, Cremonese, Pescara e Ascoli.\nArrivato in Italia nel 2000 alla Sampdoria, gioca per\u00f2 una sola partita in Serie B. L'anno seguente viene girato in prestito in C2 nella Cremonese dove in 24 partite segna 11 gol, prima di tornare alla Sampdoria in Serie A nella stagione 2003-2004, giocando solo 3 partite (ed esordendo il 21 dicembre contro il ). I due anni successivi sar\u00e0 sempre in prestito in Serie B al Pescara, con cui segna il primo gol in Serie B il 26 ottobre 2004 in -Pescara 0-2, e di nuovo alla Cremonese; dal 2006-2007 gioca nell', restando nelle Marche per due anni, il primo in serie A ed il secondo in B.\nPisa, Grosseto, Cittadella e svincolamento.\nViene ceduto al Pisa il 1\u00ba settembre 2008 nell'ambito dell'operazione che porta Carlo Luisi nelle Marche. Segna la sua prima rete in neroazzurro il 27 settembre nella trasferta contro la Salernitana. Al termine della stagione rimane svincolato a causa del fallimento della squadra toscana e il 4 agosto 2009 viene ingaggiato dal ; realizza il primo gol con la nuova maglia nella partita vinta 2-1 contro il Brescia alla settima giornata. Per la stagione 2010-2011 approda al Cittadella in Serie B e rimane per due stagioni, disputando 49 partite con due reti. Alla fine della stagione 2011-2012 rimane svincolato.\nIl 22 luglio 2013 parte per il ritiro a Coverciano dei calciatori svincolati sotto l'egida dell'Associazione Italiana Calciatori.\nIl ritorno in Serie A di solo 1 mese e l'esperienza in Ungheria.\nIl 31 agosto 2013 viene ingaggiato dal Bologna a parametro zero dopo un anno di inattivit\u00e0. Il 13 settembre viene mandato in prestito all'Honv\u00e9d di Budapest militante nella massima serie magiara.\nAttivit\u00e0 dilettantistica tra Serie D ed Eccellenza.\nIl 18 luglio 2015 firma con il Vado, militante in Serie D; il 4 dicembre seguente passa al Foligno. Il 18 luglio 2016 ritorna al Vado. Il 19 agosto 2017 passa alla Sestrese. Nel suo debutto con la Sestrese segna il suo primo goal. Nella rosa della Sestrese per la stagione 2018-2019 non figura nella lista dei giocatori tesserati.\nStatistiche.\nPresenze e reti nei club.\n\"Statistiche aggiornate al 7 novembre 2015.\"\nNote.\n che fine ha fatto Thomas job ex calciatore della Sampdoria."}
{"id": "626474", "revid": "1347902", "url": "https://it.wikipedia.org/wiki?curid=626474", "title": "Bandiera della Repubblica Socialista Sovietica Bielorussa", "text": "La bandiera della Repubblica Socialista Sovietica Bielorussa fu adottata il 25 dicembre 1951.\nStoria.\nLa primissima bandiera risale al 1919 con la nascita della Repubblica Socialista Sovietica Lituano-Bielorussa, e si trattava di una semplice bandiera rossa.\nTra il 1919 e il 1927, con la nascita della RSS Bielorussa, la bandiera era rossa, con i caratteri cirillici \"\u0421\u0421\u0420\u0411\" (\"SSRB\") in oro in alto a sinistra.\nTra il 1927 e il 1937, la bandiera era rossa con i caratteri cirillici \"\u0411\u0421\u0421\u0420\" (\"BSSR\") in oro in alto a sinistra, circondati da un bordo dorato.\nTra il 1937 e il 1951 la bandiera era rossa, con una falce e martello dorato sui caratteri cirillici, e nessun contorno dorato.\nBandiera del 1951.\nAlla fine degli anni quaranta nacque il bisogno politico di differenziare la bandiera bielorussa da quelle delle altre repubbliche dell'Unione Sovietica, soprattutto perch\u00e9 era un paese facente parte dell'ONU. Il disegno scelto era chiamato \"Il Sole Nascente\", da un progetto di M. I. Gusyew basandosi su elementi della cultura bielorussa.\nI simboli erano:"}
{"id": "626478", "revid": "287204", "url": "https://it.wikipedia.org/wiki?curid=626478", "title": "Atenagora", "text": ""}
{"id": "626479", "revid": "23", "url": "https://it.wikipedia.org/wiki?curid=626479", "title": "Tobas", "text": ""}
{"id": "626487", "revid": "23", "url": "https://it.wikipedia.org/wiki?curid=626487", "title": "Qom'lek", "text": ""}
{"id": "626488", "revid": "124632210", "url": "https://it.wikipedia.org/wiki?curid=626488", "title": "Giampietro Perrulli", "text": "Carriera.\nMuove i suoi primi passi nella polisportiva Centro Giano, societ\u00e0 di una piccola frazione di Roma, per poi passare nei dilettanti dell'Ostiamare, per poi passare nel gennaio 2004, in prestito all' dove milita sei mesi nelle giovanili friulane. Arriva poi a giocare tra i professionisti, in Serie C2, nel 2004-2005, nella Viterbese, dove segna 8 reti. L'anno successivo \u00e8 acquistato dall' che lo gira subito in prestito in Serie C1 alla dove disputa 18 presenze segnando una rete; Fatto ritorno all', il 14 maggio 2006 fa il suo esordio in Serie A poco prima di compiere i 21 anni, nell'ultima partita della stagione 2005-2006 giocata ad Empoli e vinta 2-1 dalla squadra marchigiana. Successivamente, gioca per una stagione e mezza nella massima serie italiana, disputando nel primo anno 30 presenze e 3 reti e l'anno successivo in sei mesi 12 presenze e una rete.\nIl 2 gennaio 2009 passa a titolo definitivo all' dove rimane un anno e mezzo, giocando 45 partite e realizzando 3 reti. Rimane svincolato ma nell'agosto del 2010, firma un contratto biennale con l' e in questa stagione s'infortuna gravemente al menisco e rimarr\u00e0 fuori fino a maggio, dove riuscir\u00e0 a collezionare solo 3 presenze e una rete.\nLa stagione 2011-2012 riesce a giocare 31 partite e riesce a realizzare 2 reti.Firma poi un contratto col Carpi per una stagione e in questa stagione caratterizzata da molti infortuni, gioca 21 partite realizzando 2 reti. Rimasto svincolato il 20 agosto 2014 firma un triennale con la Lupa Roma, squadra militante nel campionato di Lega Pro.\nIl 28 dicembre 2014 risolve consensualmente il rapporto che lo legava alla Lupa Roma e, dopo un periodo di prova alla Salernitana, scende in campo per la prima volta con indosso la casacca granata il 6 gennaio, nella trasferta contro la Casertana. A fine anno, la squadra campana vince il Campionato di Lega Pro, ottenendo la promozione diretta in cadetteria, ed \u00e8 seconda nella \"poule\" a tre di Supercoppa di Lega. \nNell'estate 2016 firma un contratto con la Cremonese, dove milita per tre stagioni. Nel 2019 passa al Novara, dove gioca per una stagione.\nStatistiche.\nPresenze e reti nei club.\n\"Statistiche aggiornate al 14 dicembre 2018.\""}
{"id": "626490", "revid": "2143456", "url": "https://it.wikipedia.org/wiki?curid=626490", "title": "Guido Quazza", "text": "Biografia.\nGuido Quazza era figlio di Manina Capitelli, una napoletana di origini nobili, e di Romolo Quazza, originario di Mosso (BI). Il padre dal 1939 era stato professore di Storia del Risorgimento e poi di Storia moderna nell'Universit\u00e0 di Torino, citt\u00e0 nella quale la famiglia si era trasferita nel 1930. Guido Quazza vi frequent\u00f2 il Liceo Cavour e poi la Facolt\u00e0 di Lettere e Filosofia, laureandosi il 5 luglio del 1945 in Storia del Risorgimento con la tesi \"L'equilibrio italiano nella politica europea alla vigilia della guerra per la secessione polacca\", discussa con il professor Francesco Lemmi.\nNel 1941 si era gi\u00e0 avvicinato al Partito d'Azione e nel 1944 si era unito alle formazioni partigiane che operavano nella Val Sangone, divenendo comandante della Brigata \u00abRuggero Vitrani\u00bb. Durante il periodo della Resistenza - un momento essenziale di maturazione della sua personalit\u00e0 e di affermazione di valori etici - ebbe tempo di scrivere un saggio storico, che pubblic\u00f2 nel primo dopoguerra con il titolo \"Origine e aspetti della crisi contemporanea\". Vi sviluppa l'idea che il ventennio tra le due guerre sia stato, con la fine del liberalismo ottocentesco, incapace di risolvere le questioni sociali, l'affermazione dell'irrazionalismo, dal quale si poteva uscire perseguendo un recupero dei valori morali e sociali quali potevano essere espressi da un socialismo di tradizione non bolscevica.\nFu cos\u00ec che al termine della guerra si iscrisse nel Partito socialista di unit\u00e0 proletaria e partecip\u00f2 al congresso del 1947 che vide la \u00abscissione di palazzo Barberini\u00bb, con la fondazione del Partito Socialista dei Lavoratori Italiani guidato da Giuseppe Saragat, al quale anche Quazza ader\u00ec. Deluso del nuovo partito, ne critic\u00f2 la politica di collaborazione con la Democrazia Cristiana e la decisione di entrare nella NATO, tanto da esserne espulso nel 1949. In quell'anno si spos\u00f2 e si iscrisse al nuovo Partito Socialista Unitario, che lasci\u00f2 due anni dopo, per \u00abribrezzo verso i mestieranti ormai padroni incontrastati del nostro come degli altri partiti\u00bb.\nInizia la carriera da insegnante nelle scuole medie; quindi, dal 1957 al 1962 \u00e8 professore incaricato nelle Facolt\u00e0 di Giurisprudenza e di Economia e commercio all'Universit\u00e0 di Torino. Nel 1962 viene nominato professore di Storia medievale e moderna. Si trasfer\u00ec a Pisa per insegnare alla Scuola Normale Superiore ma, nel 1964, torn\u00f2 a Torino per insegnare Storia e storiografia dell'et\u00e0 moderna alla Facolt\u00e0 di Magistero, di cui divenne preside.\nFu direttore della \"Rivista di storia contemporanea\" e Presidente dell'Istituto italiano per la Storia del movimento di liberazione in Italia.\nFu consigliere dell'Istituto piemontese per la storia della Resistenza e della societ\u00e0 contemporanea \"Giorgio Agosti\" e del Centro studi Piero Gobetti."}
{"id": "626496", "revid": "453768", "url": "https://it.wikipedia.org/wiki?curid=626496", "title": "Calafataggio", "text": "Il calafataggio \u00e8 una tecnica di impermeabilizzazione dello scafo in legno, eseguita dal mastro calafato. Essa crea una giunzione tra le tavole del fasciame in grado di reggere il mare e resistere nel tempo.\nIn passato la tecnica consisteva essenzialmente nell'inserire tra il fasciame che costituisce lo scafo delle fibre, spesso canapa o stoppa, impregnate di pece. Attualmente viene utilizzata la cotonina o la canapa e resine sintetiche o catrame.\nL'azione avviene manualmente, usando una mazzuola di legno, detto \"maglio da calafato\", e un particolare scalpello a punta piatta, detto \"malabestia\", che permette di spingere la fibra, senza tagliarla, all'interno dei \"comenti\", ovvero le connessioni tra le tavole del fasciame."}
{"id": "626497", "revid": "599013", "url": "https://it.wikipedia.org/wiki?curid=626497", "title": "Enawen\u00ea-naw\u00ea", "text": "Gli Enawen\u00ea-naw\u00ea sono un gruppo etnico del Brasile che ha una popolazione stimata in circa 566 individui (2010).\nLingua.\nParlano la lingua Enawen\u00ea-naw\u00ea, lingua che appartiene alla famiglia linguistica Aruak.\nInsediamenti.\nVivono in un unico grande villaggio vicino al fiume Iqu\u00ea, un affluente del Juruena, nel nord ovest dello stato brasiliano di Mato Grosso. Sono correlati al gruppo dei Parec\u00eds.\nStoria.\nFin dal 1962 i missionari gesuiti avevano ricevuto segnalazioni da raccoglitori di lattice che operavano nella regione dell'esistenza dei popoli indigeni. Sembravano pacifici in quanto non attaccavano i lavoratori, ma evitavano i contatti probabilmente per timore che i \"bianchi\" potessero giungere fino alle loro abitazioni. Durante un volo di ricognizione da parte della Missione Anchieta, nel 1973, fu identificato un villaggio sulle rive del fiume Juruena. Scambiati per Nambikwara prima e per Rikbaktsa poi, i missionari dovettero ricredersi quando, accompagnati proprio da alcuni membri Rikbaktsa, si accorsero che questo nuovo gruppo non capiva una sola parola della loro lingua. Inizialmente si imbatterono in un gruppo di sole donne e bambini che fuggirono subito nella foresta, poi in un membro anziano nei confronti del quale i missionari e i Rikbaktsa si mostrarono subito pacifici appoggiando machete e asce per terra davanti a lui. In seguito presero atto del fatto che si trattava di una popolazione appartenente alla famiglia Arawak, fatto dimostrato dallo stile delle \"malocas\" (capanne) e dall'accento della lingua.\nFino all'inizio degli anni ottanta gli Enawene Nawe erano conosciuti come i \"Salum\u00e3\". Solo nel 1983, dopo vari studi, i missionari gesuiti alla fine scoprirono che il nome che utilizzavano per auto-identificarsi era \"Enawene Nawe\".\nAl tempo dei primi contatti ufficiali la popolazione Enawene Nawe fu stimata in circa 130 persone. Nel 1996, a seguito di un nuovo censimento, si prese atto che la popolazione Enawen\u00ea-naw\u00ea era raddoppiata in soli 22 anni (260 persone), ma il numero di individui era in costante crescita sin dal 1974. Negli anni duemila la cultura Enawen\u00ea-naw\u00ea \u00e8 considerata in pericolo a causa dell'inquinamento dei fiumi da cui ottengono la loro fonte di cibo. Diverse dighe sono in costruzione sul fiume principale Juruena e ci\u00f2 ha ucciso molti pesci."}
{"id": "626498", "revid": "339392", "url": "https://it.wikipedia.org/wiki?curid=626498", "title": "Salum\u00e3", "text": ""}
{"id": "626511", "revid": "608200", "url": "https://it.wikipedia.org/wiki?curid=626511", "title": "Pasquale Galluppi", "text": "Biografia.\nFiglio del barone Vincenzo e della nobildonna Lucrezia Galluppi, entrambi della stessa famiglia Galluppi, una delle antiche famiglie patrizie della citt\u00e0 calabrese di Tropea.\nDopo lo studio della lingua latina, secondo il metodo di quel tempo in Tropea, nell'et\u00e0 di tredici anni apprese gli elementi della filosofia e della matematica alla scuola di don Giuseppe Antonio Ruffa. Trasferitosi in seguito con la famiglia in Sicilia, a Santa Lucia del Mela, comp\u00ec il corso elementare di filosofia e di matematica presso il Seminario vescovile della cittadina peloritana. Intraprese dunque lo studio della teologia a Napoli, seguendo le lezioni di Francesco Conforti.\nNel 1794 spos\u00f2 Barbara d'Aquino, da cui ebbe quattordici figli, otto maschi e sei femmine.\nTrascorreva le giornate di libert\u00e0 nella residenza privata di famiglia, cio\u00e8 il castello, ora diventato un Complesso Monumentale di propriet\u00e0 del Comune di Drapia e sede di una biblioteca, un museo, un centro congressi e un giardino storico in fase di restauro, sito sulla Strada Provinciale in Car\u00eca, frazione del comune di Drapia (VV).\nNel 1807 pubblic\u00f2 a Napoli \"Sull'analisi e la sintesi\"; durante i moti del 1820 ader\u00ec alla causa liberale sostenendo la riforma costituzionale dello Stato e protestando quindi contro l'intervento repressivo degli Austriaci. Nel 1830 si riavvicin\u00f2 alla monarchia borbonica.\nDal 1831 fu titolare della cattedra di logica e di metafisica nell'Universit\u00e0 di Napoli. Fu membro dell'Accademia Sebezia e dell'Accademia Pontaniana di Napoli, dell'Accademia degli Affatigati di Tropea, di quella del Crotalo di Catanzaro e della Florimentana di Monteleone.\nIl suo merito maggiore consiste nell'avere introdotto in Italia lo studio e la conoscenza della filosofia europea, soprattutto quella kantiana: le \"Lettere filosofiche\" furono definite il primo saggio in Italia di una storia della filosofia moderna.\nA Pasquale Galluppi sono dedicati il Convitto nazionale, il Liceo Classico di Catanzaro e il Liceo Classico di Tropea.\nCentro Studi Galluppiani.\nA Tropea, citt\u00e0 natale di Pasquale Galluppi \u00e8 attivo il Centro studi Galluppiani, associazione culturale dedita\nalla ripubblicazione dell'opera omnia del filosofo e che di recente ha decretato l'ampliamento dei fini statutari, fino\nad accogliere e curare altre interessanti iniziative di un certo spessore culturale. \nPeriodicamente, il Centro organizza il Congresso degli Studi Galluppiani, importante appuntamento di respiro nazionale, animato da studiosi e saggisti provenienti da tutta Italia. \nL'attuale presidente \u00e8 Luciano Meligrana. Altre personalit\u00e0 di notevole importanza nella storia del Centro studi Galluppiani sono stati Don Francesco Pugliese e Giuseppe Lo Cane, filosofo, appassionatissimo studioso dell'opera di Galluppi.\nUna vera dedizione, la sua che non \u00e8 mai venuta meno fino alla fine della sua vita. Organizzatore infaticabile di seminari, simposi e conferenze, ha cercato di far conoscere in particolar modo ai giovani il pensiero del Galluppi, favorendo la pubblicazione dell'opera inedita \"La Filosofia della Matematica\" la cui edizione lo ha visto anche quale curatore. Su Galluppi ha pubblicato numerosi saggi ed articoli in quotidiani e riviste specializzate.\nOnorificenze.\n Cavaliere del Real Ordine della Legion d'Onore (insignito da Luigi Filippo Re dei Francesi)\nCavaliere del Reale Ordine di Francesco I (insignito da Ferdinando II Re delle Due Sicilie)"}
{"id": "626514", "revid": "453768", "url": "https://it.wikipedia.org/wiki?curid=626514", "title": "Architettura Harvard", "text": "Larchitettura Harvard, in informatica, \u00e8 un tipo di architettura hardware per computer digitali in cui vi \u00e8 separazione tra la memoria contenente i dati e quella contenente le istruzioni. Il termine inizialmente indicava l'architettura del computer Harvard Mark I, un computer basato su rel\u00e8 che memorizzava le istruzioni su un nastro perforato mentre i dati venivano memorizzati in un contatore elettromeccanico a 23 cifre. Questa macchina non era dotata di un'unit\u00e0 di immagazzinamento dei dati: questi erano interamente memorizzati dalla CPU e il loro caricamento e salvataggio era un processo eseguito in modo manuale agendo sui contatori.\nOggi, la maggior parte dei processori implementa percorsi di segnale separati per motivi di prestazioni, ma in realt\u00e0 implementa un'architettura Harvard modificata, quindi possono supportare attivit\u00e0 come il caricamento di un programma dalla memoria del disco come dati ed eseguirlo.\nDettaglio della memoria.\nIn un'architettura Harvard le memorie per i dati e per le istruzioni possono essere anche differenti, con tecnologia d'implementazione e timing diversi, in particolare in alcuni sistemi l'ampiezza degli indirizzi o la larghezza di parola delle istruzioni \u00e8 superiore a quella dei dati, e in altri sistemi i programmi sono memorizzati in una memoria a sola lettura (ROM) mentre i dati sono normalmente in una memoria a lettura-scrittura (RAM).\nDifferenze con l'architettura classica di von Neumann.\nIn un'architettura classica di von Neumann la CPU legge le istruzioni e i dati dalla memoria utilizzando lo stesso bus, quindi quando la CPU carica un'istruzione non pu\u00f2 contemporaneamente caricare anche un dato. In un'architettura di Harvard il processore \u00e8 in grado di accedere in modo indipendente a dati e istruzioni dato che questi sono separati e memorizzati in memorie separate. Un'architettura Harvard quindi pu\u00f2 eseguire pi\u00f9 compiti in parallelo dato che pu\u00f2 parallelizzare le operazioni di lettura e scrittura della memoria. All'aumento di velocit\u00e0 si contrappone la presenza di circuiti pi\u00f9 complessi all'interno del processore.\nUtilizzi.\nNei moderni computer in genere le due architetture sono tipicamente presenti. Istruzioni e dati in genere sono memorizzati nella stessa memoria di massa. I dati e le istruzioni letti dalla memoria di massa esterna sono memorizzati in una memoria interna di lavoro (working memory) denominata \"memoria principale\" (main memory) che fa uso di memorie dinamiche DRAM di grande capacit\u00e0 ma molto pi\u00f9 lente dell'esecuzione delle istruzioni stesse. Oltre a queste memorie esistono anche delle memorie di capacit\u00e0 limitata ma molto veloci SRAM, non visibili al software, chiamate cache che memorizzano un sottoinsieme della memoria principale e precisamente le istruzioni e i dati pi\u00f9 frequentemente usati e adiacenti (vedi funzionamento della cache), per velocizzare l'accesso a queste informazioni. Ci possono essere diversi livelli di queste cache che possono adottare ambedue le architetture, denominate \"unificate\" che memorizzano nella stessa cache istruzioni e dati (architettura von Neumann) o \"separate\", istruzioni sulla I-Cache e dati sulla D-cache (architettura Harvard). In genere le cache L3 sono unificate, le cache L2 unificate/separate e le cache L1 separate. L'architettura Harvard aumenta il parallelismo di esecuzione del processore perch\u00e9 consente l'accesso alle Istruzioni successive (prefetch, accesso anticipato) in parallelo con l'accesso e l'esecuzione dei Dati relativi alle istruzioni precedenti (vie di accesso separate indipendenti).\nL'architettura Harvard viene spesso utilizzata in processori specializzati come i DSP per il trattamento dei dati audio o video.\nPer esempio il processore Blackfin della Analog Devices utilizza l'architettura Harvard.\nInoltre molti microcontrollori utilizzati in applicazioni industriali utilizzano questa architettura. Per esempio i controllori PIC prodotti da Microchip Technology Inc e i controllori AVR prodotti da Atmel Corporation sono basati su architettura Harvard.\nQuesti processori sono caratterizzati dall'avere a disposizione una memoria piccola per i dati e le istruzioni ed utilizzano l'architettura Harvard e l'architettura RISC per poter eseguire la maggior parte delle istruzioni in un solo ciclo di clock. La separazione dei flussi permette a questi processori di avere lunghezza di parola diversa per i dati e per le istruzioni sfruttando nel contempo un minor numero di transistor (il microprogramma vive in una ROM piuttosto ampia). Per esempio i microcontrollori PIC hanno un bus per i dati a 8 bit ma un bus per le istruzioni a 12/14 o anche a 16 bit. In questo modo possono caricare una singola istruzione e una costante con un solo caricamento dalla memoria in un solo ciclo di clock. Per esempio altre architetture RISC come l'architettura ARM tipicamente devono utilizzare due istruzioni per caricare una costante."}
{"id": "626525", "revid": "1272592", "url": "https://it.wikipedia.org/wiki?curid=626525", "title": "Melchiorre d'Enrico", "text": "Vita e profilo artistico.\nNacque verso il 1573 ad Alagna in Valsesia, nell'ambito di una famiglia di artisti: suo fratello Giovanni divenne il principale scultore attivo al Sacro Monte di Varallo; l'altro fratello Antonio (pi\u00f9 noto come Tanzio da Varallo) \u00e8 considerato uno dei principali esponenti della pittura piemontese e lombarda del XVII secolo.\nPur essendo, per cos\u00ec dire, vissuto all'ombra dei due pi\u00f9 celebri fratelli, la sua statura artistica non pu\u00f2 essere sottovalutata.\nIl suo apprendistato artistico dovette essere analogo a quello di Tanzio, con un praticantato nell'arte della scultura (segnatamente della costruzione di statue in terracotta) svolto sotto la guida del fratello Giovanni, e con un percorso di sviluppo dell'arte di dipingere di cui non si hanno informazioni attendibili.\nSappiamo che in data anteriore al 1600 \u2013 mentre per Tanzio non ci sono notizie di opere realizzate \u2013 Melchiorre aveva gi\u00e0 al proprio attivo significative commesse. A lui sono stati attribuiti gli affreschi realizzati nel 1597 a Riva Valdobbia, sulla facciata della chiesa di San Michele, raffiguranti un \"San Cristoforo\" ed un grandioso \"Giudizio Universale\". Il ciclo pittorico, realizzato con tratti piuttosto acerbi, si fa notare per la complessa impaginazione e per la ricerca coloristica di soluzioni ad effetto..\nNel 1600 Melchiorre part\u00ec, assieme al fratello Tanzio, alla volta di Roma. Una lettera di patronaggio del prorettore della Valsesia ne attesta il proposito di recarsi pellegrini al giubileo indetto da papa Clemente VIII e di vivere con i proventi della loro attivit\u00e0 di pittori. Nulla si sa sul suo soggiorno romano.\nFece ritorno in Valsesia in data imprecisata, ma ben prima del fratello, chiamato forse da Giovanni per rispondere all'urgenza dei lavori al Sacro Monte.\nNel rinnovato fervore di tale cantiere lavor\u00f2 verosimilmente presso la bottega del fratello Giovanni (dipingendo le statue oppure operando come aiuto plasticatore).\nVerso il 1614 ebbe modo di evidenziare le sue qualit\u00e0 di pittore affrescando (assieme a Gian Giacomo Testa) la cappella XXXI (\"La coronazione di spine\"), quando Giovanni vi aveva gi\u00e0 realizzato l'apparato statuaro.\nNel 1619, ancora sulla scia del fratello, ricevette dai fabbriceri la commessa per gli affreschi della cappella XXIII (\"La cattura di Cristo\"). Si tratt\u00f2 di un compito pi\u00f9 impegnativo del precedente, che comportava - oltre agli scorci paesaggistici - la realizzazione di figure di angeli che si affacciano sulla scena reggendo stendardi con storie del Vecchio Testamento. \nSempre con il fratello Giovanni, Melchiorre fu attivo anche nei cantieri dei Sacri Monti di Oropa e di Orta San Giulio.\nPi\u00f9 tardi si sald\u00f2 un maggiore rapporto di collaborazione con Tanzio. Nel 1627 presenzi\u00f2 anch'egli alla firma del contratto per gli affreschi della \"cappella dell'Angelo Custode\" nella basilica di San Gaudenzio a Novara.\nNel 1633, quando Tanzio mor\u00ec, era forse gi\u00e0 impegnato con lui a Borgosesia, nella realizzazione degli affreschi della \"cappella Gibellini\", nella collegiata dei Santi Pietro e Paolo e, subito dopo, venne dai committenti incaricato della continuazione dell'opera.\nLa pala d'altare della Chiesa di San Giacomo a Varallo gli \u00e8 stata attribuita."}
{"id": "626529", "revid": "14641", "url": "https://it.wikipedia.org/wiki?curid=626529", "title": "D-gliceraldeide", "text": ""}
{"id": "626535", "revid": "14641", "url": "https://it.wikipedia.org/wiki?curid=626535", "title": "D-mannosio", "text": ""}
{"id": "626536", "revid": "14641", "url": "https://it.wikipedia.org/wiki?curid=626536", "title": "Melitosio", "text": ""}
{"id": "626540", "revid": "14641", "url": "https://it.wikipedia.org/wiki?curid=626540", "title": "D-ribosio", "text": ""}
{"id": "626543", "revid": "14641", "url": "https://it.wikipedia.org/wiki?curid=626543", "title": "Idrogenocarbonato d'ammonio", "text": ""}
{"id": "626546", "revid": "14641", "url": "https://it.wikipedia.org/wiki?curid=626546", "title": "Idrogenocarbonato di calcio", "text": ""}
{"id": "626548", "revid": "363629", "url": "https://it.wikipedia.org/wiki?curid=626548", "title": "Bicarbonato", "text": ""}
{"id": "626556", "revid": "339392", "url": "https://it.wikipedia.org/wiki?curid=626556", "title": "University of California, Berkeley", "text": ""}
{"id": "626557", "revid": "1652134", "url": "https://it.wikipedia.org/wiki?curid=626557", "title": "Emilio Fa\u00e0 di Bruno", "text": "Biografia.\nNacque ad Alessandria il 7 marzo 1820, figlio di Luigi Lodovico, marchese di Bruno, e di Carolina Sappa de' Milanesi. Nel 1833 fu ammesso a frequentare la Scuola di Marina di Genova, conseguendo il grado di guardiamarina di 1\u00aa classe nel 1840. Tra il 1841 e il 1843 fu imbarcato a bordo della fregata a vela \"Des Geneys\" prendendo parte alla crociera delle Americhe. Partecip\u00f2 alla campagna navale della prima guerra d'indipendenza italiana (1848-1849) nel Mare Adriatico a bordo dell'avviso a ruote \"Malfatano\" inquadrato nella squadra navale dell'ammiraglio Giuseppe Albini.\nSi distinse nel bombardamento delle batterie costiere di Caorle, e promosso luogotenente di vascello fin\u00ec la campagna di guerra sulla fregata \"San Michele\" impegnata con la squadra alla ricerca della flotta austriaca tra le foci del Piave e del Tagliamento e nel blocco di Trieste. Ritiratosi dal servizio attivo per motivi di famiglia, fu richiamato in servizio attivo da Alfonso La Marmora, Ministro della Guerra e della Marina del Regno di Sardegna e nominato addetto navale presso all'ambasciata sarda a Londra, dove conobbe e spos\u00f2, il 29 ottobre 1851, la signorina Agnese Huddleston.\nPromosso capitano di corvetta nel 1860, assunse il comando dell'avviso \"Authion\" partecipando alla campagna piemontese in Italia centrale, distinguendosi negli assedi di Gaeta e di Messina tanto da meritare una menzione onorevole e insignito della Cavaliere dell'Ordine dei Santi Maurizio e Lazzaro. Divenuto capitano di fregata nel 1861, assunse il comando della corvetta \"San Giovanni\", e nel 1863 gli fu affidato il compito di visitare i consolati italiani nelle Americhe, e pi\u00f9 in generale la protezione degli interessi italiani in quell'area, meritandosi i complimenti del Ministro della marina. Nel 1864, al ritorno da quella missione, fu nominato capitano di vascello di 2\u00aa classe e subito fu inviato, il 23 gennaio, con la sua nave a Filadelfia per ispezionare i lavori di costruzione della pirofregata \"Re d'Italia\". Successivamente fu il primo italiano a entrare nella Baia di Baffin, in Canada.\nNel 1865 ottenne il comando della pirofregata corazzata \"Castelfidardo\", in forza alla squadra di evoluzione dell'ammiraglio Giovanni Vacca, e con la sua unit\u00e0 fu inviato a Tunisi in missione politico-diplomatica, a sostegno degli emigrati italiani, distinguendosi per saggezza ed abilit\u00e0. In Tunisia il Regno d'Italia aveva dislocato diverse forze navali, al comando del contrammiraglio Giovan Battista Albini, nel tentativo di porre una ipoteca su future conquista territoriali.\nNel maggio 1866 fu promosso a capitano di vascello di 1\u00aa classe e assunse il comando della pirofregata corazzata \"Re d'Italia\", al comando della quale, dopo l'inizio della terza guerra d'indipendenza italiana, imbarc\u00f2 a Taranto il comandante in capo dell'armata navale ammiraglio Carlo Pellion di Persano, navigando con lui fino ad Ancona, dove si riun\u00ec alla flotta, tra molte difficolt\u00e0 dovute al fatto che si verificarono principi di incendi ai carbonili della nave.\nRiunitosi con la sua unit\u00e0 al resto della flotta, il 20 luglio dello stesso anno prese parte nell'Adriatico alla battaglia di Lissa.\nMa nel corso della battaglia, la \"Re d'Italia\" a bordo del quale si trovava inizialmente anche l'ammiraglio Persano, che poi trasbord\u00f2 sull'ariete corazzato \"Affondatore\" nel corso del combattimento, affond\u00f2. La \"Re d'Italia\", avvistata di prora una unit\u00e0 nemica che gli attraversava la rotta, su suo ordine diede macchina indietro e, annullando in pratica l'abbrivio, fin\u00ec per rimanere praticamente immobile al centro del combattimento. Di questo fatto approfitt\u00f2 la corazzata austriaca \"Erzherzog Ferdinand Max\" che speron\u00f2 l'unit\u00e0 italiana. Secondo le migliori tradizioni marinaresche Fa\u00e0 di Bruno, gi\u00e0 ferito ad una gamba, per\u00ec con la sua nave. In seguito gli fu attribuita la medaglia d'oro al valor militare.\nLa Regia Marina lo ha voluto pi\u00f9 volte onorare intitolandogli cannoniera corazzata del 1896 (mentre nel 1874 gli era stata intitolata la costituenda Reale Scuola Nautica e di Costruzioni di Pizzo, in Calabria), un monitore del 1917, e un sommergibile oceanico nel 1936, poi affondato in Oceano Atlantico nel 1940. Una via di Alessandria porta il suo nome.\nViene citato nel componimento \"A una torpediniera nell'Adriatico\", compresa nella raccolta \"Odi Navali\" di Gabriele D'Annunzio."}
{"id": "626559", "revid": "14641", "url": "https://it.wikipedia.org/wiki?curid=626559", "title": "Carbonato di disodio", "text": ""}
{"id": "626562", "revid": "767487", "url": "https://it.wikipedia.org/wiki?curid=626562", "title": "Acrobatic Tenement", "text": "Acrobatic Tenement \u00e8 il disco di esordio del gruppo statunitense degli At the Drive-In, pubblicato nel 1996 dalla Flipside Records. Il sound dell'album \u00e8 piuttosto grezzo, probabilmente per il fatto che il budget a loro disposizione per la registrazione era molto basso, solo 600 dollari. Il disco \u00e8 stato ristampato nel 2004 dalla Fearless Records."}
{"id": "626563", "revid": "14641", "url": "https://it.wikipedia.org/wiki?curid=626563", "title": "Carbonato basico rameico", "text": ""}
{"id": "626573", "revid": "111433", "url": "https://it.wikipedia.org/wiki?curid=626573", "title": "L\u00f3\u00f0urr", "text": "Nella mitologia norrena, L\u00f3\u00f0urr \u00e8 uno degli \u00c6sir. Nella \"V\u01eblusp\u00e1\" viene narrato di come lui abbia animato i primi umani ma a parte questo caso, non viene mai citato altrove e pertanto il suo ruolo \u00e8 abbastanza oscuro. Gli studiosi hanno avanzato teorie che lo identificano come Loki, V\u00e9, V\u00edli e Freyr, ma non si \u00e8 raggiunto sufficiente consenso in nessuna delle teorie, sebbene l'identificazione con il primo sia quella che ha ottenuto maggiori supporti.\nV\u00f6lusp\u00e1.\nNell'Edda poetica il nome \"L\u00f3\u00f0urr\" compare una sola volta; nella \"V\u01eblusp\u00e1\" (\"la profezia della veggente\") dove il dio anima i primi umani.\nIl preciso significato di queste due strofe e il loro contesto nella \"V\u00f6lusp\u00e1\" \u00e8 argomento di dibattito. I fatti pi\u00f9 importanti sono i regali di L\u00f3\u00f0urr: \"l\u00e1\" e \"litu g\u00f3\u00f0a\". La parola \"l\u00e1\" \u00e8 oscura e talvolta viene tradotto come \"sangue\", ma questa \u00e8 solo una delle possibilit\u00e0. La frase \"litu g\u00f3\u00f0a\" \u00e8 pi\u00f9 facilmente interpretabile e viene tradotta correttamente come \"colorito\".\nL'identificazione di L\u00f3\u00f0urr con Loki \u00e8 quella pi\u00f9 diffusa tra gli studiosi, a partire da Ursula Dronke perch\u00e9 una triade divina, simile a questa nella \"V\u00f6lusp\u00e1\" e composta da Odino, H\u0153nir e Loki si ritrova nell\"'Haustl\u00f6ng\", nel prologo in prosa del \"Reginsm\u00e1l\" ed inoltre nella \"Loka T\u00e1ttur\" una ballata Faroese che costituisce un raro esempio di divinit\u00e0 norrene sopravvissute nel folklore. Inoltre l'epiteto di Odino come \"amico di L\u00f3\u00f0urr\", \u00e8 assimilabile a quello di \"amico di Loptr\" (cio\u00e8 Loki) e similmente Loki a sua volta viene definito come \"amico di H\u0153nir\". Il fatto che Loki appaia nella \"V\u00f6lusp\u00e1\" come una figura malevola, rispetto a quella benevola di L\u00f3\u00f0urr, non \u00e8 in contraddizione, poich\u00e9 Loki appare spesso come una figura ambigua, alleata o nemica degli dei a seconda delle circostanze.\nLo studioso svedese del XIX secolo Viktor Rydberg propose una lettura di \"litu go\u00f0a\" come \"forma degli d\u00e8i\" e assegnandogli questo significato si pu\u00f2 supporre che gli d\u00e8i fecero gli uomini a \"loro immagine e somiglianza\". Questa proposta accomunerebbe la cosmogonia pagana con quella cristiana ed ebraica, nella quale Dio fece l'uomo proprio \"a sua immagine e somiglianza\".\nBench\u00e9 il manoscritto non faccia distinzione fra i fonemi /o/ e /\u00f3/ , moltri altri studiosi hanno preferito la /\u00f3/ per questioni di metrica. La struttura della \"V\u00f6lusp\u00e1\" \u00e8 fornyr\u00f0islag, ma tuttavia, non \u00e8 molto rigida, cos\u00ec questa ipotesi \u00e8 ancora plausibile e sotto dibattito.\nAltre fonti.\nOltre alle strofe nella \"V\u00f6lusp\u00e1\", il nome di L\u00f3\u00f0urr compare due volte in due poemi scaldici: \"H\u00e1leygjatal\" e \"\u00cdslendingadr\u00e1pa\" dove \"amico di L\u00f3\u00f0urr\" \u00e8 una kenning per Odino. Questa similitudine \u00e8 coerente con quanto descritto nella \"V\u00f6lusp\u00e1\".\nNell\"Edda in prosa\" di Snorri Sturluson L\u00f3\u00f0urr non viene nominato. La creazione degli umani viene attribuita ai figli di Borr, che Snorri identifica con Odino, V\u00edli and V\u00e9.\nSnorri spesso cita la \"V\u00f6lusp\u00e1\" nel suo lavoro ma in questo caso non lo fa. Non \u00e8 possibile sapere se conosce o meno le strofe sopra citate o se stava lavorando esclusivamente da altre fonti."}
{"id": "626576", "revid": "1005847", "url": "https://it.wikipedia.org/wiki?curid=626576", "title": "Slovenska Skupnost", "text": "La Slovenska Skupnost (in italiano Unione Slovena, abbreviata in SSk) \u00e8 un partito politico attivo in Friuli-Venezia Giulia, in particolare nelle province di Gorizia (\"Gorica\") e Trieste (\"Trst\") e in parte di quella di Udine (\"Videm\"), precisamente nella Slavia friulana (la \"Bene\u010dija\"). Si propone di tutelare i diritti della minoranza slovena che vive nella zona.\nNata dalla fusione di varie organizzazioni politiche anticomuniste slovene in Italia, fondate dopo la fine della seconda guerra mondiale (come la \"Lega democratica slovena\" e l\"'Unione cristiana popolare\"), l'Unione slovena ha cominciato la sua attivit\u00e0 agli inizi degli anni sessanta, e una lista slovena fu presente alle elezioni politiche del 1963. Alle elezioni successive fu presentata per la prima volta una lista denominata \"Slovenska Skupnost\".\nIl partito partecipa con regolarit\u00e0 alle elezioni politiche, senza vedere per\u00f2 mai suoi candidati eletti, a causa dell'esiguo numero di membri della minoranza. Alle elezioni politiche del 1992 si presenta in alleanza con il Partito Sardo d'Azione, l'Union Vald\u00f4taine, l'Union f\u00fcr S\u00fcdtirol e con altri partiti regionalisti in una lista denominata Federalismo - Pensionati Uomini Vivi, che ottiene un deputato e un senatore, nessuno dei quali per\u00f2 proveniente dalla SSk.\nCon l'avvento della \"Seconda Repubblica\" il partito comincia a collaborare con i partiti del centrosinistra, prima con la Margherita e pi\u00f9 recentemente con il Partito Democratico, con il quale stipula alcuni patti elettorali. Alle elezioni europee, a partire dal 1999, un candidato dell'Unione Slovena \u00e8 ospitato nelle liste della S\u00fcdtiroler Volkspartei.\nSe nella scena nazionale la Slovenska Skupnost non \u00e8 mai riuscita ad acquistare la visibilit\u00e0 di altri partiti rappresentanti di minoranze, a livello locale ha ottenuto negli anni un ruolo di qualche rilievo. Esponenti del partito sono arrivati alla carica di sindaco in alcuni comuni del Friuli-Venezia Giulia orientale, come San Floriano del Collio/\u0160teverjan, San Dorligo della Valle/Dolina e Monrupino/Repentabor; conta altres\u00ec eletti in molti comuni della Venezia Giulia, come Savogna d'Isonzo/Sovodnje ob So\u010di, Doberd\u00f2 del Lago/Doberdob, Sgonico/Zgonik, Duino-Aurisina/Devin-Nabre\u017eina nonch\u00e9 nei consigli comunali di Gorizia e Trieste\nGrazie ad alleanze con altri partiti la SSK \u00e8 spesso riuscita a far entrare suoi esponenti anche nei Consigli provinciali e comunali di Trieste e Gorizia, e nel 2003 \u00e8 riuscita a portare al Consiglio regionale il dott. Mirko \u0160pacapan, membro del partito.\nDal 2008 \u00e8 presente nel consiglio regionale Igor Gabrovec che viene rieletto anche nelle elezioni regionali del 2013.\nAlle elezioni regionali del 2008 si schiera a supporto del candidato del centrosinistra, il presidente uscente Riccardo Illy. La coalizione risulta sconfitta, ma il partito ottiene 7.003 voti ovvero l'1,24% dei voti a livello regionale, portando in Consiglio regionale Igor Gabrovec, eletto a Trieste.\nAlle elezioni regionali del 2013 si schiera a supporto del candidato del centrosinistra, la candidata Debora Serracchiani. La coalizione risulta vincitrice, il partito ottiene 5.651 voti ovvero l'1,41% dei voti a livello regionale e viene rieletto Igor Gabrovec con 1.794 voti. Gabrovec diventa Vicepresidente del Consiglio regionale, ricoprendo cos\u00ec la pi\u00f9 alta carica istituzionale sinora affidata alla Slovenska skupnost.\n\"Skupnost\".\nOrgano ufficiale della SSk \u00e8 il periodico Skupnost, fondato nel 1977; viene pubblicato in tre edizioni: Trieste, Gorizia e Cividale, ossia due dei tre principali centri della Regione popolati da una componente slovena (l'edizione di Cividale copre le limitrofe Valli del Natisone). Il giornale \u00e8 disponibile online.\nCollegamenti esterni.\n "}
{"id": "626583", "revid": "1543377", "url": "https://it.wikipedia.org/wiki?curid=626583", "title": "Live at the BBC (Dire Straits)", "text": "Live at the BBC, pubblicato il 26 giugno 1995, \u00e8 un album dal vivo del gruppo Dire Straits.\nIl disco.\nIl disco \u00e8 il terzo ed ultimo album dal vivo dei Dire Straits e contiene alcuni brani in versione live registrati all'inizio della loro carriera provenienti dagli album \"Dire Straits\" (1978) e \"Making Movies\" (1980) e fino al 1995 mai pubblicati ufficialmente; l'unico inedito dell'album \u00e8 \"What's the Matter Baby?\" in versione live.\n\"Live at the BBC\" \u00e8 l'ultimo album dei Dire Straits prima del loro scioglimento e segna l'inizio della carriera solista di Mark Knopfler con il suo primo album \"Golden Heart\" (1996).\nTracce.\nTutte le canzoni sono scritte da Mark Knopfler tranne \"What's the Matter Baby?\" scritta da Mark Knopfler e David Knopfler."}
{"id": "626589", "revid": "1658", "url": "https://it.wikipedia.org/wiki?curid=626589", "title": "Galleria Borghese di Roma", "text": ""}
{"id": "626591", "revid": "287204", "url": "https://it.wikipedia.org/wiki?curid=626591", "title": "Kvalsund", "text": "Kvalsund \u00e8 un ex comune norvegese della contea di Finnmark. Dal 1\u00ba gennaio 2020 \u00e8 diventato parte del comune di Hammerfest."}
{"id": "626598", "revid": "287204", "url": "https://it.wikipedia.org/wiki?curid=626598", "title": "Grido", "text": ""}
{"id": "626603", "revid": "339392", "url": "https://it.wikipedia.org/wiki?curid=626603", "title": "Luca Aleotti", "text": ""}
{"id": "626604", "revid": "110157", "url": "https://it.wikipedia.org/wiki?curid=626604", "title": "Curepto", "text": "Curepto (in mapudungun: \"dove il vento soffia\") \u00e8 un comune cileno di 9.380 abitanti situato nella provincia di Talca e Regione del Maule.\nIl borgo di Curepto ha molti esempi interessanti di architettura coloniale rurale cilena. La chiesa parrocchiale \u00e8 un esempio particolarmente attraente di una costruzione religiosa tradizionale nello stile latinoamericano con influenza spagnola.\nCurepto si trova circa 380 chilometri a sud ovest di Santiago del Cile ed a 76 chilometri a nord ovest di Talca, il capoluogo regionale."}
{"id": "626605", "revid": "486946", "url": "https://it.wikipedia.org/wiki?curid=626605", "title": "SS 294", "text": ""}
{"id": "626606", "revid": "144796", "url": "https://it.wikipedia.org/wiki?curid=626606", "title": "Protonotario apostolico", "text": "Il protonotaio o protonotario apostolico \u00e8 un particolare prelato della curia romana, titolare di una carica onorifica papale e di altri particolari diritti onorifici. Nel corso dei secoli sono stati numerosi i personaggi che hanno occupato questa carica di prestigio, considerata una via per il cardinalato.\nStoria.\nFin dai primi secoli la Chiesa di Roma cont\u00f2 sette funzionari notarili , il cui compito fu quello di compilare gli \"Acta Martyrum\". \nIn seguito, nel XIV secolo, vennero nominati altri sette notari che assunsero il nome di protonotari, cio\u00e8 di \"primi notari\" e avevano il compito di stendere gli atti apostolici della Curia romana, da cui l'aggettivo \"apostolici\".Papa Sisto V (1585-1590) ne modific\u00f2 il numero in dodici e nel 1838 papa Gregorio XVI ne riport\u00f2 il numero a sette, a cui dette il titolo di \"de numero partecipantium\". Papa Pio X, con il motu proprio \"Inter multiplices\" del 21 febbraio 1905, cre\u00f2 diverse categorie di protonotari:\nAltre attribuzioni furono stabilite nella costituzione apostolica \"Ad incrementum decoris\" di papa Pio XI del 15 agosto 1934. Con il motu proprio \"Pontificalis Domus\" del 28 marzo 1968 papa Paolo VI decret\u00f2 l'abolizione delle altre categorie di protonotari con l'eccezione dei:\nSecondo lo stesso motu proprio, essi rientrano nella costituzione della famiglia pontificia. Come previsto dall'istruzione della Segreteria di Stato \"Ut sive sollicite\", circa le vesti, i titoli e le insegne di cardinali, vescovi e prelati minori, promulgata il 31 marzo 1969 dal Segretario di Stato Vaticano card. Amleto Giovanni Cicognani, i protonotari possono essere distinti dagli altri preti a motivo delle loro vesti:\nProtonotari di numero.\nI protonotari apostolici di numero, o \"protonotarii apostolici de numero\", sono notai papali e del soglio pontificio. Il loro numero \u00e8 stabilito in sette. Insieme costituiscono un collegio sotto la presidenza del pi\u00f9 anziano di essi per nomina e non per et\u00e0, il decano.\nEssi sono:\nCompito dei protonotari apostolici \u00e8 quello di redigere gli atti pi\u00f9 importanti e i documenti che annunciano i dogmi, le canonizzazioni, le incoronazioni, le intronizzazioni e i decessi dei papi. Per di pi\u00f9 sovrintendono alla regolare chiusura e apertura dei conclave e seguono il protocollo dei concistori.\nI protonotari apostolici effettivi sono inquadrati nella prima sezione della Segreteria di Stato. I protonotari apostolici \"de numero\" godono del titolo onorifico di \"Molto Reverendo Monsignore\".\nProtonotari soprannumerari.\nI protonotari apostolici soprannumerari, o \"protonotari apostolici supra numerum\", sono:\nSi tratta del pi\u00f9 elevato dei titoli onorifici prelatizi. Generalmente viene concesso su richiesta del vescovo della diocesi per sacerdoti ritenuti meritevoli, seppur molto raramente in confronto ad altri titoli onorifici.\nL'\"Istruzione sul conferimento di Onorificenze pontificie\" promulgata dalla Segreteria di Stato vaticana in data 13 maggio 2001 dispone che il titolo pu\u00f2 essere concesso a sacerdoti del clero secolare che abbiano compiuto almeno 55 anni di et\u00e0 e 20 di sacerdozio. Di norma, si deve rispettare la \"gradualit\u00e0\": si deve richiedere cio\u00e8 per il candidato prima il titolo di Cappellano di Sua Santit\u00e0 e poi quello di Prelato d'onore di Sua Santit\u00e0. Tra un grado e l'altro devono trascorrere almeno 10 anni. Per alcuni casi particolarmente meritevoli e significativi, i vescovi possono richiedere direttamente il titolo di Protonotario Apostolico Soprannumerario, salva restando la condizione che il candidato abbia compiuto almeno 55 anni di et\u00e0 e 20 di sacerdozio. Per ogni diocesi, il numero totale di Monsignori (Cappellani, Prelati e Protonotari) non deve superare il 10% del clero.\nI protonotari apostolici soprannumerari godono del titolo onorifico di \"Reverendo Monsignore\".\nI protonotari apostolici che vengono ammessi nell\u2019Ordine Equestre del Santo Sepolcro di Gerusalemme hanno diritto al grado di commendatore."}
{"id": "626611", "revid": "90227", "url": "https://it.wikipedia.org/wiki?curid=626611", "title": "Andromeda M31", "text": ""}
{"id": "626613", "revid": "729019", "url": "https://it.wikipedia.org/wiki?curid=626613", "title": "Monitor (MON)", "text": "Durante la Guerra del Vietnam gli statunitensi crearono una flotta di navi specializzate nella guerra fluviale. Tra queste vi erano i Monitor (MON) piccole unit\u00e0 di ridotto dislocamento, ricavate da mezzi da sbarco o costruite specificatamente come il modello \"MON Mk V\".\nArmate con una torre con cannone da 40 mm e mitragliatrici da 7,62, 2 torrette da 12,7, 1 da 20 e 2 lanciafiamme oppure un mortaio da 81, erano dotati di una notevole potenza di fuoco, considerate le brevi distanze tipiche della guerra nella foresta. Gli Mk V erano armati di 2 mitragliatrici da 12,7, 4 da 7,62, 1 mortaio da 81 e 2 cannoni da 20 nella torretta prodiera; tutti erano leggermente protetti e dotati spesso anche di ringhiere speciali per la detonazione delle cariche cave.\nL'abbreviazione MON deriva da \"hull classification symbol\" (simbolo di classificazione di scafo) della US Navy, mentre il termine \"Monitor\" deriva dal tipo di nave corazzata per pattugliamento costiero e fluviale sviluppata nella seconda met\u00e0 del Ottocento."}
{"id": "626617", "revid": "38120", "url": "https://it.wikipedia.org/wiki?curid=626617", "title": "Mamma Lucia (filantropa)", "text": ""}
{"id": "626619", "revid": "1473486", "url": "https://it.wikipedia.org/wiki?curid=626619", "title": "Leonardo di Noblac", "text": "Agiografia.\nLeonardo nasce in Gallia da una famiglia di nobili franchi, nel \"castrum vendonicense\" o castello di Vand\u00f4me, nel villaggio di Corroi presso Orl\u00e9ans, all'epoca dell'imperatore Anastasio I Dicoro (491-518). Suo padre pare fosse re Rumonio che avrebbe aiutato Clodoveo, re dei Franchi nella battaglia contro Siagrio nel 486. \u00c8 lo stesso re Clodoveo, al quale i genitori di Leonardo sono stretti da vincoli d'amicizia, a fargli da padrino la notte di Natale del 496, quando Clodoveo, mantenendo la promessa fatta alla consorte Clotilde prima della battaglia di Tolbiaco, insieme alla sua corte abiura i riti pagani, facendosi battezzare nella Cattedrale di Reims, dall'arcivescovo Remigio alle parole: \"\u00abPiega il capo, fiero Sicambro: adora ci\u00f2 che hai bruciato e brucia ci\u00f2 che hai adorato\u00bb.\" \nDella giovinezza di Leonardo non si hanno molte notizie. Si sa solamente ch'egli giovanotto rifiuta di dedicarsi alla carriera cavalleresca per seguire gli insegnamenti dell'allora arcivescovo di Reims, Remigio che lo aveva tenuto a battesimo.\nAbbandonata la corte con suo fratello Lifardo, si ritira per qualche tempo presso il monastero di Micy; divenuto diacono qui avrebbe compiuto il suo primo miracolo, trasformando l'acqua in vino.\nIl re dei Franchi Salii, Clodoveo, gli concede il privilegio, concesso gi\u00e0 a Remigio, di liberare i prigionieri che avesse incontrato e ritenuto innocenti. E Leonardo sfrutta questa opportunit\u00e0 liberando un gran numero di persone ridotte in condizioni miserevoli e prive di libert\u00e0. Leonardo poi avrebbe rifiutato l'offerta della sede vescovile che gli sarebbe spettata, preferendo ritirarsi in un monastero con queste parole:\nMorto san Massimino, probabilmente intorno al 520, si dirige a sud dove decide di fondare il suo eremo nella foresta di Pauvain, nel Limosino. \nRaccoglie attorno a s\u00e9 tanti seguaci e la fama della sua santit\u00e0 arriva fino al re che ne richiede l'intervento quando la regina Clotilde, transitando in quella zona, \u00e8 sorpresa dalle doglie del parto. L'intervento di Leonardo lenisce i dolori della regina che p\u00f9\u00f2 dare alla luce il suo bambino. Clodoveo per riconoscenza gli concede la parte di bosco che sarebbe riuscito a descrivere in un giorno a dorso d'asino. Qui Leonardo edifica un oratorio intitolato a \"Nostra Signora di sotto gli alberi\" ed erige un altare in onore di san Remigio, suo maestro, nel frattempo morto.\nAlla crescente comunit\u00e0 di eremiti e di ex prigionieri che va formandosi attorno a lui manca per\u00f2 l'acqua, ed il fiume Vienna \u00e8 lontano: Leonardo, allora, secondo la leggenda devozionale, fa un buco in terra che si riempie miracolosamente d'acqua dando origine ad un pozzo. Assegna quindi una porzione di bosco agli ex prigionieri che decidono di restargli accanto dopo aver da lui ottenuto la liberazione, perch\u00e9 lo dissodino e traggano da esso sostentamento:\nAlla neonata colonia agricola sorta attorno all'oratorio, costituita da ex prigionieri e da semplici seguaci, attirati qui dalla fama di santit\u00e0 di Leonardo, \u00e8 dato il nome di NOBILIACUM - ossia terra nobile - in ricordo della donazione regale. Dalla colonia agricola. Nobiliacum, prender\u00e0 il nome anche la cittadina medioevale che nel frattempo si \u00e8 andata formando attorno al monastero, inizialmente chiamata Noblac, quindi Noblat ed oggi Saint-L\u00e9onard-de-Noblat in onore del suo illustre fondatore.\nLa tradizione vuole che il santo sia morto la sera del 6 novembre, ma manca una datazione precisa dell'anno, che dovrebbe attestarsi intorno alla met\u00e0 del VI secolo e inumato nell'Oratorio di Nostra Signora di sotto gli alberi che aveva fondato.\nCos\u00ec, in un'agiografia, le ultime ore del santo: \"Un giorno che si sent\u00ec venir meno preg\u00f2 i suoi compagni che lo trasportassero nella chiesetta che aveva fatto edificare, per morire diceva, fra le braccia della Madonna. [...] \u201cSignore, mormora con flebile voce, ecco il servo dei tuoi servi se ne muore. sciogli i lacci che mi tengono ancora stretto alla terra ed io ti offrir\u00f2 un sacrificio di lode. [...] Signore, Ges\u00f9, ricevi la mia anima. Cos\u00ec dicendo spir\u00f2\".\nCulto.\nL'Oratorio con le spoglie di Leonardo diviene ben presto una famosa meta di pellegrinaggio di fedeli, tanto che, probabilmente lo stesso Pipino il Breve vi si reca in pellegrinaggio, dopo la vittoria nell'assedio di Limoges. Con l'aumentare del numero dei pellegrini, si decide di erigere una chiesa pi\u00f9 grande e le reliquie del santo sono perci\u00f2 trasportate nell'erigenda chiesa sotto il regno di Luigi il Pio.\nSecondo la leggenda, \u00e8 lo stesso santo ad indicare il luogo della sua nuova sepoltura. Dopo tre giorni di digiuno e preghiera, un'abbondante nevicata copre l'intero villaggio, lasciando uno spiazzo non innevato.\nLa prima notizia certa del culto di questo santo si ha con le \"Historiae\" di Aderamo di Chabannes, scritte nel 1028 dove si legge che gi\u00e0 nel 1017 \"sanctus Leonardus confessor in Lemocino miraculis coruscabat et undique populi eo confluebant\" Nello stesso anno Ildegario, vescovo di Laron, chiede una biografia del santo a Fulberto di Chartres che, per\u00f2 ,muore di l\u00ec a poco, lasciando l'opera incompleta.\nUna anonima biografia del santo intitolata \"Vita Sancti Leonardi\", con la descrizione di nove miracoli a lui attribuiti, inizia per\u00f2 a circolare, nel 1030, contribuendo alla rapida diffusione del suo culto in tutta l'Europa medioevale.\nNel 1094, nel corso di una epidemia detta \"male degli ardenti\", le reliquie del santo sono portate in processione e, secondo la leggenda, l'epidemia cessa.\nUn grande contributo al suo culto lo dette anche il pellegrinaggio nel 1106 di Boemondo I d'Antiochia, imprigionato dagli infedeli e poi liberato tre anni pi\u00f9 tardi, per merito, a suo dire, dell'intervento di san Leonardo da lui invocato. Anche il re d'Inghilterra Riccardo cuor di leone si sarebbe recato a ringraziare il santo nel 1197, a seguito della sua liberazione dalle prigioni dell'Imperatore del Sacro Romano Impero.\nAnna d'Austria, regina di Francia e Navarra, rimasta senza figli per sedici anni dal suo matrimonio, nel gennaio del 1638 si fa portare una reliquia di san Leonardo per propiziare la nascita di Luigi XIV che avviene nel settembre dello stesso anno.\nSt-L\u00e9onard-de-Noblat divenne anche una delle tappe del cammino verso Santiago di Compostela, divenendo cos\u00ec a maggior ragione una meta di pellegrinaggio frequentatissima dai fedeli, in particolare da quelli dell'Europa centrorientale.\nIl culto in Italia.\nNon si sa con certezza quando il culto verso il santo limosino sia arrivato in Italia, ma certo \u00e8 antichissimo. Gli oltre 225 luoghi, tra chiese e cappelle, dimostrano quanto diffusa sia stata la devozione verso il santo dei prigionieri nella Penisola. \nIl culto nel nord Italia.\nLa sua introduzione si deve, forse, ai Franchi. La prima chiesa italiana, infatti, dedicata al santo dei prigionieri a Cavalicco di Tavagnacco, risale al 774, anno in cui posero fine al regno longobardo. La sua popolarit\u00e0 ebbe un impulso anche grazie ai Normanni che ne introdussero il culto nei loro regni. \nIl culto nel centro-Italia.\nRisalgono, invece, al XI ed XII le prime testimonianze della devozione al santo francese nell'Italia centrale. La chiesa di San Leonardo in Treponzio, a Lucca, risalente al XI ci offre la pi\u00f9 antica testimonianza del culto nell'area.\nIl culto nel sud Italia.\nLe testimonianze nell'allora Ducato di Napoli sono molto antiche. Fonti del '600, del '700, dell'800, riportano l'esistenza di una chiesa dedicata a san Leonardo su un isolotto al largo dell'attuale via Chiaia. Qui, nel 1028, Leonardo D'Orio, o Di Iorio, o Doria, mercante castigliano, sorpreso da una tempesta al largo della citt\u00e0 partenopea, avrebbe fatto voto di costruire al santo una cappella nel primo luogo sicuro dove sarebbe approdato col suo bastimento. Da qui, durante i giorni di festivit\u00e0 dedicati al santo, i re angioini promuovevano l\u2019indulto e graziavano i detenuti. La chiesa, divenuta poi monastero, fu abbattuta all'inizio del XIX secolo, per scomparire totalmente insieme all'isolotto. Al suo posto sorge adesso la rotonda col monumento ad Armando Diaz. \nAl XII sec. risale, invece, la fondazione dell'abbazia di San Leonardo di Siponto (FG).\nNegli anni '40 del 1700 la Chiesa Madre - Arcipretura di Serradifalco venne dedicata a San Leonardo.\nIconografia.\n\u00c8 spesso rappresentato con delle catene e dei ceppi, per la sua particolare protezione degli imprigionati o carcerati ingiustamente; talvolta \u00e8 in abito diaconale, episcopale, pi\u00f9 spesso \u00e8 in abiti benedettini, sovente nella versione da cistercense, ossia con tunica bianca, simbolo della purezza d'animo, stretta in vita da un cordone o da una cintura di cuoio, segno di penitenza, e da uno scapolare nero, simbolo della vita contemplativa. Nei paesi di origine germanica \u00e8 spesso rappresentato con un bue.\nReliquie.\nCon l'inizio della guerra dei cent'anni, che vedeva la Francia in lotta con l'esercito inglese, la cripta contenente le reliquie del santo fu murata per evitare razzie. Terminata l'occupazione inglese, si decise di recuperare le reliquie del santo. La loro \"inventio\" sarebbe avvenuta il 17 febbraio del 1403. Le circostanze di questa straordinaria scoperta sono riportate dall'abate Oroux nel XVIII secolo: \n A seguito di tale ritrovamento, le reliquie furono collocate all'interno di due grossi reliquiari posti sopra l'altare maggiore, protetti da una grata di ferro battuto. Mentre le due casse di piombo, ormai vuote, sono parte del tesoro della Collegiata e sono tuttora visibili per i visitatori.\nSempre presso la Collegiata all'interno di una coppa dorata del XIX secolo \u00e8 custodito il cranio di San Leonardo Ancora oggi, in tale data, presso la Collegiata, si commemora tale ritrovamento.\nInoltre, ogni sette anni, la Confr\u00e9rie de Saint-L\u00e9onard-de-Noblat, organizza le Ostensioni, una presentazione solenne delle reliquie alla venerazione dei fedeli, per commemorare il Miracolo degli ardenti avvenuto nell'agosto del 1094.\nEsse hanno inizio con la ricognizione canonica delle reliquie di san Leonardo abate da parte dei confratelli, il venerd\u00ec di Quaresima e terminano la domenica della Santa Trinit\u00e0.\nLe reliquie in Europa.\nSono molte le chiese che custodiscono reliquie del santo francese. In Italia, si ritrovano a Badia, a Castelmauro (CB) a Cerreto Guidi e a Stagno (Collesalvetti), ad Offida, a Mascali (probabilmente parte di un'ulna), a Montorio Romano, a Panza (Forio) dove \u00e8 custodita unitamente ad una reliquia secondaria donata nel 2004 dalla Confr\u00e9rie de Saint-L\u00e9onard-de-Noblat, in occasione del \"Meeting\" Nazionale Amici di San Leonardo tenutosi ad Ischia.\nUn'altra reliquia secondaria (o reliquia da contatto) \u00e8 custodita presso la Parrocchia di San Leonardo abate in Marsala (TP) e portata da un pellegrinaggio a Noblat organizzato dal parroco Don Giuseppe Maniscalco il 27 maggio 1990. A Sgurgola (FR) dono della Parrocchia di Panza. A Chircop, sull'isola di Malta.\nPreghiere ed invocazioni.\nIl culto di san Leonardo ha dato vita a messe, preghiere, inni, invocazioni in cui si esprime la fervente devozione del popolo a questo santo nel corso dei secoli e nei diversi paesi in cui \u00e8 onorato. L'ufficio liturgico di San Leonardo \u00e8 quello di un Confessore non pontefice, con la messa \"Os Justi\".\nPrima della riforma liturgica voluta da Paolo VI, esisteva un ufficio completo particolare, \"ad uso della chiesa reale e collegiale di Saint-L\u00e9onard\", ed il cui testo liturgico era adattato a ciascuna delle sue feste: 6 novembre \"Dies natalis\" con ottava, 17 febbraio \"Inventio delle reliquie\" , 11 agosto \"Miracolo degli Ardenti\", 17 ottobre \"Traslazione delle reliquie\".\nSempre alla riforma liturgica di Paolo VI si deve l'abolizione degli \"Altare privilegiatum quotidianum perpetuum\" di san Leonardo che alcune chiese possedevano e ai quali, per concessione della Santa Sede, era legata la possibilit\u00e0 di lucrare particolari indulgenze.\nUna delle pi\u00f9 antiche preghiere conosciute \u00e8 quella di Riccardo il Normanno che, fatto prigioniero durante la prima crociata, implora a san Leonardo la sua liberazione:\nDagli inni del XIII secolo in uso nella Collegiale di Saint-L\u00e9onard:\n\" O gloria della Francia, luce di Aquitania, perla della Chiesa, siate clemente, esaudite i nostri voti. Che le lodi che noi vi rivolgiamo ci purifichino dei nostri peccati e ci uniscano a voi nella Patria dove Dio \u00e8 tutto per i suoi eletti. Amen\"\nDa un antico Lied diffuso in Germania questa solenne e toccante preghiera:\n\"O san Leonardo, nostro signore, teneramente amato da Dio, vi scongiuro, per tutta la felicit\u00e0 che Egli vi ha accordata, in Cielo e in terra, accorrete in mio aiuto, affinch\u00e9 possa partecipare della grazia divina. Le pene e dolori che mi'opprimono, a causa dei miei peccati, a voi li raccomando fidente. O san Leonardo, mio signore, ascoltate le mie suppliche e pregate il buon Dio per me povero peccatore. Pregate, perch\u00e9 la protezione di Dio si estenda su di me ora e sempre, perch\u00e9 io possa sfuggire alle insidie del demonio e alle pene dell'Inferno. Intercedete per la mia salvezza, ve ne scongiuro in nome di N.S. Ges\u00f9 Cristo che vive e regna col Padre e con lo Spirito Santo per tutti i secoli dei secoli. Amen\"\nAl tardo seicento-settecento, invece, pu\u00f2 ricondursi questa invocazione in uso in Italia, modellata su una pi\u00f9 antica:\nPatronati.\nPer le vicende che lo videro restituire la libert\u00e0 a molti prigionieri, \u00e8 considerato il patrono dei carcerati; gli \u00e8 stata attribuita la protezione dei fabbricanti di catene, fibbie, fermagli, ecc. Nella zona di Liegi in Belgio \u00e8 patrono dei minatori. La sua intercessione viene invocata per i parti difficili, i mal di testa, le malattie dei bambini, le malattie del bestiame, la grandine, i banditi e anche contro l'obesit\u00e0.\nIn Italia \u00e8 patrono dei seguenti comuni:\nChiese dedicate a san Leonardo.\nTrentino-Alto Adige.\nPranzo di Tenno (TN)\nCampania.\nChiesa di San Leonardo di Noblac, Sa diocesi di Salerno. \nCelebrazioni.\nLa celebrazione liturgica avviene il 6 novembre, presunta data della sua morte. In molte localit\u00e0 i festeggiamenti, di origini antichissime, avvengono in concomitanza di fiere e sagre."}
{"id": "626623", "revid": "599013", "url": "https://it.wikipedia.org/wiki?curid=626623", "title": "R\u00f9ben Dar\u00eco", "text": ""}
{"id": "626624", "revid": "767487", "url": "https://it.wikipedia.org/wiki?curid=626624", "title": "Assault Support Patrol Boat", "text": "Le Assault Support Patrol Boat, ASPB, chiamate anche \"Alpha Boat\", sono navi dragamine realizzate dalla Sikorsky per la Guerra del Vietnam con compiti fluviali. In realt\u00e0 erano una specie di carri armati galleggianti, dotati di cannone e di mitragliatrice che, con i motori a tre turbine potevano raggiungere anche una velocit\u00e0 di 80\u00a0km/h e manovrare in acque profonde appena 1,5 metri. Il termine ASPB nasce come \"hull classification symbol\" (simbolo di classificazione di scafo) dell'US Navy.\nMisuravano circa 15 m di lunghezza e 6 m di larghezza.\nAnche quando non impegnate in combattimento, vennero realizzate in almeno 32 mezzi in un modello appositamente elaborato, l'unico progettato appositamente per tale ruolo e non derivato da qualche altro natante, come i mezzi da sbarco.\nErano anche pesantemente armate per difendersi dagli attacchi dei guerriglieri vietnamiti, in quanto questi erano la maggiore minaccia per le navi statunitensi.\nSulla torretta centrale era collocato un cannone da 105\u00a0mm per lanciare proiettili su lunghe traiettorie, nonch\u00e9 due cannoni automatici da 20\u00a0mm. Il cannone centrale era un modello disponibile nell'esercito, mentre i due cannoni da 20\u00a0mm erano mitragliatrici per gli attacchi ravvicinati.\nIntorno alla torretta vi era una griglia d'acciaio corazzata, che respingeva i razzi dei Viet Cong.\nGli ASPB furono consegnati alla Marina degli Stati Uniti alla fine del 1969, ma non furono mai resi operativi, in quanto la guerra del Vietnam era praticamente finita. Tuttavia sono stati adoperati dalle forze speciali per gli addestramenti fino al 1980, anno in cui furono messi fuori servizio."}
{"id": "626626", "revid": "729019", "url": "https://it.wikipedia.org/wiki?curid=626626", "title": "Elettrosintesi", "text": "L'elettrosintesi rappresenta una metodica di sintesi organica attuata in una cella elettrochimica. I vantaggi principali di una reazione elettrosintetica, rispetto alla classica reazione redox, consiste nell'assenza di semireazioni potenzialmente nocive al processo globale e nella possibilit\u00e0 di operare a precisi valori di potenziale predeterminati.\nL'elettrosintesi rappresenta un ampio campo di studio, con molte applicazioni industriali.\nCondizioni operative.\nGli elementi strumentali fondamentali per una elletrosintesi sono una cella galvanica, un potenziometro e due elettrodi. Il solvente utilizzato \u00e8 solitamente il metanolo, l'acetonitrile o il diclorometano. Viene addizionato anche un elettrolita, solitamente il perclorato di litio o l'acetato di tetrabutilammonio. L'elettrodo pu\u00f2 essere costituito da platino, carbonio, magnesio, mercurio, acciaio inossidabile o carbonio amorfo reticolato. In molte reazioni si usa un elettrodo sacrificale in zinco o piombo che viene consumato durante la reazione.\nL'elettrosintesi pu\u00f2 essere condotta a potenziale costante o a corrente costante.\nReazioni elettrosintetiche.\nAll'anodo avvengono ossidazioni con formazione iniziale di cationi radicalici che agiscono come reattivi intermedi. Al catodo si ottengono composti ridotti ad anioni radicalici. La reazione iniziale avviene sulla superficie dell'elettrodo e successivamente gli intermedi reattivi diffondono in soluzione per partecipare a reazioni secondarie.\nRiduzioni cationiche.\ne dalla riduzione del 2-metossinaftalene"}
{"id": "626632", "revid": "1924342", "url": "https://it.wikipedia.org/wiki?curid=626632", "title": "Gemelli DiVersi", "text": "I Gemelli DiVersi sono un gruppo musicale pop rap italiano formatosi a Milano nel 1998 e composto da Thema e Strano.\nFino al 2013 nel gruppo erano presenti anche il rapper Grido e il DJ THG. Orientato prevalentemente all'hip hop e al funk/R&amp;B, sono comparsi sulla scena italiana nel 1998 con una versione hip hop di \"Dammi solo un minuto\" dei Pooh.\nStoria del gruppo.\nPrimi anni.\nIl gruppo nasce dalla combinazione di due gruppi precedentemente esistenti: la Cricca (formata da Thema e THG) e i Rima nel Cuore (composta da Grido e Strano). Cresciuti artisticamente nella Spaghetti Funk (uno tra i collettivi pi\u00f9 attivi della scena hip hop italiana), i Gemelli DiVersi si caratterizzano per la mescolanza di una matrice funk statunitense e della classica melodia italiana; tuttavia, per molti critici ed appassionati di hip hop, i loro lavori si avvicinano al modello statunitense di hip hop.\nIl 3 settembre 1998 usc\u00ec il loro primo album \"Gemelli DiVersi\", che supera le 130.000 copie vendute conquistando il disco di platino preceduto dal singolo \"Un attimo ancora\". Nello stesso anno il gruppo milanese apre tutti i concerti degli Articolo 31 nel tour \"Nessuno\".\nSia nel 1999, sia nel 2000 scrivono la canzone \"Coca Cola Enjoy\" per lo spot pubblicitario dell'omonima bibita.\nGli anni duemila.\nIl 3 novembre 2000 viene pubblicato il secondo album, \"4x4\", il quale viene certificato disco di platino per aver superato la soglia delle 100.000 copie. Il secondo singolo estratto da questo album (\"Musica\") ha occupato i primi posti delle classifiche radiofoniche per un'intera estate. Sempre nel 2000 fu pubblicato \"E m\u00f2 lo sai\" il loro libro che \u00e8 una raccolta fotografica che comprende anche i loro pensieri. Nel 2001 usc\u00ec l'album dal vivo \"Come piace a me\".\nNel 2001 i Gemelli DiVersi hanno aperto i concerti di Eros Ramazzotti. Il 4 ottobre 2002 pubblicarono l'album \"Fuego\" che ottiene il doppio disco di platino vendendo oltre 200.000 copie. Dopo un primo singolo, \"Tu no\", uscito nel 2002, il secondo singolo estratto da questo album \u00e8 \"Mary\", nel 2003, che racconta una storia di una ragazza che subisce violenze sessuali da parte del padre. Questo singolo, grandissimo successo radio-televisivo, ha occupato per circa otto mesi i primi posti delle classifiche e ha portato la band alla vittoria come Best Italian Act agli MTV Europe Music Awards. Nel 2003 esce l'edizione speciale di \"Fuego\", il quale contiene alcuni remix dei brani originariamente presenti in \"Fuego\".\nIl 22 ottobre 2004 viene pubblicato l'album \"Reality Show\", il quale segna un'evoluzione in senso meno rappato e pi\u00f9 canoro dei tre cantanti del gruppo. L'anno successivo \u00e8 stata pubblicata una versione DualDisc di \"Reality Show\", contenente un DVD bonus che racchiude i tre videoclip dei tre singoli pi\u00f9 tre canzoni estratte dal concerto del 28 aprile 2005 all'Alcatraz di Milano. \"Reality Show\" raggiunge il disco di platino vendendo oltre 80.000 copie. Nel luglio 2005 partecipano inoltre al Live8. Tra il 2005 e il 2006, MTV affida loro la conduzione del programma \"Pimp My Wheels\", ispirato al format statunitense \"Pimp My Ride\".\nIn seguito ad un'offensiva menzione da parte di Fabri Fibra in una sua canzone (\"Idee stupide\"), nell'agosto del 2006 Grido \"risponde\". Il pezzo si intitola \"Standing Ovation\"; il brano, di cui \u00e8 stato pubblicato anche un video, vede Grido rappare su una base e con uno stile che parodiano la canzone \"Applausi per Fibra\" di Fabri Fibra, criticando il rapper di Senigallia e accusandolo di assumere droghe e di sfruttare la moda dell'hip hop per i propri fini personali. Sempre nel 2006 vengono premiati ai TRL Awards come best \"riempipiazza\" riconoscendo alla band lo status di leader tra le preferenze dei fan del programma e non solo. Il 2 dicembre dello stesso anno vengono inoltre premiati come miglior gruppo italiano nella prima edizione dei Nickelodeon Kids' Choice Awards italiani.\nIl 18 maggio 2007 \u00e8 stato pubblicato il singolo \"Istruzioni per l'(ill)uso\", il quale ha anticipato l'uscita del quinto album in studio \"BOOM!\". Quest'ultimo album ha visto il gruppo riprendere il sound originario momentaneamente accantonato in \"Reality Show\": Grido e Thema eseguono esclusivamente le parti rappate, mentre Strano le soli parti cantate. Nell'album \u00e8 presente un brano, \"Che mondo meraviglioso\", dedicato a Nicole, figlia di THG e della fidanzata Monica; al brano partecipa Eros Ramazzotti eseguendo un assolo di chitarra. Il 29 settembre 2007 \u00e8 andata in onda la premi\u00e8re del video di \"Icaro\", il secondo singolo estratto da BOOM!. Il 14 luglio 2008, \"BOOM!\" viene certificato disco d'oro per aver superato la soglia delle 45.000 copie vendute.\nNel 2009, i Gemelli DiVersi si sono presentati al Festival di Sanremo con un hip hop crudo e violento contro la povert\u00e0, baby prostituzione e violenza domestica. Sono stati eliminati alla quarta e penultima serata. Nelle loro interviste alla domanda \"Di cosa parla \"Vivi per un miracolo\"?\" loro rispondono dicendo che per loro \u00e8 una preghiera laica (come ha detto Paolo Bonolis quando li ha presentati per la prima volta al Festival). Eliminati nella serata di venerd\u00ec sono arrivati dodicesimi nella classifica generale.\nIl 20 febbraio 2009 \u00e8 stata pubblicata la raccolta \"Senza fine 98-09 - The Greatest Hits\", contenente alcune hit e gli inediti \"Senza fine\" (insieme a Space One, J-Ax e DJ Zak), \"Vivi per un miracolo\", \"Nessuno \u00e8 perfetto\", oltre a una rivisitazione di \"B-boy B-band\" con i Rezophonic. Nel frattempo Grido e THG hanno partecipato all'album di J-Ax con la canzone \"Come Willy l'orbo!\".\nGli anni 2010.\nIl 13 luglio 2012, i Gemelli DiVersi pubblicano sull'iTunes Store il singolo \"Per farti sorridere\". Esso ha anticipato la pubblicazione del sesto album in studio del gruppo, intitolato \"Tutto da capo\" e pubblicato l'11 settembre. L'album, reso disponibile per lo streaming su MTV a partire dal 6 settembre, ha debuttato alla prima posizione della classifica italiana degli album.\nIl 12 settembre \u00e8 stato pubblicato il singolo \"Spaghetti Funk Is Dead\", il cui videoclip \u00e8 stato girato in stile horror, mentre il 10 ottobre \u00e8 uscito il terzo singolo \"V.A.I.\". Il 2 dicembre 2012 hanno partecipato al quiz di Canale 5 \"Avanti un altro!\" e hanno vinto 35.000 euro, somma interamente devoluta al Telefono Azzurro. Il giorno successivo \u00e8 stato pubblicato il quarto singolo \"Questa \u00e8 una rapina\", il cui videoclip ha visto la partecipazione del DJ Steve Forest. L'8 febbraio 2013 pubblicano il quinto singolo \"Alla goccia\", mentre il 19 aprile \u00e8 la volta dell'omonimo \"Tutto da capo\", pubblicato come ringraziamento ai fan che hanno seguito il gruppo nel corso del loro tour.\nNel novembre 2013 il gruppo ha rivelato la decisione di prendersi una pausa per un periodo di tempo indeterminato. Nell'aprile 2014 Strano e Thema hanno annunciato il tour \"2 Gemelli DiVersi in tour\", esibendosi nel corso dell'estate in tutta Italia, mentre il 4 giugno Grido ha rivelato a sorpresa la sua uscita dal gruppo e la prosecuzione della sua carriera da solista.\nIl 23 settembre 2016 i Gemelli DiVersi hanno pubblicato il videoclip di un nuovo singolo, intitolato \"La fiamma\", che ha anticipato il settimo album in studio \"Uppercut\", pubblicato il 21 ottobre.\nImpegno sociale.\nAgli inizi degli anni duemila i Gemelli DiVersi hanno collaborato con Telefono Azzurro per l'album \"Fuego\": una delle loro canzoni, \"Mary\" \u00e8 stata definita \u00abun incoraggiamento per le giovani vittime degli abusi\u00bb \u00abad affrontare il problema attraverso la comunicazione con una organizzazione di professionisti in grado di dare le risposte giuste\u00bb;"}
{"id": "626634", "revid": "115533", "url": "https://it.wikipedia.org/wiki?curid=626634", "title": "Command and Control Boat", "text": "Della flottiglia del Mekong impiegata durante la durissima Guerra del Vietnam, 5 unit\u00e0 erano Command and Control Boat, CCB, con armi e struttura simili ai MON, ma con compiti di comando e controllo, ragion per cui avevano una serie di apparati radio anzich\u00e9 un mortaio da 81mm medio. Per il resto ci era una torretta anteriore da 20 o 40mm, 1 da 12,7 poppiero, 2 da 7,62. Il termine CCB nasce come \"hull classification symbol\" (simbolo di classificazione di scafo) dell'US Navy."}
{"id": "626642", "revid": "290948", "url": "https://it.wikipedia.org/wiki?curid=626642", "title": "NaCl", "text": ""}
{"id": "626644", "revid": "155634", "url": "https://it.wikipedia.org/wiki?curid=626644", "title": "San Basilio (Roma)", "text": "San Basilio \u00e8 il trentesimo quartiere di Roma, indicato con Q. XXX.\nIl toponimo indica anche la zona urbanistica 5E del Municipio Roma IV di Roma Capitale.\nGeografia fisica.\nTerritorio.\nSi trova nell'area nord-est della citt\u00e0, a ridosso ed internamente al Grande Raccordo Anulare.\nIl quartiere confina:\nLa zona urbanistica confina:\nStoria.\nSorto negli anni trenta-quaranta, il quartiere ebbe un nuovo sviluppo dopo la fine della seconda guerra mondiale con gli edifici di carattere intensivo della UNRRA, organizzazione umanitaria del famoso piano di aiuti Marshall.\nNegli anni cinquanta, insieme alla parrocchia di San Cleto, dedicata al terzo papa della chiesa cristiana Anacleto I, su lottizzazione abusiva nasce la omonima borgata di San Cleto, tra il fosso di San Basilio e la via Nomentana. La borgata fu costruita da emigranti provenienti per lo pi\u00f9 dalle Marche e dall'Umbria che tuttora vi risiedono. San Cleto ospita i ruderi della torre del Coazzo, un casale del XIII secolo costruito su resti di un'antica villa romana.\nSempre negli anni cinquanta su lottizzazione abusiva nei terreni della possidente Elena Tidei nasce la borgatella Tidei, costruita da emigranti prevalentemente dalle Marche su 67 fazzoletti di terra, raggiungibili da quattro strade sterrate. Le sei vie strette interne furono acquisite e urbanizzate da parte del Comune di Roma solo nel 2004. Nel 2007 viene realizzata la nuova Piazza di San Basilio su progetto degli architetti Piero Ostilio Rossi e Andrea Bruschi.\nNel 1974 il quartiere \u00e8 il teatro di scontri tra la polizia e famiglie che avevano occupato, spinte dal bisogno, oltre cento abitazioni Iacp in via Montecarotto e via Fabriano. Nel corso di tali episodi di violenza, noti come \"rivolta di San Basilio\", diversi agenti e residenti vengono feriti e muore colpito dalla polizia Fabrizio Ceruso. Dopo la rivolta di San Basilio, viene avviata una mediazione per l'assegnazione degli alloggi. Il 9 settembre 1974, il Consiglio della Regione Lazio vara una legge, nella quale si afferma che le famiglie che avessero occupato un alloggio nel territorio laziale, per autentico bisogno e prima dell'8 settembre di quell'anno, avevano diritto all'assegnazione di un appartamento.\nAlla fine degli anni ottanta sorse una nuova area di sviluppo urbano chiamata Torraccia, a ridosso del Grande Raccordo Anulare.\nGeografia antropica.\nUrbanistica.\nNel territorio del quartiere San Basilio si estendono gran parte dell'omonima zona urbanistica 5E e l'area urbana di Torraccia.\nSuddivisioni storiche.\nFanno parte del territorio del quartiere i toponimi di San Cleto e Borgatella Tidei."}
{"id": "626651", "revid": "122840488", "url": "https://it.wikipedia.org/wiki?curid=626651", "title": "Valerij Borzov", "text": "\u00c8 stato il campione europeo in carica dei 100 metri piani dal 1969 al 1978, avendo conquistato il titolo in tre edizioni consecutive (1969, 1971 e 1974), nonch\u00e9 sei volte campione europeo indoor dei 60 metri piani tra il 1970 e il 1977. Ha partecipato a due edizioni dei Giochi olimpici, vincendo complessivamente cinque medaglie (due ori, un argento e due bronzi).\nBiografia.\nNato a Sambir, nell'allora RSS Ucraina, Borzov esord\u00ec nel 1968. Nel 1969 conquist\u00f2 il suo primo titolo internazionale, vincendo la medaglia d'oro nei 100 m piani agli Europei di Atene. Nel 1971 si ripet\u00e9 agli Europei di Helsinki, vincendo sia i 100 che i 200 m piani e stabilendo per entrambe le specialit\u00e0 il record dei campionati.\nL'anno successivo, ai Giochi olimpici di , vinse con relativa facilit\u00e0 la medaglia d'oro nei 100 m piani con il tempo di 10\"14, dopo aver stabilito nei quarti di finale il record eurpeo della specialit\u00e0 con 10\"07. Non manc\u00f2 chi sostenne che la vittoria di Borzov fu agevolata in maniera determinante dall'assenza in finale di due degli sprinter statunitensi (Eddie Hart e Reynaud Robinson), dati fra i favoriti della vigilia, che erano stati clamorosamente eliminati per non essersi presentati puntuali alla partenza delle batterie eliminatorie.\nBorzov sment\u00ec tutti gli scettici e conferm\u00f2 la sua superiorit\u00e0 pochi giorni dopo sui 200 m piani, vincendo la gara in 20 secondi netti (nuovo record europeo) e bissando la medaglia d'oro dei 100 m. Nella stessa rassegna olimpica vincer\u00e0 anche la medaglia d'argento con la squadra sovietica nella staffetta 4\u00d7100 m, alle spalle del quartetto statunitense che stabilir\u00e0 nell'occasione il nuovo record mondiale della specialit\u00e0.\nNei quattro anni seguenti Borzov dedic\u00f2 molto del suo tempo agli studi, ma ci\u00f2 non gli imped\u00ec di conquistare il suo terzo titolo europeo dei 100 m piani ai campionati di , precedendo il futuro campione europeo Pietro Mennea.\nNel 1976 si present\u00f2 ai Giochi olimpici di Montr\u00e9al in ritardo di preparazione a causa di un infortunio alla coscia. Riusc\u00ec comunque ad aggiudicarsi la medaglia di bronzo sia nella gara individuale dei 100 m piani, dietro al trinidadiano Hasely Crawford e al giamaicano Don Quarrie, sia nella staffetta 4\u00d7100 m, portando cos\u00ec a cinque il totale delle medaglie olimpiche vinte in carriera. Al suo ricco palmar\u00e8s vanno aggiunti ben sette titoli di campione europeo indoor, conquistati tra il 1970 e il 1977 nella specialit\u00e0 dei 60 m piani (50 m piani nel 1972).\nNel 1978 dovette affrontare un infortunio al tendine di Achille, ottenendo un deludente ottavo posto nei 100 m piani agli Europei di Praga e perdendo il titolo di campione europeo della specialit\u00e0, che deteneva da nove anni, in favore di Pietro Mennea. A causa del perdurare dell'infortunio, Borzov fu costretto ad abbandonare le gare nel 1979, rinunciando cos\u00ec a partecipare ai Giochi olimpici di .\nDopo il ritiro.\nDal 1979 al 1986 Borzov ha fatto parte dell'organizzazione giovanile comunista Komsomol. Dopo la dissoluzione dell'Unione Sovietica ha ricoperto la carica di Ministro per la giovent\u00f9 e lo sport nel governo ucraino e dal 1998 al 2006 \u00e8 stato membro del parlamento ucraino. Dal 1991 al 1998 \u00e8 stato presidente del Comitato Olimpico Nazionale Ucraino, mentre dal 1996 al 2012 ha presieduto la federazione ucraina di atletica leggera. Dal 1994 \u00e8 inoltre membro del Comitato Olimpico Internazionale.\nNel 1977 ha sposato la quattro volte campionessa olimpica di ginnastica artistica Ljudmila Turi\u0161\u010deva."}
{"id": "626652", "revid": "287204", "url": "https://it.wikipedia.org/wiki?curid=626652", "title": "Essenza (filosofia)", "text": "Il termine essenza (in greco: \u03c4\u03af \u1f26\u03bd \u03b5\u1f36\u03bd\u03b1\u03b9, ti en einai, lat. \"essentia\"), secondo la concezione aristotelica, significa \u00abci\u00f2 per cui una certa cosa \u00e8 quello che \u00e8, e non un'altra cosa\u00bb..\nL'essenza quindi sta ad indicare quelle determinazioni di una cosa, specificate nella sua \"definizione\", che ne costituiscono la natura (o \"specie\" in termini aristotelici); che psicologicamente parlando (vedi moderna epistemologia evoluzionistica) corrisponde alla particolare visione della realt\u00e0 determinata dalle nostre categorie mentali: gli \u00abapparati immagine del mondo\u00bb.\nEssenza e \"ousia\".\nNegli ultimi tempi alcuni studiosi, per lo pi\u00f9 francesi e tedeschi, hanno fatto notare che il lemma \"essenza\" svolge lo stesso ruolo grammaticale di \"\u03bf\u1f50\u03c3\u03af\u03b1\" (sostanza) con la quale pu\u00f2 essere identificata.\nQuesta diversit\u00e0 risale alla circostanza che termini filosofici greci venivano tradotti in modi diversi nella versione latina:\nCicerone traduce \"\u03bf\u1f50\u03c3\u03af\u03b1\" con \"essentia\";\nAnche Boezio traduce \"\u03bf\u1f50\u03c3\u03af\u03b1\"\n- come essentia in \"Contra Eutychen\" (dove traduce \u00abousi\u00f4sis\u00bb con subsistentia e \u00abhupostasis\u00bb con substantia)\n- mentre invece nella traduzione delle \"Categorie\" di Aristotele traduce \"\u03bf\u1f50\u03c3\u03af\u03b1\" con \"substantia\".\nIn effetti \u00aballa sostanza, che \u00e8 la realt\u00e0 individuale nella sua autonoma esistenza e sussistenza, l'essenza si contrappone come la forma generale\u00bb, \u00abl'universale natura delle singole cose appartenenti allo stesso genere o specie.\u00bb\nEssenza ed accidente.\nL'essenza quindi \u00e8 il fondamento del \"ci\u00f2 che realmente \u00e8\": tale termine pu\u00f2 essere contrapposto a quello di \"accidente\", che sta ad indicare una singola determinazione che, pur appartenendo ad una cosa, non ne costituisce la natura ed essendo contingente pu\u00f2 mutare nel corso del tempo.\nCos\u00ec ad esempio nella definizione di uomo ci\u00f2 che permane come \"essenziale\" \u00e8 la caratteristica di \"animale razionale\", mentre tutte le altre determinazioni sono contingenti, possono esserci o non esserci.\nPlatone.\nIl termine con cui Platone indica l'essenza \u00e8 \"idea\" che si contrappone all'opinione sensibile, la \"doxa\".\nL'opinione, appunto perch\u00e9 generata dai sensi, non d\u00e0 alcuna certezza ma ha una sua funzione nel far riaffiorare l'essenza della cosa sensibile, l'\"eidos\".\nL'esperienza sensibile serve alla verit\u00e0 ma non la costruisce, poich\u00e9 questa \u00e8 gi\u00e0 presente nella mente dell'uomo; quindi la conoscenza \u00e8 \"reminiscenza\", ricordo di quel mondo delle idee che per Platone non sono, come comunemente noi intendiamo il contenuto del pensiero, l'oggetto del pensare, ma \"ci\u00f2 che rende possibile il pensare stesso\".\nL'idea platonica non \u00e8 dunque un atto del pensiero ma un \"ente\", l'\"essere che veramente \u00e8\", \u00e8 la struttura essenziale dell'essere, senza cui l'essere non esiste, \u00e8 l'intima natura, \"\"\u03c6\u03cd\u03c3\u03b9\u03c2\" (physis), dice anche Platone, della cosa. Attraverso i sensi siamo in grado di cogliere le forme fisiche delle cose, mentre con l'anima intellettiva cogliamo le forme pure, prive cio\u00e8 di ogni elemento materiale, le pure essenze.\nL'origine della concezione delle idee in Platone sembra essere duplice.\nNel mito della caverna, che vuole rappresentare i quattro gradi del conoscere, il prigioniero uscito alla luce del giorno viene abbagliato dal sole e quindi vede semplicemente le forme geometriche delle cose che appaiono \"quasi\" del tutto pure, le forme della geometria pur nella loro perfezione astratta debbono, infatti, essere comunque rappresentate fisicamente. Le entit\u00e0 geometriche quindi, sono appena inferiori al mondo delle idee. Sappiamo infatti come Platone abbia frequentato comunit\u00e0 pitagoriche e come da queste sia stato influenzato anche per la sua concezione delle idee come enti matematici.\nMa le idee potrebbero avere anche un'origine nominalistica: Platone nota che per ogni molteplicit\u00e0 di cose designate dallo stesso nome, \"omonime\", queste siano anche \"simili\", ed allora bisogna supporre un'essenza che \u00e8 la forma pura, l'idea, da cui derivano i nomi che rappresentano verbalmente l'essenza ideale.\nAristotele.\nSecondo la metafisica aristotelica l'essenza \u00e8 \"ci\u00f2 per cui una cosa \u00e8 quel che \u00e8\"\" e in base a cui si differenzia da tutte le altre cose. Mentre le caratteristiche sensibili della cosa mutano (gli \"accidenti\" secondo la terminologia aristotelica), l'essenza permane sempre identica a s\u00e9 stessa.\nMentre le singole scienze studiano un aspetto particolare dell'essere (la matematica studier\u00e0 l'essere come quantit\u00e0, la fisica l'essere come movimento ecc.) la filosofia prima o metafisica si occupa di quell'essere che viene prima e che sta alla base di tutti gli esseri particolari, studier\u00e0 l'essere in quanto essere, l'essenza.\nDa qui la concezione che A. ha della filosofia come quella disciplina che costituisce il fondamento di tutte le altre scienze particolari che studiano una parte del reale e che quindi presuppongono la filosofia che studia il reale in quanto tale: per questo la filosofia \u00e8 la scienza prima.\nMa che cos'\u00e8 l'essere?\nAl contrario degli eleati che sostenevano l'unicit\u00e0 dell'essere, A. ritiene che l'essere abbia delle caratteristiche fondamentali (qualit\u00e0, quantit\u00e0, relazione, ecc.) che egli chiama categorie di cui la pi\u00f9 importante \u00e8 quella di sostanza, senza la quale tutte le altre non hanno senso. La qualit\u00e0 \u00e8 sempre qualit\u00e0 di qualche cosa, cos\u00ec la quantit\u00e0 \u00e8 sempre quantit\u00e0 di qualche cosa e questo qualche cosa \u00e8 la sostanza per cui essa \u00e8 il centro di riferimento di tutte le altre. Se quindi l'essere si identifica con le categorie, che sono aspetti generali dell'essere, e le categorie poggiano tutte sulla sostanza, allora l'essere in quanto essere coincide con la sostanza. L'\"essenza inerisce alla sostanza\".\nIl problema della definizione.\nCome le scienze particolari poi devono definire l'oggetto del loro sapere, altrettanto dovr\u00e0 fare la filosofia prima, come scienza dell'universale.\nMa mentre le singole scienze potranno fare riferimento a caratteristiche sensibili per definire l'essere di cui tratteranno, come far\u00e0 la filosofia prima, scienza universale a definire l'essere in quanto essere, l'essenza, quella realt\u00e0 oltre l'apparenza sensibile?\nCome nel pensiero vi \u00e8 un principio fondamentale a base di tutto il sapere, il principio di non contraddizione per cui \u00e8 \"impossibile affermare e negare nello stesso tempo uno stesso predicato nei confronti di uno stesso soggetto\" cos\u00ec sul piano della realt\u00e0 \u00e8 altrettanto impossibile che una cosa sia e non sia, per cui la definizione sar\u00e0 che la sostanza \u00e8 l'equivalente ontologico del principio logico di non contraddizione.\nL'essenza specifica.\nPer evitare i problemi della dottrina delle idee di Platone, Aristotele aveva formulato una teoria immanentista delle essenze. L'essenza di una cosa non risiede in un'idea trascendente al mondo, in un iperuranio, ma inerisce alle cose stesse. Un oggetto concreto e individuale \u00e8 un tutt'uno di forma e materia, \"di essenza e esistenza\"\nEssenza ed esistenza, potenza e atto, materia e forma.\nL'essenza per Aristotele pu\u00f2 essere anche intesa come la possibilit\u00e0 che ha un essere di tradurre la sua vita potenziale in vita attuale, in esistenza, di migliorare la materia rozza che lo compone facendole assumere una forma sempre pi\u00f9 elevata.\nEssenza come potenza dell'esistenza in atto.\nL'essere quindi tanto pi\u00f9 \u00e8 realizzato quanto pi\u00f9 ha tradotto in atto, in esistenza le potenzialit\u00e0 materiali iniziali.\nQuindi Dio, ad esempio \u00e8 atto puro in quanto non c'\u00e8 pi\u00f9 nulla in Lui di potenziale, \u00e8 tutto perfettamente realizzato, attuato.\nIn Dio tutto \u00e8 compiuto perfettamente poich\u00e9 in lui non \u00e8 pi\u00f9 presente l'imperfezione della materia, che invece continua a sussistere negli esseri inferiori, i quali sono un sinolo di materia e forma, un insieme di potenza ed atto, di essenza ed esistenza.\nSviluppi storici.\nAgostino d'Ippona, anticipando in qualche modo le future correnti dell'esistenzialismo del '900, riferendosi all'uomo, svaluter\u00e0 la sua \"essenza\", la razionalit\u00e0, e per la prima volta porr\u00e0 in rilievo il valore dell'esistenza, dell'uomo nella sua interezza come persona, il cui valore \u00e8 nell'essere una creatura di Dio.\nSan Tommaso d'Aquino riprende la distinzione Aristotelica di potenza-essenza-materia e atto-esistenza-forma ma distingue tra l'essenza, per cui una creatura \u00e8 quello che \u00e8 nella sua materialit\u00e0 potenziale, e l'esistenza che acquisisce solo per atto creatore divino, l'atto dell'esistenza proviene solo da Dio.\nIn Dio infatti e solo in lui, coincidono essenza ed esistenza, atto puro, unit\u00e0 di essenza ed esistenza, la creature corporee sono invece mescolanza di essenza e esistenza, di materialit\u00e0 che li contraddistingue nella loro individualit\u00e0 (principium individuationis) ed esistenza che solo Dio pu\u00f2 dare.\nSolo Dio pu\u00f2 tradurre la materialit\u00e0 potenziale della creatura in forma esistente.\nPer le creature spirituali dov'\u00e8 presente l'anima, invece, forma e materia non corrispondono pi\u00f9 a essenza ed esistenza, in loro non c'\u00e8 pi\u00f9 materia ma sono entrambe essenza. La creatura spirituale non \u00e8 pi\u00f9 materiale, essa esiste in quanto in lei \u00e8 presente l'anima.\nAnche per Duns Scoto (1265 o 1266-1308), che pure tendeva ad avere una posizione intermedia tra neoplatonici e aristotelici sulle questioni teologiche, come per Aristotele l'oggetto proprio della filosofia prima, o metafisica, era \"l'essere in quanto essere\".\nL'oggetto della metafisica, scienza suprema base di tutte le altre scienze, \u00e8 la nozione di essere e quindi va distinta dalla teologia che ha per oggetto Dio.\nL'essere \u00e8 un termine \"univoco\", tale cio\u00e8 che in tutti i suoi impieghi indica sempre la stessa cosa, \u00e8 la caratteristica comune di tutto ci\u00f2 che \u00e8.\nQuindi la metafisica si occupa dell'essenza, nel suo significato pi\u00f9 universale, la teologia si occuper\u00e0 di quell'essenza che \u00e8 Dio.\nL'ecceit\u00e0 di Duns Scoto: essenza e materia.\nLe cose create da Dio sono individui del tutto particolari nelle loro caratteristiche sensibili che tuttavia hanno una natura comune.\nSocrate, Platone hanno qualcosa di simile per cui si distinguono da tutti gli altri enti, da un cavallo, da una pietra, essi hanno in comune la natura umana.\nMa perch\u00e9 Socrate e Platone sono diversi se la loro essenza umana \u00e8 la stessa, se hanno in comune la stessa forma?\nNon per la forma dunque sono diversi ma neppure per la materia, che per Duns Scoto non \u00e8 secondo la definizione aristotelica \"privazione\", \"passivit\u00e0\", ma essa stessa \u00e8 attivit\u00e0, tende a configurarsi secondo una precisa individualit\u00e0.\nQuesta \u00e8 l\"'ecceit\u00e0\" che \"non\" \u00e8 qualcosa che si aggiunge numericamente all'essere singolo:\n\"Per individuazione o unit\u00e0 numerica o singolarit\u00e0 intendo non certo l'unit\u00e0 indeterminata, secondo cui qualunque cosa entro la specie vien detta numericamente una, ma l'unit\u00e0 determinata come questa (signatum ut hanc)\u2026\" (D.Scoto, Opus oxoniense, II, distinctio 3, Questionie 4)\ne \"non\" \u00e8 neppure qualcosa di mentale come le idee platoniche, ma una \"concreta individuale differenza ultima che permette di distinguere una cosa dall'altra per cui ogni essere individuale \u00e8 unico e originale.\"\nL'haecceitas dunque \u00e8:\n\"..\"la causa, non della singolarit\u00e0 in genere, ma di questa singolarit\u00e0 nella sua particolare determinazione, cio\u00e8 in quanto \u00e8 proprio questa (haec determinate)..\"\" (op.cit.).\nSar\u00e0 John Locke, il filosofo empirista, il primo a considerare l\"'essenza\" un puro e semplice \"nome\", una parola, priva di valore concettuale (nominalismo).\nSe quindi prima si pensava che l'essenza, la sostanza dell'uomo fosse quella di essere un \"animale ragionevole\" ora tutto si riduce all'uso del termine \"uomo\" come sinonimo di \"animale ragionevole\".\nIl tema dell'essenza, torner\u00e0 nella metafisica di Hegel che la distinguer\u00e0 dall'essere, che permette l'apprensione immediata e in parte superficiale della cosa. L\"'essenza\" invece coglier\u00e0 la realt\u00e0 nella sua pi\u00f9 completa e approfondita costituzione.\nSu questa linea il marxismo distinguer\u00e0 tra l'economia superficiale che identifica il capitale come produttore del profitto e l'economia marxista che ha messo in luce come l\"'essenza\" del capitale sia il plusvalore.\nAnche tra gli oppositori all'astratta metafisica hegeliana, come Arthur Schopenhauer si rinnover\u00e0 il fascino dell\"'essenza\", nella sua immutabile purezza, identificata nella noumenica, implacabile ed ineliminabile \"volont\u00e0 di vivere\" contrapposta alla sua fenomenica oggettivazione, il mondo della cose, delle \"copie\" platoniche.\nNella fenomenologia di Edmund Husserl, infine, l\"'essenza\", come struttura costante ed invariabile della realt\u00e0 si potr\u00e0 cogliere, trascurando ogni riferimento alla concretezza contingente delle cose esistenti, con l'intuizione \"categoriale\".\nInfine l'esistenzialismo, riprendendo la critica all'idealismo di Hegel, elaborata da S\u00f8ren Kierkegaard, e rielaborando le conclusioni della fenomenologia in chiave umanistica, rivendicher\u00e0 il primato dell'esistenza sull\"'essenza\", dell'uomo reale su quello definito astrattamente.\nL'essenza nel dibattito contemporaneo.\nIl tema dell'essenza riveste un ruolo particolarmente centrale nell'ontologia contemporanea. Le domande su cui gli ontologi contemporanei hanno principalmente concentrato le loro indagini sono tre: \nQuanto alla definizione di essenza, alcuni hanno tentato di formularla in termini modali. Per essi, una determinazione \u00e8 essenziale se e solo se \u00e8 \"necessario\" che la cosa la possegga. Ad esempio, sembra necessario che un frassino sia una pianta, o che un essere umano sia un essere razionale. Per contro, una determinazione sarebbe accidentale se e solo se \u00e8 possibile e non necessario che la cosa la possegga. Ad esempio, sembra possibile ma non necessario che dell'acqua sia in stato gassoso.\nContro questa definizione modale di essenza, sono state recentemente mosse critiche.\nIn particolare sembra che tale definizione non sia in grado di coprire unicamente le determinazioni essenziali, ma finisca per raccoglierne anche alcune non-essenziali. Ad esempio, stando alla definizione modale di essenza, determinazioni che sono necessariamente possedute da una cosa ma che intuitivamente non sembrano contribuire all'essenza di questa cosa quali \u201cessere identica a se stessa\u201d oppure \u201cfare parte di un insieme che contiene un solo membro\u201d, sono legittimamente considerabili essenziali.\nGeneralmente, i rivali della definizione modale di essenza ne propongono una alternativa, ovvero quella \u201cdefinitiva\u201d. Per essi, una determinazione \u00e8 essenziale per una cosa se e solo se il suo concetto contribuisce alla definizione della cosa stessa.\nPer quanto questa opzione non sembra afflitta dal problema della precedente, ne possiede alcuni precipui. Essa infatti non fa altro che spostare il problema dal termine \u201cessenza\u201d al termine \u201cdefinizione\u201d, con lo scomodo rischio di far scadere la distinzione fra essenziale ed accidentale su un piano puramente epistemico.\nAll'ontologo che non vuole rinunciare alla distinzione fra determinazioni essenziali ed accidentali, non rimane che tentare di affinare una delle due posizioni in una delle innumerevoli loro varianti."}
{"id": "626656", "revid": "110157", "url": "https://it.wikipedia.org/wiki?curid=626656", "title": "Fulni-\u00f4", "text": " \nI Fulni-\u00f4 (o anche Yat\u00ea, Furni\u00f4, Forni\u00f3, Carnij\u00f3, Iat\u00ea, Yat\u00ea) sono un gruppo etnico del Brasile che ha una popolazione stimata in circa 5.000 individui. Parlano la lingua Fulnio (codice ISO 639: FUN) e sono principalmente di fede animista.\nVivono nello stato brasiliano di Pernambuco. Alcuni Fulnio parlano il portoghese. Sono in gran parte agricoltori di fagioli e cotone."}
{"id": "626658", "revid": "486946", "url": "https://it.wikipedia.org/wiki?curid=626658", "title": "Fulni\u00f4", "text": ""}
{"id": "626660", "revid": "486946", "url": "https://it.wikipedia.org/wiki?curid=626660", "title": "Yat\u00ea", "text": ""}
{"id": "626663", "revid": "729019", "url": "https://it.wikipedia.org/wiki?curid=626663", "title": "Armored Troop Carrier", "text": "Durante la Guerra del Vietnam, le navi impiegate dalla flotta USA erano troppo grandi per l'uso fluviale, e cos\u00ec vennero realizzate piccole unit\u00e0 da combattimento dedicate, le Armored Troop Carrier, anche dette Tango Boat. Le unit\u00e0 ATC erano trasporti truppa corazzati per 40 uomini. Realizzati in alcuni casi con piattaforme per elicotteri (per evacuazioni sanitarie) o in 2 casi come cisterne navali (4500l. di serbatoi). Il termine ATC nasce come \"hull classification symbol\" (simbolo di classificazione di scafo) dell'US Navy."}
{"id": "626667", "revid": "106908", "url": "https://it.wikipedia.org/wiki?curid=626667", "title": "Galibi", "text": "I galibi (citati anche come kalina, karina, carina, kalinha, kari\u00f1a, kari'\u00f1a, kali\u00f1a o karinya) sono un gruppo etnico amerindo che vive in diversi paesi della costa caraibica del Sud America. La loro lingua e cultura \u00e8 il cariban. Sono conosciuti anche come kali'na e Caribi.\nL'origine del nome galibi, dato dagli europei, \u00e8 sconosciuta. Essi preferiscono farsi chiamare \"kali'na tilewuyu\", cio\u00e8 \"veri kali'na\", principalmente per differenziarsi dai meticci cimarroni. L'uso del nome kali'na \u00e8 divenuto solo recentemente di uso comune nelle pubblicazioni.\nStoria.\nMancando una forma scritta di linguaggio prima dell'arrivo degli europei, la storia dei kali'na \u00e8 stata tramandata oralmente da una generazione all'altra attraverso miti e leggende.\nPer molto tempo, i pochi europei che studiavano la storia dei popoli amerindi di quest'area non distinsero tra le varie trib\u00f9 caraibiche. Quando il periodo di esplorazione fin\u00ec, l'interesse nello studio di queste popolazioni diminu\u00ec grandemente e non riemerse fino alla fine del XX secolo, quando pochi espatriati francesi, tra cui G\u00e9rard Collomb, si interess\u00f2 ai kali'na, e i kali'na stessi cominciarono a narrare la loro storia, in particolar modo F\u00e9lix Tiouka, presidente dell'Associazione degli amerindi della Guiana Francese (AAGF), e suo figlio Alexis. \"(vedi bibliografia.)\"\nPer le ragioni sopra esposte, le informazioni storiche al riguardo dei Kali'na sono rare e incomplete.\nEra precolombiana.\nPer supplire alla mancanza di documenti scritti, gli archeologi hanno esaminato 273 siti archeologici amerindi su solo 310\u00a0km\u00b2 della zona della diga di Petit-Saut del fiume Sinnamary. Alcuni risalgono a duemila anni fa, stabilendo cos\u00ec la datazione della presenza amerindia in quest'area.,\nLe poche evidenze disponibili indicano che prima del 1492 i kali'na abitavano lungo la costa (dalla foce del Rio delle Amazzoni a quella dell'Orinoco), dividendo il loro territorio con gli Arawak, contro i quali essi combatterono durante la loro espansione verso est e il Rio delle Amazzoni.,\nColonizzazione.\nNel loro primo contatto con gli europei, i kali'na pensarono di aver incontrato gli spiriti del mare, palanaki\u0142i, nome che essi ancora usano quando si riferiscono ai bianchi.,\nUna delle prime conseguenze dell'arrivo dei palanaki\u0142i, come per molti altri popoli amerindi, fu una diminuzione della popolazione dovuta alle malattie portate dagli europei. I kali'na perirono rapidamente in gran numero, perch\u00e9 il loro sistema immunitario non era adattato ai virus e ai batteri provenienti dall'Europa.\nGalibi do Oiapoque.\nI Galibi do Oiapoque sono un gruppo etnico del Brasile originatosi dall'etnia Galibi. Il sottogruppo \u00e8 abbastanza differenziato a livello culturale dal gruppo madre. Hanno una popolazione stimata in circa 65 individui (2010) e vivono nello stato brasiliano dell'Amap\u00e1 sul fiume Oiapoque."}
{"id": "626675", "revid": "599013", "url": "https://it.wikipedia.org/wiki?curid=626675", "title": "Gavi\u00e3o Parkat\u00eaj\u00ea", "text": "I Gavi\u00e3o Parkat\u00eaj\u00ea sono un gruppo etnico del Brasile che ha una popolazione stimata in 582 individui (2010).\nLingua.\nParlano un dialetto della lingua par\u00e1 gavi\u00e3o orientale, lingua che appartiene alla famiglia linguistica J\u00ea. A partire dal 1981, grazie a complessi scolastici fondati dal FUNAI, i Gavi\u00e3o Parkat\u00eaj\u00ea hanno cominciato ad usare anche il portoghese come lingua quotidiana. Gavi\u00e3o significa letteralmente \"falco\".\nInsediamenti.\nVivono nello stato brasiliano di Par\u00e1, nel territorio indigeno M\u00e3e Maria situato all'interno del comune di Bom Jesus do Tocantins, un territorio delimitato dai fiumi Flecheiras e Jacund\u00e1, affluenti destri del Tocantins.\nStoria.\nNella prima met\u00e0 del XX secolo, i \"Gavi\u00e3o occidentali\" sono stati divisi in tre gruppi locali, a seconda della posizione che occupavano nel bacino del Tocantins. Tra questi gruppi vi erano anche i Parkat\u00eaj\u00ea oltre ai Kyikat\u00eaj\u00ea (\"il popolo a monte del fiume\"). A causa di una serie di conflitti tra questi due gruppi, i Kyikat\u00eaj\u00ea si rifugiarono a monte del fiume del Tocantins, nel Maranh\u00e3o, e presero anche il nome di gruppo \"Maranh\u00e3o\" per differenziarli dai gruppi dei Puk\u00f4bj\u00ea e dei Krinkat\u00ed. Il terzo gruppo dei \"Gavi\u00e3o occidentali\" occup\u00f2 le foci del fiume Capim ed era conosciuto come \"il gruppo della montagna\", ossia Akr\u00e3tikat\u00eaj\u00ea, in cui \"akr\u00e3ti\" significa \"montagna\".\nOggi questi tre sottogruppi vivono riuniti anche se una certa differenziazione culturale ancora esiste. Basti pensare alla scritta posta su un cartello all'ingresso del villaggio che indica \"Indigena Comunidade Parkat\u00eaj\u00ea\" (comunit\u00e0 indigena Parkat\u00eaj\u00ea), ad indicare l'autonomia culturale e storica acquisita.\nNel 1977, la costruzione di un'autostrada, la PA-150, che da Morada Nova porta a Castanhal, un comune nei dintorni di Bel\u00e9m, ha toccato i bordi sud-occidentali del territorio indigeno M\u00e3e Maria, creando notevoli difficolt\u00e0 ai Gavi\u00e3o Parkat\u00eaj\u00ea, a seguito delle invasioni nell'area di lavoratori, operai vari e coloni. Altri problemi vi furono con la costruzione di linee elettriche, nei primi anni ottanta, da parte della centrale elettrica di Tucuru\u00ed."}
{"id": "626676", "revid": "52076", "url": "https://it.wikipedia.org/wiki?curid=626676", "title": "Museo Borghese", "text": ""}
{"id": "626678", "revid": "228587", "url": "https://it.wikipedia.org/wiki?curid=626678", "title": "Patrol Craft Fast", "text": "Un Patrol Craft Fast (PCF) o Swift Boat \u00e8 un motoscafo armato, tutto d'alluminio, prodotto dalla Sewart Seacraft per la Marina degli Stati Uniti usato durante la Guerra del Vietnam, per compiti di pattugliamento fluviale. Essi erano derivati da un modello commerciale usato per il Golfo del Messico all'epoca della sua adozione. Armati in genere con due Browning M2 binate da 12,7 e 2 da 7,62 mm oltre a un mortaio da 81 mm."}
{"id": "626679", "revid": "827882", "url": "https://it.wikipedia.org/wiki?curid=626679", "title": "Louis Bourdaloue", "text": "Le sue doti retoriche e la sua cultura gli valsero di predicare a corte cosicch\u00e9 era chiamato \u00abre dei predicatori, predicatore dei re\u00bb. Venne considerato come il pi\u00f9 giansenista tra i membri seicenteschi della Compagnia di Ges\u00f9.\nBiografia.\nBourdaloue \u00e8 nato il 20 o 28 agosto 1632 in una famiglia di mercanti a Bourges. Suo padre, avvocato, era un apprezzato oratore. Entrato nell'ordine dei Gesuiti a sedici anni, diventa professore di teologia, retorica e filosofia.\nOrdinato prete nel 1665, quattro anni pi\u00f9 tardi \u00e8 chiamato a Parigi dove le sue doti oratorie gli conquistano ben presto una fama crescente.\nLe sue prediche ebbero un grande successo ed ebbe dieci volte l'incarico di predicare sia l'Avvento che la Quaresima alla presenza di Luigi XIV e tutta la sua corte, un'incombenza che non tocc\u00f2 a nessun altro predicatore del suo tempo. La marchesa de S\u00e9vign\u00e9 che non manca a nessuna delle sue prediche ne parla in termini elogiativi nelle sue lettere.\nIl successo a corte non imped\u00ec che Bourdaloue consacrasse in particolare i suoi ultimi anni all'assistenza dei poveri, dei malati e dei carcerati. La morte lo colse a Parigi il 13 maggio 1704.\nOpere.\nI suoi sermoni hanno avuto numerose edizioni:\nIl suo sermone pi\u00f9 celebre \u00e8 forse quello dedicato alla Passione. Le sue brillanti doti retoriche gli permettevano di modulare il suo discorso a seconda dell'uditorio. Considerato come il fondatore dell'eloquenza cristiana in Francia, a contraddistinguerlo pi\u00f9 che le infiorettature stilistiche sono le sue doti logiche e argomentative.\nChe parli alla corte o al popolo Bourdaloue fa pi\u00f9 appello alla ragione che non alle emozioni.\n\"Bourdaloue\" o \"Bourdalou\".\nIn francese designa ancor oggi sia un cappello con nastro, un dolce alla frutta, ma anche un arnese ora chiaramente in disuso, e tuttavia nel Seicento connesso con la 'lunga durata' dei sermoni del gesuita Louis Bourdaloue, ovvero un orinale di forma oblunga che le devote incontinenti sistemavano sotto le loro gonne per non dover perdere neppure qualche minuto delle sue prediche.\nSi \u00e8 congetturato che il nome di Bourdaloue sia all'origine anche del termine inglese \"loo\"."}
{"id": "626680", "revid": "547034", "url": "https://it.wikipedia.org/wiki?curid=626680", "title": "Giovan Battista Filippo Basile", "text": "Si tratta di uno dei principali architetti italiani dell'Ottocento, capace di interpretare con erudizione e sensibilit\u00e0 le maggiori correnti artistiche europee traducendole in un lessico locale e al contempo internazionale.\nBiografia.\nFra le sue opere meritano sicuramente menzione il Teatro Massimo di Palermo 1864 (portato a termine dal figlio Ernesto Basile), il cosiddetto Reclusorio delle Croci (Via Libert\u00e0), in stile neomedievale, e la facciata in stile neogotico della Cattedrale di Acireale. Sempre a Palermo \u00e8 l'autore del Villino Favaloro - Di Stefano (1889), anch'esso terminato dal figlio Ernesto.\nHa anche realizzato diversi giardini importanti, come la Villa Garibaldi e il Giardino Inglese a Palermo, Piazza Marina e la Villa Vittorio Emanuele a Caltagirone il Cimitero Monumentale di Monreale e la facciata del cimitero comunale di Santa Margherita di Belice. Ha progettato il cimitero monumentale di Mistretta, nel Messinese, realizzato dalla ditta locale di Liborio Smiriglio. Nella citt\u00e0 amastratina influenz\u00f2 anche il nuovo assetto urbanistico, con la costruzione di fontane, larghi, piazze, pubblici passeggi e l\u2019abbellimento della Villa Garibaldi. \u00c8 sepolto nella tomba di famiglia presso il Cimitero dei Rotoli a Palermo. .\nAlla sua attivit\u00e0 fanno capo diversi progetti, saggi critici, riviste, libri e testi didattici.\nIl famoso Ernesto Basile grande maestro del liberty cit\u00f2 il padre Giovan Battista Filippo dicendo: \"artista liberissimo e iniziatore di uno stile libero\"."}
{"id": "626682", "revid": "78273", "url": "https://it.wikipedia.org/wiki?curid=626682", "title": "Galleria Nazionale d'Arte Moderna di Roma", "text": ""}
{"id": "626689", "revid": "1807666", "url": "https://it.wikipedia.org/wiki?curid=626689", "title": "Prelato d'onore di Sua Santit\u00e0", "text": "Prelato d'onore di Sua Santit\u00e0, un tempo anche Prelato Domestico di Sua Santit\u00e0, \u00e8 un titolo onorifico che viene conferito a seguito di speciale concessione della Santa Sede ai presbiteri. Generalmente viene concesso su richiesta del vescovo della diocesi per presbiteri ritenuti meritevoli, seppur molto raramente in confronto al titolo onorifico di cappellano di Sua Santit\u00e0.\nPrelato Domestico.\nPrecedentemente alla riforma della Corte Pontificia del 1968, i Prelati d'onore erano chiamati Prelati Domestici o \"Antistites Urbani\". Il loro rango era ritenuto un'istituzione antichissima di sommo onore, che conseguivano prevalentemente i prelati della Curia Romana. Essi erano onorati dell'attributo di familiari e commensali del papa con tutte le prerogative connesse a tal privilegio e partecipavano nelle solenni funzioni papali restando in piedi accanto all'altare, \"in cornu epistolae\" e con titolo di Illustrissimo e Reverendissimo Monsignore. Potevano usare la bugia o palmatoria nella messa cantata, nella messa letta, nei vespri e nelle altre solenni funzioni. \nErano Prelati di mantelletta, indossavano collare, talare, fascia con fiocchi, mantelletta e calze in tutto paonazzi e con fodere di colore rubino. Era previsto per i Prelati Domestici anche l'uso del rocchetto. La loro berretta era con fiocco paonazzo e le scarpe con fibbie; potevano, inoltre, indossare il cappello detto saturno con nappa sempre paonazza ed il ferraiolo paonazzo. \nLa loro veste talare era munita di coda, ma, a differenza dei vescovi e dei cardinali, non poteva venire sciolta e rimaneva sempre legata tramite un apposito bottone. Anche i vescovi assistenti al soglio pontificio godevano il titolo di Prelato Domestico.\nPrelato d'onore.\nPaolo VI volle sostituire il titolo di Prelato d\u2019Onore a quello di Prelato Domestico, mutandone le funzioni ed il vestiario. \nL\"Istruzione sul conferimento di Onorificenze pontificie\", promulgata dalla Segreteria di Stato vaticana il 13 maggio 2001, dispone che il titolo possa essere concesso ai presbiteri del clero secolare, ecclesiastici nel servizio diplomatico della Santa Sede e officiali della curia romana che abbiano compiuto almeno quarantacinque anni di et\u00e0 e quindici anni di sacerdozio. Di norma, per il candidato, si deve richiedere prima il titolo di cappellano di Sua Santit\u00e0 e poi quello di prelato d'onore. Tra il primo e il secondo grado devono trascorrere almeno dieci anni. Per ogni diocesi il numero totale di monsignori non deve superare il 10% del clero.\nIl prelato d'onore pu\u00f2 essere distinto dagli altri preti a motivo delle sue vesti, come previsto dall'Istruzione della Segreteria di Stato \"Ut sive sollicite\", circa le vesti, i titoli e le insegne di cardinali, vescovi e prelati minori. Le vesti utilizzate sono le medesime dei protonotari apostolici sovrannumerari. L'abito corale si compone della talare paonazza, della fascia di seta paonazza con frange, della cotta non arricciata, ma non del rocchetto. \u00c8 previsto anche l'utilizzo delle berretta nera con fiocco nero. In occasioni solenni al di fuori delle celebrazioni liturgiche le vesti utilizzate sono la talare nera con occhielli, bottoni, bordi e fodera di colore rubino, la fascia di seta paonazza, ma non la pellegrina. A differenza dei protonotari apostolici soprannumerari, per\u00f2, i prelati d'onore non possono indossare il ferraiolo paonazzo. Sono stati aboliti la mantelletta paonazza, la fascia di seta con fiocchi, le calze paonazze, le fibbie sulle scarpe e il fiocco rosso sulla berretta.\nI prelati d'onore godono del titolo onorifico di \"Reverendo Monsignore\".\nSono prelati d'onore:\nSono prelati d'onore \"durante munere\":\nAraldica dei Prelati Domestici e dei Prelati d'onore.\nLa legislazione ecclesiastica in materia araldica si \u00e8 dimostrata piuttosto lacunosa nei secoli, soprattutto per i Prelati inferiori, ma in luogo di tale lacuna si consolid\u00f2 una tradizione araldica finalmente normata da San Pio X, per cui ai Prelati Domestici venne concesso il cappello prelatizio ornato di cordoni e dodici fiocchi pendenti, sei da una parte, sei dall\u2019altra del medesimo colore rubino, senza croce o mitra.\nDopo il 1969, la normativa ecclesiastica contempla gli stemmi dei Prelati superiori, ma non cita gli inferiori. Non essendoci un espresso divieto nell'uso di uno stemma araldico per i Prelati inferiori, essi possono fregiarsi d'un blasone, tenendo conto del loro grado, della riforma della Corte Pontificia del 1968, ed in rapporto alle normative degli anni precedenti al 1969. Pertanto, per i Prelati d'onore varrebbe il medesimo galero dei Prelati Domestici."}
{"id": "626691", "revid": "22475", "url": "https://it.wikipedia.org/wiki?curid=626691", "title": "Ned Kelly (film)", "text": "Ned Kelly \u00e8 un film del 2003 diretto da Gregor Jordan.\nIl soggetto \u00e8 tratto dal libro \"Our Sunshine\" di Robert Drewe che racconta la storia del fuorilegge Ned Kelly, che sconvolse l'Australia alla fine dell'Ottocento, al punto da costringere la regina Vittoria ad emanare leggi speciali nella colonia. Il film \u00e8 stato girato in Australia, dove ha luogo l'intera vicenda.\nTrama.\nAustralia, 1871. Ned Kelly \u00e8 un giovane australiano di famiglia irlandese che, per aver reagito violentemente ad un sopruso di un poliziotto, sconta tre anni di carcere.\nUscito, torna nella sua numerosa famiglia per dare quel contributo ai lavori della fattoria che non ha potuto dare negli ultimi anni. L'interesse di un poliziotto, per altro anche lui di origine irlandese, nei confronti di una sua sorella instaura una sorta di faida che sfocia in una nuova reazione violenta, stavolta portata dai suoi fratelli. Ned, infatti, nonostante venga accusato dell'aggressione del poliziotto, non era presente in quanto impegnato in un segretissimo incontro amoroso con Julia Cook, una giovane signora inglese. Per sfuggire alla rappresaglia, si nasconde con il fratello Dan e due fidi amici pensando di tornare una volta calmate le acque. La polizia di tutto lo stato di Victoria ha preso per\u00f2 davvero di mira lui e la sua famiglia, cos\u00ec, non trovandolo, imprigiona la madre. In fuga per non essere catturato, Ned uccide tre poliziotti, rendendo s\u00e9 e i suoi amici dei banditi.\nLa banda comincia allora a rapinare le banche spostandosi continuamente. Nonostante abbia un'alta taglia sulla sua testa, Ned \u00e8 rispettato soprattutto dalla povera gente, che aiuta con i proventi delle sue rapine. La polizia di Victoria continua l'affannosa caccia e imprigiona anche i suoi amici cercando di trarne notizie utili per la cattura. Ed infatti, Aaron, il miglior amico di Joe Byrne, il braccio destro di Ned, si vende, ma viene poi giustiziato dallo stesso Joe. Intanto la regina Vittoria, spinta proprio dalle gesta di Ned Kelly, ha emanato un decreto che consente a chiunque di uccidere i banditi restando impuniti. Ma Ned, che non ha mai voluto lasciare lo stato, alza il tiro e trasforma la sua battaglia personale in una lotta del popolo contro i soprusi della polizia e del potere.\nRafforzata la compagine, sotto il comando dell'esperto soprintendente Francis Hare, la polizia sferra un massiccio attacco alla banda che, asserragliatasi in un piccolo paese, \u00e8 raggiunta, accerchiata e bersagliata da una potenza di fuoco impressionante. Molti innocenti cadono ancor prima dei membri della banda che resistono anche grazie a delle speciali corazze indossate in previsione dell'attacco. Joe Byrne si lascia praticamente uccidere vistosi spacciato, Dan Kelly e Steve Hart si suicidano solo dopo aver speso tutte le pallottole, mentre Ned, che pure si era gettato contro il fuoco nemico, ferito solo agli arti, miracolosamente sopravvive. Sotto la corazza indossava con orgoglio la fusciacca dorata ricevuta all'et\u00e0 di dieci anni per l'eroico salvataggio dall'annegamento di un suo coetaneo. Ned Kelly verr\u00e0 ucciso poi per impiccagione, a soli 25 anni, ignorando una richiesta di grazia firmata da 32.000 australiani.\nProduzione.\nIl cast conta attori di primissimo livello, come Heath Ledger (con il quale Jordan aveva gi\u00e0 lavorato in \"Two Hands\") nella parte di Ned Kelly, Orlando Bloom nella parte del suo braccio destro Joe Byrne, Naomi Watts e Geoffrey Rush in ruoli secondari ma di grande importanza.\nPrecedenti.\nLa storia di Ned Kelly ha ispirato moltissimo la cinematografia. Si contano almeno dieci film sulle gesta del grande bandito-eroe australiano. Particolare rilevanza hanno: \"The Story of the Kelly Gang\" diretto da Charles Tait del 1906, il pi\u00f9 lungo film mai girato a quell'epoca con i suoi 60 minuti (tanto da essere considerato da qualcuno il primo lungometraggio nella storia del cinema), e \"I fratelli Kelly\" diretto da Tony Richardson nel 1970, avente come protagonista Mick Jagger."}
{"id": "626694", "revid": "838137", "url": "https://it.wikipedia.org/wiki?curid=626694", "title": "Crivello di Atkin", "text": "Il crivello di Atkin \u00e8 un algoritmo matematico veloce e moderno per trovare tutti i numeri primi fino a uno specifico valore intero. \u00c8 una versione ottimizzata dell'antico crivello di Eratostene: il crivello di Atkin compie del lavoro preliminare, poi segna non tutti i multipli dei primi, ma i multipli dei quadrati dei primi. Fu creato da A. O. L. Atkin e Daniel J. Bernstein.\nAlgoritmo.\nNell'algoritmo:\nI passi sono:\nIl punto 3 si pu\u00f2 anche eseguire al contrario, provando tutti i valori di \"x\" e \"y\" e alternando l'elemento corrispondente a 4\"x\"2 + \"y\"2, 3\"x\"2 + \"y\"2 e 3\"x\"2 -\"y\"2 se il risultato ha resto pari a quello indicato nella descrizione qui sopra.\nPseudocodice.\nQuanto segue \u00e8 lo pseudocodice per una versione semplice dell'algoritmo:\nlimit = 1000000; // Limite arbitrario di ricerca\narray is_prime[5:limit] initial false; // Array del crivello\nbiginteger x,y,n,k; // Dev'essere capace di contenere 5*limit: 4x^2 + y^2!\n// put in candidate primes: integers which have an odd number of representations by certain quadratic forms.\nfor x:=1:sqrt(limit) do\n for y:=1:sqrt(limit) do\n n:=4x^2 + y^2; if n &lt;= limit and n mod 12 = 1 or 5 then is_prime[n]:=not is_prime[n];\n n:=3x^2 + y^2; if n &lt;= limit and n mod 12 = 7 then is_prime[n]:=not is_prime[n];\n n:=3x^2 - y^2; if n &lt;= limit and x &gt; y and n mod 12 = 11 then is_prime[n]:=not is_prime[n];\n next y;\nnext x;\n// Eliminazione dei numeri non primi setacciando i risultati rimanenti\n// Se n \u00e8 primo, elimina tutti i multipli del suo quadrato; i numeri\n// composti che sono rimasti nella lista devono avere fattori primi\n// con esponente pari.\nfor n:=5:sqrt(limit) do\n if is_prime[n] then for k:=n^2:limit:n^2 do is_prime[k]:=false; next k;\nnext n;\n// Presentazione dei risultati\nprint 2, 3; for n:= 5:limit do if is_prime[n] then print n; next n;\nNotare che questo pseudocodice \u00e8 pi\u00f9 lento rispetto al crivello di Eratostene. Per migliorare la sua efficienza, bisogna usare un metodo pi\u00f9 veloce per la soluzione delle tre equazioni quadratiche. \u00c8 possibile utilizzare a tale scopo l'identit\u00e0 formula_1 per non calcolare i quadrati di \"x\" e \"y\", e calcolare il modulo delle tre funzioni quadratiche a partire dal modulo di \"x\" e \"y\" come nelle seguenti tabelle:\nformula_2\nformula_3\nformula_4\nSpiegazione.\nL'algoritmo ignora completamente tutti i numeri divisibili per due, tre o cinque. Tutti i numeri che in modulo 60 hanno resto 0, 2, 4, 6, 8, 10, 12, 14, 16, 18, 20, 22, 24, 26, 28, 30, 32, 34, 36, 38, 40, 42, 44, 46, 48, 50, 52, 54, 56, o 58 sono divisibili per due e non sono quindi primi.\nTutti i numeri che in modulo 60 hanno resto 3, 9, 15, 21, 27, 33, 39, 45, 51, o 57 sono divisibili per tre e quindi non sono primi. \nTutti i numeri che in modulo 60 hanno resto 5, 25, 35 o 55 sono divisibili per cinque e quindi non sono primi. \nTutti questi resti vengono quindi ignorati. Rimangono i numeri che, modulo 12, hanno resto pari a 1, 5, 7, 11.\nTutti i numeri che in modulo 60 hanno resto 1, 13, 17, 29, 37, 41, 49, o 53 hanno in modulo 4 un resto uguale a 1 (1 o 5 modulo 12; se il resto fosse 9 sarebbero divisibili per 3). Questi numeri sono primi se e solo se il numero di soluzioni di 4\"x\"2 + \"y\"2 = \"n\" \u00e8 dispari ed il numero \u00e8 privo di quadrati (dimostrato come teorema 6.1 in ).\nTutti i numeri che in modulo 60 hanno resto 7, 19, 31 o 43 hanno in modulo 6 un resto uguale a 1 (1 o 7 modulo 12). Questi numeri sono primi se e solo se il numero di soluzioni di 3\"x\"2 + \"y\"2 = \"n\" \u00e8 dispari ed il numero \u00e8 privo di quadrati (dimostrato come teorema 6.2 in ).\nTutti i numeri che in modulo 60 hanno resto 11, 23, 47 o 59 hanno in modulo 12 un resto uguale a 11. Questi numeri sono primi se e solo se il numero di soluzioni di 3\"x\"2 \u2212 \"y\"2 = \"n\" \u00e8 dispari ed il numero \u00e8 privo di quadrati (dimostrato come teorema 6.3 in ).\nNessun potenziale numero primo \u00e8 divisibile per 2, 3 o 5 quindi non possono essere divisibili neanche per i loro quadrati. Ecco perch\u00e9 il controllo squarefree non include 22, 32, e 52.\nComplessit\u00e0 computazionale.\nIl crivello calcola primi fino a \"N\" con O(\"N\"/log log \"N\") operazioni e soltanto \"N\"1/2+o(1) bit di memoria. Il crivello di Eratostene compie O(\"N\") operazioni e necessita di O(\"N\"1/2(log log \"N\")/log \"N\") bit di memoria."}
{"id": "626697", "revid": "767487", "url": "https://it.wikipedia.org/wiki?curid=626697", "title": "Patrick Lachman", "text": "Dal 1996 al 2001 \u00e8 stato il chitarrista dei Diesel Machine dopo aver fatto parte, per poco tempo, degli Halford. \u00c8 stato anche il cantante del progetto metal dei Damageplan. Attualmente \u00e8 membro dei The Mercy Clinic.\nBiografia.\nLachman ha esordito con l'album degli Halford \"Resurrection\" per poi partecipare ad un album progetto con i Diesel Machine, \"Torture Test\". Tornato con gli Halford ha pubblicato un album live nel 2001 chiamato \"Live Insurrection\", un album, \"Crucible\", nel 2002, l'EP \"Fourging The Furnace\".\nVisto l'abbandono del frontman del gruppo, Patrick accett\u00f2 di partecipare al progetto degli ex Pantera Dimebag Darrell e Vinnie Paul con una nuova band chiamata Damageplan nel ruolo di cantante. Nel 2004 la band produsse \"New Found Power\", l'unico album. Infatti l'8 dicembre 2004, durante un'esibizione del gruppo, un folle, Nathan Gale, uccise Dimebag Darrell sul palco insieme ad altre 3 persone. Lachman fu ferito ad una gamba nella tragedia e ricoverato.\nAttualmente suona in una nuova band chiamata The Mercy Clinic con Brian Harrah, Josh Stinson, Steed Najera e Bevan Davies. Inoltre nel 2005-2006 ha cantato negli Alice in Chains come turnista."}
{"id": "626704", "revid": "682629", "url": "https://it.wikipedia.org/wiki?curid=626704", "title": "Ciro Scarponi", "text": "Biografia.\nDiplomatosi giovanissimo al Conservatorio Francesco Morlacchi di Perugia, si \u00e8 subito imposto tra i pi\u00f9 prestigiosi interpreti contemporanei per il suo strumento.\nAutentico innovatore della tecnica clarinettistica, ha presentato numerosissime prime esecuzioni assolute, alcune tra queste dedicategli da Sylvano Bussotti, Franco Donatoni, Ada Gentile, Armando Gentilucci, Ennio Morricone, Luigi Nono, Marcello Panni, Carlo Pedini, Wolfgang Rihm, Enrico Renna, Salvatore Sciarrino, Flavio Emilio Scogna, Fernando Sulpizi, Paolo Ugoletti e dalla maggior parte dei giovani compositori europei, che hanno scritto per lui oltre duecento opere per clarinetto; \u00e8 stato il clarinettista prediletto, fra gli altri, di Luigi Nono e Giuseppe Sinopoli.\nDi particolare rilievo \u00e8 stata la sua collaborazione per lungo tempo con Luigi Nono presso lo Studio Sperimentale \"Strobel\" di Friburgo.\nNumerosissime le incisioni discografiche (Ayna, Edipan, Ricordi, Fonit Cetra, S.M.C., RZ Berlin, Bongiovanni, Nuova Era, Col legno, Hyperprism/Edizioni) e le registrazioni radio e televisive per la Rai, Radio France, BBC, S\u00fcdwestfunk. Autore di vari scritti sul clarinetto, negli ultimi anni ha edito un importante metodo didattico distribuito in tutto il mondo da Casa Ricordi.\nNegli ultimi anni di vita si \u00e8 dedicato anche alla composizione. In questo campo merita segnalazione il brano per clarinetto e archi \"Elegia per Danny\" in memoria di Danny Purcell, giovane vittima di un rarissimo morbo; brano che gli valse, nel 2003, il primo premio al concorso di composizione indetto dall'Orchestra Sinfonica di Sanremo.\n\u00c8 scomparso improvvisamente e prematuramente nell'autunno del 2006.\nComposizioni di Ciro Scarponi.\nPer clarinetto\n\"Tre immagini\" (clarinetto e pianoforte - 1970)\n\"Polka \"(clarinetto e pianoforte - 1974)\n\"Preghiera \"(Soprano e clarinetto -1975)\n\"Modinha \"(clarinetto solo - 1976)\n\"Concerto in 7 piccoli tempi\" (quartetto di clarinetti - 1977)\n\"Maschere \"(variazioni sul tema del Carnevale di Venezia; clarinetto e pianoforte - 1981)\n\"Memento \"(su testo di J. Da Todi; Soprano, archi o clarinetti e organo - 1981)\n\"Aulodia per Mida\" (clarinetto solo - 1981)\n\"Dieci studi\" per clarinetto (Ed.RICORDI - 1995)\n\"Elegia for Danny \"(clarinetto e archi, Ed. EUFONIA - 2003) 1\u00ba premio assoluto al concorso internazionale di musica sinfonica di Sanremo 2003\nPer altri strumenti\n\"Il canto del grillo! \"(flauto solo - 1968)\n\"Due sculture\" (contrabbasso e pianoforte - 1968)\n\"30/11\" (pianoforte - 1969)\n\"Cadenza e cantabile\" (flauto e pianoforte - 1969)\n\"Piccolo divertimento\" (quintetto di fiati - 1969)\n\"Felliniana\" (marcia sinfonica per banda - 1972)\nMusiche per il progetto Musica e Poesia (su testi di M. Massidda - 1976)\n\"Fantasia \"(sul tema Il fabbro armonioso di H\u00e4ndel; coro femminile, solisti e banda - 2001)\n\"Salmo n\u00b0 8\" (coro femminile e orchestra - 2004)\n\"Cantico delle creature\" (voci femminili - 2004)\n\"Una casa ai margini del bosco ...sotto la neve\" (tromba e archi - 2006)\nOpere dedicate a Ciro Scarponi.\nClarinetto Solo\n\"Abwechseln\" (Enrico Renna)\n\"Adolescente Auriga\" (Cipollone Maria)\n\"Al telaio del tempo\" (Armando Gentilucci )\n\"Appunti\" (Mirigliano Rosario)\n\"Arghul\" (Schiavo Giampaolo)\n\"Ayry\" (Davide Anzaghi)\n\"Capriccio\" (Ruggero Lolini)\n\"Centauro Marino\" (Salvatore Sciarrino)\n\"Chalomeau deuxieme \"(Bellon Stefano)\n\"Chant a danse pour Arlequin \"(Gottardo Arduino)\n\"CIROCIR\u00d3\" (Paolo Renosto)\n\"Clair\" (Franco Donatoni)\n\"Come dal nulla\" (Ada Gentile)\n\"Crazy jay blue\" (Fernando Mencherini)\n\"Dal Basso al profondo\" (Francesco Hoch)\n\"Dal nulla \u2026 al nulla\" (Adriano Guarnieri)\n\"Dans le cycle du temps\" (Di Bari Marco)\n\"Dieci spleens\" (Riccardo Piacentini)\n\"Domino\" (Formosa Riccardo)\n\"Figure\" (Borgioni Maurizio)\n\"Gli Enigmi\" (Sulpizi Fernando)\n\"Improvviso I\" (Grillo Fernando)\n\"In divenire\" (Flavio Emilio Scogna)\n\"L'acciarino di Weber\" (Carlo Pedini)\n\"La suite giocosa\" (Sulpizi Fernando)\n\"Lebhaft\" (Indulti Giovanni)\n\"Let me die bifore I wake\" (Salvatore Sciarrino)\n\"Myst\u00e8re d'Orch e Babyl\" (Pier Giuseppe Arcangeli)\n\"Nell'aria\" (Alessandro Sbordoni)\n\"Notturno e Passacaglia\" (Ennio Morricone)\n\"Notturno volgare\" (Fernando Mencherini)\n\"Odem\" (Bramucci Rodolfo)\n\"Ombra\" (Franco Donatoni)\n\"Per Ada\" (Irma Ravinale)\n\"Prologue II\" (Guarnieri Luigi)\n\"Raffiguran Narciso al fonte\" Salvatore Sciarrino\n\"Raps VIII\" (Coral Giampaolo)\n\"Rimembranze\" (Sulpizi Fernando)\n\"Rondoletto\" (Paolo Ugoletti)\n\"Samek\" (Correggia Enrico)\n\"Samurai\" (Paolo Renosto)\n\"Senza gioco\" (Ciacci Paolo)\n\"Simbologie Trasfigurate\" (Sulpizi Fernando)\n\"Sonata XXVII\" (Prodigo Sergio)\n\"Souple\" (Tamburrini G.)\n\"Stucklein\" (Donnini Luciano)\n\"TIEF\" (Enrico Renna)\n\"Trista o degli oggetti \"(Abate Rocco)\n\"Veni Creator\" (Marcello Panni)\n\"Vent'anni dopo\" (Carlo Pedini)\n\"Versi\" (Castellano Mauro)\n\"Windex\" (Ivan Fedele)\nDue clarinetti\n\"Quattro sequenze per due clarinetti\" (Peruzzi Aurelio)\n\"Sonata XXV op. 75 per due clarinetti\" (Prodigo Sergio)\nClarinetto e Pianoforte\n\"Alternanza 2\" (Lolini Ruggero)\n\"Di brina\" (Borgioni Maurizio)\n\"Gino ed altri angeli\" (Carlo Pedini)\n\"Gli occhi (chiari) del tempo\" (Carlo Pedini)\n\"Ombra s'aduna\" (Ruggero Lolini)\n\"Sans jeu\" (Hoch Francesco)\n\"Shin\" (Correggia Enrico)\n\"Sonata Trovadorica\" (Sulpizi Fernando)\n\"Sonata XXIV op. 72 \"(Prodigo Sergio)\nClarinetto e Orchestra\n\"Alle soglie della luna\" (D'ant\u00f2 Antonio)\n\"Azzurri abissi\" (Armando Gentilucci)\n\"Clararch\" (Cesa Mario)\n\"Concerto N\u00b0 4 op. 75\" (Prodigo Sergio)\n\"Di riflesso\" (Aurelio Samor\u00ec)\n\"Il giocatore d'anime\" (Galante Carlo)\n\"Quasi un solo\" (Jesus Villa Rojo)\n\"Zeichen\" (Wolfgang Rihm) \nAltre formazioni\n\"Breve II\" (Maestri Fabio), \"Brine\" (Borgioni Maurizio), \"Capriccio\" (Cardone Amleto), \"Di luce purpurea\" (Borgioni Maurizio), \"Dies Irae\" (D'ant\u00f2 Antonio), \"Duetto per flauto e clarinetto\" (Aldo Clementi), \"Epigrammi\" (Mauro Bortolotti), \"Eufonio\" (Schiavo Giampaolo), \"Fermentum\" (Enrico Renna)\", Harmonie\" (Benvenuti Arrigo), \"Il paese delle feste\" (Cesa Mario), \"Illa et Antilla\" (Arcangeli Piero), \"Irrlicht\" (Correggia Enrico), \"IV canto della Torre pi\u00f9 alta\" (Sulpizi Fernando), \"Kammerphantasie VIII op. 73\" (Prodigo Sergio), \"L'ultimo dialogo\" (Lamberti Silvio), \"L'ultimo dialogo\u2026 d\u00e8 dolci sospiri op.21\" (Lamberti Silvio), \"La ballata del vecchio marinaio\" (Sulpizi Fernando), \"La nebbia di Hietzing\" (Carlo Pedini), \"Latch\" (Albin Corrado), \"Lir ...\" (Borgioni Maurizio), \"Ma se alla fine dei tempi entra il silenzio?\" (Sulpizi Fernando), \"Me ne vado\" (Tamburrini Guerrino), \"Musiche per Leonardo\" Riccardo Piacentini, \"Nodi\" (Gavazza Giuseppe), \"O Jubilo\" (Vessello Italo), \"Pech\u00e8 d'outre tombe\" (Hoch Francesco), \"Preludio\" (Marocchini Enrico), \"Profili\" (Baggiani Guido), \"Quadri di una esposizione di Modest Mussorgsky\" (Pedini Carlo), \"Quintetto op. 70\" (Mosca Luca), \"Quintetto\" (Modino Paolo), \"Quintetto\" (Alessandro Solbiati), \"Quintetto\" (Giampaolo Testoni), \"Rime Facete\" (Borin Luciano), \"Soliloquio\" (Cattaneo Pieralberto), \"Specchio Trasparente\" (Sulpizi Fernando), \"Spesso i sogni\" (Ciacci Paolo), \"Spiel\" (Paolo Arc\u00e0), \"Stakhis\" (Gottardo Arduino), \"Sublimen op 26\" (Abate Rocco), \"Tre ricercari sopra una scala tetracordale\" (Sulpizi Fernando), \"Triplum Es\" (Borgioni Maurizio), \"Tryptique\" (Dondeiyne Desiree), \"Wiegenlied\" (Vittorio Fellegara)."}
{"id": "626705", "revid": "35804", "url": "https://it.wikipedia.org/wiki?curid=626705", "title": "Museo di arte contemporanea di Roma", "text": ""}
{"id": "626706", "revid": "287204", "url": "https://it.wikipedia.org/wiki?curid=626706", "title": "Tuica", "text": ""}
{"id": "626708", "revid": "78273", "url": "https://it.wikipedia.org/wiki?curid=626708", "title": "Museo d'Arte Contemporanea di Roma", "text": ""}
{"id": "626712", "revid": "57821", "url": "https://it.wikipedia.org/wiki?curid=626712", "title": "Prelato domestico", "text": ""}
{"id": "626716", "revid": "1776051", "url": "https://it.wikipedia.org/wiki?curid=626716", "title": "Tommaso Casini", "text": "Biografia.\nAllievo del Carducci, e laureatosi all'Universit\u00e0 degli Studi di Firenze nel 1881, fu prima insegnante a Bazzano, poi direttore del Magistero femminile di Roma quindi provveditore agli Studi di Pesaro dal 1890 al 1893, Modena dal 1896 al 1908, e Bologna.\nAssunse diversi incarichi presso il Ministero della Pubblica Istruzione, tra i quali quello di ispettore ministeriale (1908) e capo di gabinetto del sottosegretario alla Pubblica Istruzione, A. Vicini.\nNel 1913 vinse il concorso come professore ordinario di Letteratura italiana presso l'Universit\u00e0 di Padova.\nFiglio di Giuseppe (il primo sindaco democratico di Bazzano, eletto nel 1895), fu pi\u00f9 volte consigliere comunale di Bazzano, dal 1895 al 1916. Nel 1914 fu eletto consigliere provinciale a Bologna.\n\u00c8 antenato di Pier Ferdinando Casini, leader dell'UDC ed ex presidente della Camera dei deputati."}
{"id": "626717", "revid": "6066", "url": "https://it.wikipedia.org/wiki?curid=626717", "title": "Bourdaloue", "text": ""}
{"id": "626721", "revid": "26891", "url": "https://it.wikipedia.org/wiki?curid=626721", "title": "PBR (Pattugliatore)", "text": ""}
{"id": "626742", "revid": "339392", "url": "https://it.wikipedia.org/wiki?curid=626742", "title": "Province italiane", "text": ""}
{"id": "626743", "revid": "121976573", "url": "https://it.wikipedia.org/wiki?curid=626743", "title": "Chiesa di San Silvestro (Asti)", "text": "La chiesa di San Silvestro \u00e8 una chiesa cattolica, in stile barocco, situata ad Asti. \u00c8 la chiesa parrocchiale del rione San Silvestro.\nLe origini.\nLa tradizione vuole che la chiesa sia stata edificata intorno ai primi decenni dell'anno Mille e nel 1094 consacrata da papa Urbano II. La chiesa \u00e8 intitolata a San Silvestro papa. Il primo documento che attesta la presenza della chiesa in Asti, \u00e8 datato 1142. Nel Cinquecento, la primitiva chiesa di impianto romanico, ormai fatiscente, venne restaurata ed in parte riedificata.\nIntorno al 1580 si presentava a tre navate con soffitto a capriate. Davanti alla facciata rimanevano ancora visibili i resti di un quadriportico d'epoca romanica. Nel 1602 la parrocchia di San Silvestro e la chiesa passarono sotto l'egida dei padri Barnabiti fino al 1606, quando la congregazione ottenne la prepositura della Parrocchia di San Martino. La chiesa pass\u00f2 nuovamente sotto il clero secolare.\nNei secoli la chiesa sub\u00ec modifiche e rimaneggiamenti fino agli inizi del XVIII secolo quando, un po' per far fronte al gusto dell'epoca, un po' ovviare al deterioramento della copertura a capriate, la chiesa fu nuovamente ristrutturata e dotata di volte in muratura, grazie anche alle offerte del vescovo Innocenzo Milliavacca. Nella seconda met\u00e0 dell'Ottocento, ormai inadeguata per le esigenze di una popolazione parrocchiale in costante crescita, fu demolita e se ne avvi\u00f2 la ricostruzione, affidando il progetto al giovane geometra Rostagno, che la disegn\u00f2 in un sobrio stile tardo-manierista conforme ai lavori che Edoardo Arborio Mella stava conducendo nella cattedrale di Alessandria.\nNel 1870 la nuova chiesa fu consacrata e nel 1891 fu completato anche il campanile.\nLa facciata.\nLa facciata ha linee neoclassiche, con un timpano triangolare sostenuto da colonne. Ai lati del portale si trovano due nicchie baroccheggianti con le statue di San Silvestro e San Giuseppe.\nL'interno.\nL'interno, ad un'unica navata, con soffitto a botte, presenta moltissimi arredi provenienti dalla distrutta chiesa dell'Annunziata. L'abside presenta affreschi raffiguranti Sant'Agostino, opera di Maurizio Novelli, su copia degli affreschi di Gian Carlo Aliberti, per la distrutta chiesa di Sant'Agostino in via XX Settembre nel Rione San Paolo. Lo stesso Maurizio Novelli decor\u00f2 la volta copiando l'affresco del Paradiso nella ex chiesa del Ges\u00f9, oggi all'interno del Museo Paleontologico Territoriale dell'Astigiano (sito nel Complesso del Michelerio). Nelle cappelle laterali notevoli sono le opere di Michelangelo Pittatore, raffiguranti Santa Zita, San Francesco di Paola e la Madonna con gli Angeli.\nCuriosit\u00e0.\nDal 1606 i parroci che si alternarono a capo della parrocchia di San Silvestro avevano diritto di portare l'Almuzia al braccio sinistro; questa era una benda di pelle di color grigio, ereditata dalla Preposta di San Martino, da cui proveniva il primo canonico, Don Giulio Penna trasferito a San Sivestro quando i padri Barnabiti ottennero con l'intercessione del duca Carlo Emanuele I di Savoia l'amministrazione della chiesa di San Martino."}
{"id": "626747", "revid": "339392", "url": "https://it.wikipedia.org/wiki?curid=626747", "title": "Statuti speciali", "text": ""}
{"id": "626749", "revid": "4955973", "url": "https://it.wikipedia.org/wiki?curid=626749", "title": "Banca popolare di Milano", "text": ""}
{"id": "626756", "revid": "643494", "url": "https://it.wikipedia.org/wiki?curid=626756", "title": "Die sch\u00f6ne M\u00fcllerin", "text": "Die sch\u00f6ne M\u00fcllerin D 795 Op. 25 (La bella mugnaia) \u00e8 un ciclo di venti lieder composti da Franz Schubert nel 1823 sui testi di Wilhelm M\u00fcller, poeta romantico minore, che aveva composto un omonimo ciclo di poesie. Di soli tre anni pi\u00f9 vecchio di Schubert, morir\u00e0 anch'egli in giovane et\u00e0.\nIl ciclo narra la storia di un giovane mugnaio che lascia la propria casa e, incamminandosi lungo la via indicata dal ruscello, arriva in un altro mulino. La bellezza del posto e l'amore che prova per una giovane e bella mugnaia lo trattiene in quel luogo. Il ragazzo mette in atto una serie di azioni spinto dai sentimenti che pervadono il suo animo e dal desiderio che questi vengano ricambiati dalla bella mugnaia. Quando finalmente questo avviene, spunta inaspettatamente un terzo incomodo, un cacciatore, che conquister\u00e0 facilmente il cuore della sua amata. La tristezza per il perduto amore non permetter\u00e0 al giovane di sopravvivere e il desiderio di morte sar\u00e0 cantato dallo stesso ruscello.\nIl protagonista assoluto dei lieder \u00e8 il giovane mugnaio; quanto narrato \u00e8 visto attraverso le sue parole e i suoi sentimenti. Tuttavia l'elemento essenziale della poetica \u00e8 l'acqua che scorre, parla, canta. \nLe poesie sono piene di sfumature e molto delicate. Schubert ne ha colto completamente lo spirito. La parte musicale integra ed arricchisce la parte poetica.\nDi seguito si riporta un breve \"escursus\" del ciclo. \nCollegamenti esterni.\nThe Lieder and Art Song Texts Page I testi originali dei Lieder del ciclo, con traduzioni in varie lingue \nBuona notte di Muller / Schubert Buona notte di Muller, con musica di Schubert"}
{"id": "626757", "revid": "125645124", "url": "https://it.wikipedia.org/wiki?curid=626757", "title": "Tommaso Foti", "text": "Biografia.\nDiplomato presso il Liceo Scientifico Respighi di Piacenza, \u00e8 dirigente di una azienda del settore agro-alimentare.\nCarriera politica.\nI primi passi in politica.\nInizia giovanissimo l'attivit\u00e0 politica iscrivendosi al Fronte della Giovent\u00f9, in cui successivamente ha ricoperto l'incarico di segretario provinciale, di componente della Direzione Nazionale, e nel 1983 di componente dell'Esecutivo Nazionale.\nAttivit\u00e0 negli enti locali.\nNel 1980 \u00e8 eletto consigliere comunale di Piacenza per il Movimento Sociale Italiano e successivamente per Alleanza Nazionale, sempre confermato fino al 2005 quando si dimette in quanto eletto l'anno precedente alla Provincia. Foti nel 1998 \u00e8 anche \"Vice Sindaco con delega al Bilancio, all'Economato e alle Imposte e Tasse\" della giunta comunale di Piacenza guidata da Gianguido Guidotti. Foti resta nella giunta fino al 2001 quando deve lasciare gli incarichi nella giunta comunale di Guidotti a causa dell'incompatibilit\u00e0 tra gli incarichi nazionali (cio\u00e8 la Presidenza della Bicamerale) e gli incarichi amministrativi locali. Nel 2011 si dimette dalla Provincia per candidarsi di nuovo per il consiglio comunale di Piacenza dove viene eletto nel maggio 2012 nelle liste del PdL, ma a dicembre dello stesso anno passa a Fratelli d'Italia, partito con cui \u00e8 rieletto alle comunali del giugno 2017.\nDal 2004 fino al 2011 \u00e8 stato \"consigliere provinciale\" nella Provincia di Piacenza dopo la sconfitta delle elezioni provinciali del 2004 in cui Foti (sostenuto da FI, AN, UDC al \"1\u00ba turno\" e poi anche dalla Lega al \"2\u00ba turno\") era il \"candidato presidente\" della coalizione di centro-destra e ottenne il 48% dei voti nel ballottaggio contro Gian Luigi Boiardi (Ulivo).\nAttivit\u00e0 parlamentare.\nEletto alla Camera dei deputati in occasione delle politiche del 1996 per AN, diventa membro del \"consiglio direttivo di AN alla Camera\" per la XIII Legislatura.\nViene confermato alla Camera dei deputati alle politiche del 2001 per AN e diventa membro della \"Commissione Ambiente, Territorio e Lavori Pubblici\" della Camera e \"Presidente della Commissione Bicamerale di Vigilanza sull'Anagrafe Tributaria\" per la XIV Legislatura. Nel 2006 \u00e8 confermato alla Camera (terzo nella lista proporzionale per la \"circoscrizione Emilia-Romagna\") per AN con la carica di vicepresidente della \"Commissione Ambiente, Territorio e Lavori Pubblici\" per la XV Legislatura.\nNel 2008 viene confermato alla Camera (terzo in lista per la \"circoscrizione Emilia-Romagna\") per il \"Popolo della Libert\u00e0\" (PDL) con la carica di vicepresidente della \"Commissione Ambiente, Territorio e Lavori Pubblici\" per la XV Legislatura. Fino al dicembre 2012 \u00e8 il \"Coordinatore provinciale del PDL di Piacenza\" per poi passare, a causa del suo dissenso verso il sostegno del PDL al Governo Monti, al nuovo partito \"Fratelli d'Italia\" (FDI) con il quale si \u00e8 ricandidato per la Camera: a causa dei bassi risultati ottenuti da \"FDI\" nella \"circoscrizione Emilia-Romagna\" e della sconfitta a livello nazionale della coalizione di centrodestra, alle elezioni politiche del febbraio 2013 Foti non \u00e8 stato rieletto deputato nonostante il sesto miglior risultato nazionale ottenuto a livello provinciale da \"FDI\" sia avvenuto proprio a Piacenza; Foti quindi rimane nel consiglio comunale di Piacenza.\nAttivit\u00e0 come consigliere regionale.\nAlle elezioni regionali in Emilia-Romagna del novembre 2014 Foti si \u00e8 candidato nella \"circoscrizione Piacenza citt\u00e0 e provincia\", in qualit\u00e0 di capolista di \"Fratelli d'Italia\" e quindi, visti i risultati elettorali definitivi, \u00e8 stato eletto consigliere regionale ottenendo il 5,42% dei voti validi (miglior risultato in assoluto di \"FDI\" che a livello regionale ha ottenuto solo l'1,91% dei voti validi e quindi Foti \u00e8 l'unico consigliere del suo partito); la proclamazione ufficiale di Foti a \"consigliere regionale dell'Emilia-Romagna\" \u00e8 quindi avvenuta il 18 dicembre 2014 perch\u00e9 gli organi preposti hanno convalidato la sua elezione e, siccome il partito ha un solo seggio, Foti \u00e8 in automatico il capogruppo in Consiglio Regionale.\nDopo essere stato eletto di nuovo a deputato, Foti si \u00e8 dimesso dal Consiglio Regionale il 17 aprile 2018 a causa dell'incompatibilit\u00e0 di legge tra l'incarico di consigliere regionale e quello di deputato e perci\u00f2 \u00e8 subentrato a Foti il primo dei non eletti Giancarlo Tagliaferri, suo collega di partito, e il 5 giugno 2018 \u00e8 avvenuta la convalida della proclamazione di quest'ultimo come nuovo consigliere regionale (e, siccome \"Fratelli d'Italia\" ha un solo seggio, Tagliaferri \u00e8 diventato in automatico il nuovo capogruppo del partito) al posto di Foti.\nRitorno in Parlamento.\nAlle elezioni politiche del marzo 2018 \u00e8 stato riconfermato alla Camera dei deputati, vincendo (in veste di candidato unificato del centrodestra) il collegio uninominale della provincia di Piacenza.\nIndagine per corruzione.\nNel febbraio 2022 viene indagato dalla Procura della Repubblica di Piacenza con l'accusa di corruzione e traffico di influenze illecite."}
{"id": "626758", "revid": "2151778", "url": "https://it.wikipedia.org/wiki?curid=626758", "title": "Hipgnosis", "text": "Hipgnosis \u00e8 stato uno studio fotografico e di grafica specializzato nella creazione di copertine per album musicali.\nHipgnosis era costituita inizialmente da Storm Thorgerson, Aubrey Powell e Peter Christopherson. Il gruppo si sciolse nel 1983 ma Thorgerson lavor\u00f2 ancora al design per album discografici.\nStoria.\nNel 1968 a Thorgerson e Powell fu chiesto, dai loro amici tra i Pink Floyd, se potevano essere interessati alla creazione della copertina per il loro secondo album, \"A Saucerful of Secrets\". Loro accettarono, e fecero un lavoro aggiuntivo per la EMI, includendo fotografie e copertine di album per Free, Toe Fat e The Gods. Essendo studenti di arte e cinema, ebbero la possibilit\u00e0 di utilizzare la camera oscura al Royal College of Art, ma quando finirono la scuola, dovettero dotarsi di attrezzature proprie. Costruirono quindi una piccola camera oscura nella toilette di Powell, ma di l\u00ec a poco, nei primi anni settanta, affittarono uno spazio e costruirono uno studio.\nQuando iniziarono, Powell e Thorgerson presero il proprio nome da un graffito che avevano trovato sulla porta del loro appartamento. La parola piacque loro non soltanto per l'affinit\u00e0 sonora con \"ipnosi\", ma anche per la combinazione di due termini contraddittori, \"hip\" (nuovo e trendy), e \"gnosis\" (termine relativo a un'antica forma di consapevolezza).\nHipgnosis sfond\u00f2 nel 1973, con la copertina per \"The Dark Side of the Moon\" dei Pink Floyd. Il disco in se stesso ebbe ampio successo, e ci\u00f2 lo mise nelle mani di milioni di fan, e da allora fu considerata una delle migliori copertine di album di ogni tempo (VH1 la pose al 4 posto, nel 2003). Dopo allora, l'azienda divenne \"a richiesta\", e cre\u00f2 molte copertine per gruppi di alto profilo come Led Zeppelin, Yes, Genesis, UFO, Peter Gabriel, Emerson, Lake &amp; Palmer e The Alan Parsons Project.\nPeter Christopherson si un\u00ec a Hipgnosis come assistente, nel 1974, e pi\u00f9 tardi divenne un socio a tutti gli effetti. L'azienda, con gli anni, impieg\u00f2 molti assistenti e altri membri dello staff. Degni di nota furono gli artisti freelance George Hardie, Colin Elgie e Richard Manning.\nDa sottolineare il fatto che Hipgnosis non aveva un listino di tariffe per la creazione di una copertina per album, bens\u00ec chiedeva agli artisti di \"pagare quanto pensavano valesse\", una politica che soltanto occasionalmente si rivel\u00f2 autolesionistica secondo Thorgerson nel suo libro sul design di copertine per album musicali.\nLo studio Hipgnosis inizi\u00f2 dal collage di fotografie per poi realizzare copertine di dischi dai tratti surreali, fino a dare una svolta a quella che era la produzione grafica di album musicali, la cui importanza stava diventando sempre pi\u00f9 rilevante.\nDifatti agli inizi del Novecento la copertina veniva concepita esclusivamente come mezzo per proteggere il disco contenuto all\u2019interno. Essa consisteva principalmente in un involucro di carta bianco, forato al centro per far apparire l\u2019etichetta dell\u2019album. Solo con l\u2019avvento degli anni Quaranta si registrano le prime foto (in bianco e nero) degli artisti pi\u00f9 famosi poste sopra la copertina. Sempre in questi anni emerge anche Alex Steinweiss, designer considerato il padre della grafica applicata agli album in vinile; proprio lui nel 1939 ha il ruolo di art director della Columbia e inaugura un approccio pi\u00f9 colorato e creativo, realizzando opere come quella per la Rhapsody in blue (1923) di George Gershwin. Quando i dischi passarono da 78 a 33 giri, il pubblico adulto ebbe l\u2019esigenza di una copertina che fosse non pi\u00f9 solo un involucro per il disco, ma anche una fonte di informazioni riguardanti il disco stesso. Con la \u201cBritish Invasion\u201d del \u201862, i Beatles i Rolling Stones e i The Animals, tra le altre band inglesi sbarcarono sul mercato statunitense; in particolare i Beatles, consapevoli del potere dell\u2019impatto visivo dato dalle cover, vantarono delle grafiche innovative per i loro LP. Gli anni Sessanta furono caratterizzati da copertine sempre pi\u00f9 colorate e da un lettering via via pi\u00f9 articolato ed estroso. Questo processo irrobust\u00ec il legame tra musica e arte: gli artisti musicali commissionavano le copertine dei propri dischi a fumettisti (come nel caso dell'album \"Cheap Thrills\" dei Big Brother &amp; the holding Company, 1968) o a grafici, i quali introducevano spesso elementi surrealisti, citando maestri come Magritte.\nIn un clima di tali novit\u00e0 nell\u2019ambito della grafica delle copertine, il gruppo Hipgnosis inizi\u00f2 una sua personale sperimentazione, soprattutto introducendo la solarizzazione dell\u2019immagine: attraverso questo metodo si era in grado di ottenere un effetto molto psichedelico. \u00c8 cos\u00ec che venne prodotta la copertina di More (1969). Per lo studio Hipgnosis la tecnica era spesso pi\u00f9 notevole del contenuto: le loro complesse composizioni fotografiche, oggi molto pi\u00f9 semplici da realizzare grazie a programmi di grafica come Paintbox o Photoshop, allora erano molto di gran lunga pi\u00f9 impegnative. All\u2019inizio gli esperimenti in camera oscura furono molti: utilizzarono il bianco e nero, i colori, la stampa multipla, la solarizzazione, la stampa in negativo. Molti dei primi lavori degli Hipgnosis furono proprio il risultato di queste sperimentazioni.\nLa copertina di Ummagumma (1969) fu una rivoluzione sia dal punto di vista fotografico che del concetto alla base della copertina. Di fatto \u00e8 formata da foto scattate con una macchina 120 Hasselblad, usando un grandangolo ed una pellicola negativa a colori. Queste ultime vennero ricomposte in un collage che rendesse il senso di una dimensione che svanisce, dando l\u2019illusione di entrare fisicamente nella seconda stanza. Questo semplice inganno ottico fu concepito per comunicare come la musica dei Pink Floyd avesse pi\u00f9 strati e fosse pi\u00f9 complessa e profonda di quella convenzionale.\nGli anni Settanta furono un periodo proficuo per il settore discografico. I primi anni testimoniarono l\u2019esplosione della musica dal vivo, in particolare dei tour in arene e stadi cos\u00ec come li conosciamo oggi (una rarit\u00e0 negli anni Sessanta), oltre alla nascita di mega bands. Gruppi come i Led Zeppelin, gli Yes e soprattutto i Pink Floyd, guadagnarono un seguito tale da permettere loro di sperimentare moltissimo: come la musica diventava sempre pi\u00f9 concettuale, complessa ed intrigante, cos\u00ec facevano anche le cover. Inoltre, proprio in questi anni si assistette ad una nuova trasformazione del concetto di arte. Questa viene sdoganata grazie alla sua diffusione al pubblico di massa, diventando ormai molto pi\u00f9 accessibile: \u00e8 infatti finalmente possibile la riproducibilit\u00e0 tecnica di un processo artistico che prima era esclusivamente artigianale (e sperimentale). Le copertine degli Hipgnosis devono la loro fama anche all\u2019aspetto enigmatico che le contraddistingue. Nella copertina di Atom Earth Mother (1970) non \u00e8 presente n\u00e9 il titolo dell\u2019album, n\u00e9 quello degli autori. La mucca posta in primo piano risulta provocatoria e intrigante proprio per il suo aspetto normale ma fuori contesto.\nIl capolavoro che coron\u00f2 la fama degli Hipgnosis \u00e8 la copertina di The Dark Side of The Moon (1973). La parte grafica del disco venne in realt\u00e0 realizzata da George Hardie tramite una semplice colorazione meccanica: Hardie disegn\u00f2 i contorni in bianco e nero e poi furono inseriti i colori. L\u2019idea fu presa da un testo di fisica e il disco fece pi\u00f9 di 50 milioni di copie. Storm Thorgerson stesso non riesce a spiegarsi l\u2019enorme successo di quel disco.\nSolo pochi anni dopo questo grande successo, pi\u00f9 precisamente nel 1979, lo studio di grafici riusc\u00ec a creare un altro capolavoro che segn\u00f2 la storia delle cover di album: la copertina del disco In Through the Out Door (1978) dei Led Zeppelin. Decisero di pubblicare un album la cui copertina fosse avvolta da carta da imballaggio in modo da oscurarla, almeno fino all\u2019acquisto. Per venderne pi\u00f9 copie possibili, infatti, si decise di produrre sei grafiche differenti, senza poter mai sapere quale si stesse comprando. Storm Thorgerson diede il suo tocco personale facendo s\u00ec che le copertine rappresentassero ognuna la medesima scena (un uomo in un bar che legge una lettera) vista da una prospettiva diversa, ciascuna dal punto di vista di uno dei sei personaggi all\u2019interno del bar. Richard Manning e Aubrey Powell diedero alle immagini scattate un aspetto \u201cvintage\u201d, ma la vera particolarit\u00e0 fu l\u2019idea originale di bagnare l\u2019immagine, facendo s\u00ec che il colore seppia si dileguasse, rivelando quello originale.\nStile.\nL'approccio di Hipgnosis al design degli album era fortemente orientato alla fotografia, e furono pionieri nell'uso di molte tecniche innovative dal punto di vista visuale e del packaging.\nIn particolare, le surreali ed elaborate manipolazioni fotografiche di Thorgerson e Powell (che comprendevano tecniche da camera oscura, ritocco con l'aerografo e collage) furono anticipatrici di ci\u00f2 che, molto tempo dopo, sarebbe stato definito \"photoshopping\".\nHipgnosis utilizzava prevalentemente apparecchi Hasselblad di medio formato per il proprio lavoro, dal momento che la pellicola quadrata \u00e8 particolarmente adatta alla produzione di immagini destinate alle copertine degli album.\nUn altro tratto distintivo di Hypgnosis consiste nel fatto che molte delle loro immagini di copertina raccontano \"storie\" direttamente correlate ai testi contenuti nell'album. Dal momento che sia Powell che Thorgerson erano studenti di cinema, utilizzarono spesso i modelli come \"attori\" e impostarono le fotografie in maniera spiccatamente teatrale. Le copertine di Hypgnosis raramente presentano immagini degli artisti al loro esterno, e per la maggior parte sono in un formato pieghevole che fornisce ampio spazio per le loro sofisticate composizioni.\nMolte copertine di Hypgnosis presentano inoltre loghi ed illustrazioni in stile tipicamente \"high tech\" (spesso ad opera del grafico George Hardie), adesivi, fantasiose copertine interne, ed altre chicche in termini di packaging.\nCopertine.\nQuesta \u00e8 una lista parziale delle copertine realizzate da Hipgnosis:"}
{"id": "626759", "revid": "1543377", "url": "https://it.wikipedia.org/wiki?curid=626759", "title": "Vincent Impellitteri", "text": "Nato a Isnello in Sicilia e cresciuto negli Stati Uniti dove la famiglia era emigrata nel 1901, Impellitteri comp\u00ec studi in giurisprudenza e divenne esponente del Partito Democratico.\nFu consigliere comunale a New York, citt\u00e0 della quale divenne il 101\u00ba sindaco nel 1950; dopo l'esperienza politica fu giudice della corte criminale dello stato di New York.\nBiografia.\nNato \"Vincenzo Impellitteri\" e figlio di un semplice ciabattino siciliano, lasci\u00f2 l'Italia ancora in fasce emigrando negli Stati Uniti nel 1901. Penultimo di sei figli, riesce a integrarsi perfettamente nel tessuto sociale del paese ospitante, dopo un'infanzia e un'adolescenza nel Connecticut all'insegna delle ristrettezze, si pag\u00f2 gli studi presso la Fordham University con il lavoro di facchino in un albergo, laureandosi in legge.\nInseritosi con i Democratici nella vita politica americana fu prima presidente del Consiglio comunale (1945\u20131950) di New York, quindi fu sindaco della stessa citt\u00e0 dal 1950, inizialmente come sostituto del dimissionario William O'Dwyer, fino al 1953. La Carica di sindaco di New York prima e dopo di lui \u00e8 stata ricoperta solo da altri tre italoamericani: Fiorello La Guardia, Rudolph Giuliani e Bill de Blasio. La visita del sindaco al suo luogo di nascita in Sicilia \u00e8 documentata dallo scrittore Carlo Levi.\nLasciata la carica di sindaco Impellitteri ricopr\u00ec un altro ruolo prestigioso: quello di Giudice della Corte criminale dello Stato.\nMor\u00ec al Bridgeport Hospital di Bridgeport il 29 gennaio 1987, distrutto dalla malattia di Parkinson. Venne sepolto al Mount Saint Peter Catholic Cemetery di Derby."}
{"id": "626760", "revid": "599013", "url": "https://it.wikipedia.org/wiki?curid=626760", "title": "Aw\u00e1-Guaj\u00e1", "text": "Gli Aw\u00e1-Guaj\u00e1 sono una delle ultime trib\u00f9 di cacciatori-raccoglitori nomadi del Brasile. \nOggi, circa 360 indigeni gi\u00e0 contattati vivono suddivisi in quattro comunit\u00e0 e dipendono ancora totalmente dalla loro foresta, per tutto. Un altro 20/25% del popolo resta tuttora isolato, senza alcun contatto con l'esterno. \nNel 2012 Survival International, il movimento mondiale per i diritti dei popoli indigeni, li ha definiti \u201cla trib\u00f9 pi\u00f9 minacciata del pianeta\u201d.\nLingua.\nParlano la lingua guaj\u00e1 (codice ISO 639-3 gvj) che appartiene alle lingue tupi-guaran\u00ed. Si auto-identificano con il termine \"Aw\u00e1\" che significa \"uomo\", \"persona\".\nInsediamenti.\nVivono negli stati brasiliani del Maranh\u00e3o e del Par\u00e1, nelle riserve indigene di \"Alto Turia\u00e7u\" (530.520 ettari) e \"Caru\" (172.667 ettari), in particolare nei pressi dei fiumi Gurupi, Pindar\u00e9 e Guam\u00e1. Altri piccoli gruppi di Guaj\u00e1 sono stati avvistati da membri di etnia Guajajara nella riserva di \"Arariboia\", altri sono stati avvistati nella \"Reserva Biol\u00f3gica Gurupi\".\nStoria.\n\u00c8 molto probabile che centinaia di anni fa gli Aw\u00e1 fossero un popolo sedentario, che coltivava manioca e cereali. Tuttavia, tra il XIX e il XX secolo, nelle loro terre si riversarono ondate successive di coloni che li costrinsero a fuggire per evitare di essere massacrati o ridotti in schiavit\u00f9. Per sopravvivere, gli Indiani divennero quindi nomadi.\nNegli anni settanta, nella regione del Maranh\u00e3o, furono scoperti enormi giacimenti di ferro. I ritrovamenti portarono alla nascita del Programma Gran Caraj\u00e1s, un progetto di sviluppo finanziato dall'Unione europea e dalla Banca Mondiale che prevedeva, tra le altre cose, la costruzione di una miniera e di una ferrovia. I finanziatori del progetto posero come condizione la demarcazione della terra di alcuni popoli indigeni, tra cui gli Aw\u00e1, ma la richiesta rimase inascoltata.\nNegli anni ottanta, il FUNAI (il Dipartimento governativo agli Affari Indiani del Brasile) decise di entrare in contatto con gli Aw\u00e1 e insediarli in comunit\u00e0 per proteggerli dall'impatto del Programma Gran Caraj\u00e1s.\nLe conseguenze furono disastrose. Molti morirono di malattie come l'influenza e la malaria; una comunit\u00e0 aw\u00e1 pass\u00f2 da 91 ad appena 25 membri nel giro di soli quattro anni. \nOggi, la maggior parte degli indigeni contattati \u2013 e di quelli tuttora incontattati \u2013 sono i superstiti di terribili massacri che li hanno profondamente segnati sia mentalmente che fisicamente.\nDopo 20 anni di campagne da parte di organizzazioni, come Forest Peoples Programme e Survival International, il governo brasiliano ha ceduto alle pressioni e, nel marzo 2003, ha finalmente demarcato la terra Aw\u00e1.\nProblemi attuali.\nNonostante il territorio degli Aw\u00e1 sia protetto legalmente, coloni e taglialegna illegali hanno invaso la foresta dove vive la trib\u00f9: gli invasori aprono strade, cacciano la selvaggina da cui gli indigeni dipendono e li espongono a malattie e violenze brutali.\nLa terra ancestrale della trib\u00f9 si sta riducendo sempre pi\u00f9 a causa di questa avanzata distruttiva e illegale: i rilevamenti satellitari mostrano che dal 1985 \u00e8 andato distrutto oltre il 30% della foresta; nel 2009 il territorio Aw\u00e1 ha subito il pi\u00f9 alto tasso di deforestazione di tutti i territori indigeni dell'Amazzonia.\nGli indigeni che vivono incontattati sono particolarmente vulnerabili agli attacchi, anche perch\u00e9 non hanno difese immunitarie verso le malattie portate dall'esterno.\nA differenza di altri popoli dell'Amazzonia, gli Aw\u00e1 non hanno pi\u00f9 nessun altro luogo in cui rifugiarsi. Numerosi testimoni hanno raccontato che molti incontattati sono stati uccisi dai taglialegna e dagli allevatori, ma non ci sono dati recenti che possano confermarlo perch\u00e9 gli indigeni non costruiscono case (che si potrebbero individuare con voli di ricognizione) e i contatti non vengono denunciati.\nNel 2011 alcuni taglialegna illegali hanno bruciato viva una bambina aw\u00e1 di 8 anni che si aggirava nei dintorni del loro villaggio.\nSurvival International ha definito gli Aw\u00e1: \u201cla trib\u00f9 pi\u00f9 minacciata del mondo\u201d. Nell'aprile 2012, l'organizzazione ha lanciato una campagna internazionale per chiedere al Ministro della Giustizia brasiliano di proteggere le terre e le vite degli Aw\u00e1; la campagna ha come testimonial l'attore Colin Firth. A due anni dal lancio della campagna, nell'aprile 2014, il governo brasiliano ha annunciato di aver sfrattato tutti gli invasori dal territorio degli Aw\u00e1; in gennaio, infatti, nell'area era stata inviata squadra di terra composta da centinaia di agenti per espellere i taglialegna e gli allevatori illegali. Secondo il Direttore generale di Survival International, Stephen Corry, \"Questo successo non ci sarebbe mai stato senza il movimento d'opinione che ha spinto il governo brasiliano ad agire. \u00c8 la prova concreta che la partecipazione corale dell'opinione pubblica \u00e8 lo strumento pi\u00f9 efficace per garantire la sopravvivenza dei popoli indigeni. Ora i sostenitori degli Aw\u00e1 in tutto il mondo devono continuare a fare pressione per assicurare che vengano messe in atto misure adeguate per tenere gli invasori fuori dal territorio della trib\u00f9\"."}
{"id": "626762", "revid": "339392", "url": "https://it.wikipedia.org/wiki?curid=626762", "title": "Ayaya", "text": ""}
{"id": "626767", "revid": "729019", "url": "https://it.wikipedia.org/wiki?curid=626767", "title": "Guajajara", "text": "I Guajajara sono un gruppo etnico del Brasile con una popolazione stimata in 19.471 individui nel 2006 (Funasa). Sono uno dei due gruppi facenti parte del macro-gruppo storico dei Tenetehara (insieme ai Tembe).\nLingua.\nParlano la lingua guajaj\u00e1ra (codice ISO 639-3 gub) che appartiene alle lingue tupi-guaran\u00ed. Chiamano la loro lingua \"ze'egete\" (\"il buon discorso\"). \"Guajajara\" significa \"colui che possiede l'ornamento di piume in testa\". Altro nome che utilizzano per auto-identificarsi \u00e8 \"Teneteh\u00e1ra\" che significa \"noi siamo i veri esseri umani\".\nInsediamenti.\nVivono nello stato brasiliano del Maranh\u00e3o nelle regioni dei fiumi Pindar\u00e9, Graja\u00fa, Mearim e Zutiua, stanziati per la maggior parte nei tre territori indigeni \"Ararib\u00f3ia\", \"Bacurizinho\" e \"Cana Brava\". Altri piccoli gruppi vivono in altri territori indigeni insieme ad altri gruppi etnici.\nStoria.\nFino alla met\u00e0 del XVIII secolo, i Teneteh\u00e1ra furono perseguitati dagli esploratori portoghesi che li catturavano nei pressi del fiume Pindar\u00e9 per sfruttarli come schiavi. La situazione cambi\u00f2 leggermente con le prime spedizioni dei Gesuiti tra il 1653 e il 1755. Nel 1901 i Tembe si resero protagonisti di una violenta rivolta contro un gruppo di missionari cappuccini."}
{"id": "626770", "revid": "46931", "url": "https://it.wikipedia.org/wiki?curid=626770", "title": "Teneteh\u00e1ra", "text": ""}
{"id": "626773", "revid": "1305772", "url": "https://it.wikipedia.org/wiki?curid=626773", "title": "Guana", "text": ""}
{"id": "626775", "revid": "46931", "url": "https://it.wikipedia.org/wiki?curid=626775", "title": "Kinikinao", "text": ""}
{"id": "626776", "revid": "110157", "url": "https://it.wikipedia.org/wiki?curid=626776", "title": "Pori (Finlandia)", "text": "Pori (\"Bj\u00f6rneborg\" in svedese) \u00e8 una citt\u00e0 finlandese di 83.303 abitanti (dato 2012), situata nella regione del Satakunta.\nDal 2010 comprende l'ex comune di Noormarkku.\nGeografia fisica.\nPori \u00e8 inoltre capoluogo dell'omonimo distretto, conosciuto con anche con il nome di Karhukunnat (letteralmente \"i comuni dell'orso\"), che comprende 11 comuni per un totale di 139.000 abitanti,\nEconomia.\nLa citt\u00e0 \u00e8 la decima della nazione per numero di abitanti ed \u00e8 situata alla foce del fiume Kokem\u00e4enjoki, sul golfo di Botnia. Le maggiori attivit\u00e0 economiche sono legate all'industria dei legnami e della carta, oltre all'attivit\u00e0 commerciale legata al porto. Ha dato i natali allo scrittore Kari Hotakainen.\nCultura.\nPori ospita da pi\u00f9 di trent'anni un festival di musica afroamericana, il \"Porijazz\". La manifestazione si svolge in 2 settimane nel periodo di luglio, quando le giornate a queste latitudini sono ancora senza notte. Il successo del festival \u00e8 incrementato durante il corso degli anni anche grazie ai numerosi artisti di fama mondiale che vengono chiamati ad esibirsi, tra cui: Stevie Wonder, Alicia Keys, Earth Wind &amp; Fire, De La Soul, Boyz2Men, Joe Cocker e altri."}
{"id": "626777", "revid": "1543377", "url": "https://it.wikipedia.org/wiki?curid=626777", "title": "Sendmail", "text": "Sendmail \u00e8 un mail server (o meglio un mail transfer agent o MTA). \u00c8 un progetto ben noto nelle comunit\u00e0 open source e Unix, ed \u00e8 distribuito sia come software libero sia come software proprietario.\nStoria.\nSendmail \u00e8 un programma molto flessibile e discende dall'originale \"delivermail\" di ARPANET. Supporta molte tipologie di trasferimento e invio di mail incluso il popolarissimo SMTP. La versione originale di Sendmail fu scritta da Eric Allman nei primi anni '80 alla Universit\u00e0 di Berkeley in California, lo stesso autore di delivermail. Delivermail era incluso nel 1979 con BSD versione 4.0 e 4.1. Sendmail fu incluso in BSD dalla versione 4.1c nel 1983 (la prima versione di BSD a includere TCP/IP).\nSendmail \u00e8 ancora il pi\u00f9 popolare Mail Server di Internet, sebbene stia perdendo posizioni. La sua popolarit\u00e0 \u00e8 probabilmente dovuta al fatto che \u00e8 il Mail Server standard della maggior parte delle varianti di Unix. Secondo uno studio del 2001, il 42% circa dei Mail server raggiungibili via Internet usavano Sendmail. Un'indagine pi\u00f9 recente mostra un declino nell'uso di Sendmail, con una percentuale del 33% a dicembre 2006 . Sendmail \u00e8 seguita come diffusione da Microsoft Exchange, Exim, e Postfix; questi quattro mail server sono gli unici ad avere una percentuale di utilizzo maggiore del 10%.\nSendmail \u00e8 un pacchetto complesso con molte funzionalit\u00e0. Pu\u00f2 essere difficile da mettere in piedi per un sistemista, e la scarsa documentazione spesso non aiuta. Ad esempio, pur essendoci da molto tempo diversi sistemi di configurazione basati sulle macro, molti siti di supporto suggeriscono ai sistemisti di modificare direttamente il file \"sendmail.cf\". La mancanza di aggiornamento del materiale di supporto da parte di molti venditori contribuisce a dare la percezione che Sendmail sia un pacchetto di difficile configurazione. In effetti, l'aspetto pi\u00f9 universalmente noto di Sendmail \u00e8 l'estrema cripticit\u00e0 del suo file di configurazione, \"sendmail.cf\".\nLa difficolt\u00e0 di configurazione di Sendmail ha un aspetto positivo: \u00e8 uno dei pi\u00f9 flessibili e scalabili Mail Server. Nell'installazione di base, Sendmail supporta un'ampia variet\u00e0 di protocolli, inclusi SMTP, ESMTP, DECnet's mail11, HylaFAX, QuickPage and UUCP. In pi\u00f9, nel 2001 Sendmail v8.12 ha introdotto il supporto per Milter (un programma/server esterno per il filtraggio delle mail che pu\u00f2 partecipare ad ogni passo della comunicazione SMTP).\nSicurezza.\nSendmail nacque agli albori dell'Internet moderna, quando la sicurezza non era un problema cos\u00ec sentito come oggi. Le prime versioni di Sendmail avevano diverse vulnerabilit\u00e0 - ad esempio, l'Internet worm Morris sfruttava un buffer overflow di Sendmail. L'odierno Sendmail, correttamente configurato, non \u00e8 meno (o pi\u00f9) sicuro di altri mail server moderni, come qmail, Exim, Postfix, o una delle tante alternative che esistono oggi.\nSendmail X.\nLa prossima generazione di Sendmail \u00e8 detta Sendmail X (prima era stata chiamata Sendmail 9), e non \u00e8 una evoluzione di Sendmail versione 8.\nLa prima release di Sendmail X (smX-0.0.0.0) \u00e8 stata resa disponibile il 30 ottobre 2005. L'ultimo rilascio \u00e8 smX-1.0.PreAlpha7.0. e Sendmail X.0.1.Beta2.0 sono del 20 maggio 2006. Sendmail X.1.0.PreAlpha7.0 adesso ha la stessa licenza di Sendmail 8.\nLo sviluppo \u00e8 cessato.\nIl nuovo progetto derivato si chiama MeTA1, disponibile sul sito: http://www.meta1.org/\nSendmail-8.\nStoria delle Vulnerabilit\u00e0 (in inglese).\nVulnerabilit\u00e0 di Sendmail nei bollettini e segnalazioni dei CERT."}
{"id": "626779", "revid": "292162", "url": "https://it.wikipedia.org/wiki?curid=626779", "title": "Universit\u00e0 Pontificia Salesiana", "text": "L'Universit\u00e0 Pontificia Salesiana (UPS) \u00e8 un'universit\u00e0 pontificia gestita dai salesiani con sede centrale a Roma, in piazza dell'Ateneo salesiano.\nStruttura.\nOltre alla sede romana, l'universit\u00e0 pontificia salesiana ha una sezione di teologia a Torino.\nL'ateneo \u00e8 organizzato nelle cinque seguenti facolt\u00e0:\nCampus.\nL'Universit\u00e0 Pontificia Salesiana \u00e8 presente con la sua sede centrale a Roma, in piazza dell'Ateneo Salesiano 1, al Nuovo Salario, nella zona Val Melaina (Municipio III).\nBiblioteca.\nLa Biblioteca \"Don Bosco\" \u00e8 situata all'interno del campus universitario dell'ateneo salesiano a Roma.\nCasa editrice.\nLe pubblicazioni dell'universit\u00e0 sono edite dalla casa editrice \"Libreria Ateneo Salesiano\" (LAS), fondata nel 1974."}
{"id": "626788", "revid": "75750579", "url": "https://it.wikipedia.org/wiki?curid=626788", "title": "Secondino Tranquilli", "text": ""}
{"id": "626789", "revid": "110157", "url": "https://it.wikipedia.org/wiki?curid=626789", "title": "Tougher Than Leather (Run DMC)", "text": "Tougher Than Leather \u00e8 il quarto album di studio del gruppo hip hop dei Run DMC. Anche se non ottenne successo come il precedente \"Raising Hell\", ottenne il disco di platino e gener\u00f2 le hit \"Run's House\" e \"Mary, Mary\" (cover della canzone dei Monkees). \"Tougher Than Leather\" ha elementi non solo rap ma anche rock e funk, rendendolo il lavoro dai suoni pi\u00f9 vari, accanto a \"King of Rock\". Il brano \"Mary, Mary\" venne incluso nella compilation di Radio Deejay chiamata \"Deejay Rap\"\nNel 2005, per commemorare la morte di Jason Mizell, vennero pubblicati nuovamente, con tracce bonus, i primi quattro album dei Run DMC."}
{"id": "626790", "revid": "79213", "url": "https://it.wikipedia.org/wiki?curid=626790", "title": "Braccio Fortebraccio", "text": ""}
{"id": "626791", "revid": "599013", "url": "https://it.wikipedia.org/wiki?curid=626791", "title": "Warekena", "text": "I Warekena sono un gruppo etnico del Brasile e de Venezuela che ha una popolazione stimata in 887 individui (2010, Brasile).\nLingua.\nLa lingua Guarequena (codice ISO 639: GAE), lingua che appartiene alla famiglia linguistica Aruak, \u00e8 la lingua originaria del gruppo ma oggi parlano una lingua franca, la nheengatu, trasmesso dai Carmelitani nel periodo coloniale.\nInsediamenti.\nVivono nello stato brasiliano dell'Amazonas, nelle regioni dei fiumi Xi\u00e9 e Negro ai confini con il Venezuela. Pi\u00f9 del 60% degli indios stanziati nelle regioni dei fiumi Xi\u00e9 e Rio Negro (in totale circa 140 villaggi che ospitano circa 3.200 persone) si identifica come Werekena. I villaggi principali sono Cucu\u00ed, Vila Nova e Cu\u00e9-Cue.\nStoria.\nI primi contatti sono avvenuti probabilmente nel secolo XVIII. Nel 1753, il gesuita Ignacio Szentmatonyi riferisce che i \"Verikenas\" abitano la zona del fiume \"Issi\" (Xi\u00e9) e parlano una propria lingua. Altre fonti riferibili agli anni 1758-1760 parlano di un numero di villaggi Werekena collocati nei pressi dei fiumi Dipartimento di Guain\u00eda (alla fonte del Cassiquiari), Tiriquin, Itiniwini (oggi S\u00e3o Miguel e suoi affluenti Ichani, Ikeven, o Equeguani, e Mee), Atacavi, Atabapo e Caflo Maruapo (affluente del Cassiquiari), una regione in Venezuela in cui i Werekena ancora vivono oggi. Padre Jos\u00e9 Monteiro de Noronha (1768) indica la presenza di \"Uerequena\" nel 1768 nei pressi del fiume Xi\u00e9, aggiungendo il fatto che essi vivono con altre etnie tra cui Baniba (Baniwa), Lhapueno, Mende e altri. In una escursione nei pressi del Rio Negro (1848-1850), il naturalista britannico Alfred Russel Wallace annota che gli \"Ariquenas\" si sono stabiliti nella zona del fiume I\u00e7ana insieme ad altri gruppi tra cui Baniua, Bauatanas, Ciuci, Quatis, Juruparis, Ipecas e Papunauas e che gli \"Ariquenas\" sono soliti attaccare gli altri gruppi per fare prigionieri. Pochi anni dopo, tra il 1852 e il 1854, il padre cappuccino Greg\u00f3rio Jos\u00e9 Maria de Bene e Jesuino Cordeiro annotavano che gli \"Uriquena\" abitavano il fiume I\u00e7ana insieme ai gruppi Baniua, Piuns, Cadauapuritaua, Murureni, lurupari, Siussi, Quaty, Ipeca, Tapibira, Tatutapia, Caetitu, lujudeni e Uaripareri. Tutte queste relazioni testimoniano il fatto che le popolazioni della regione, e conseguentemente anche la popolazione Warekena, erano tutte relativamente numerose.\nDai primi del Novecento, molte famiglie di Warekena migrarono verso il Brasile a causa delle continue oppressioni dei proprietari terrieri e dei estrattori minerari dei fiumi Guainia e Casiquiari che li sfruttavano costringendoli a lavorare. Una volta in Brasile, i Warekena dovettero affrontare ancora una volta lo sfruttamento dei commercianti in cerca di fibra di palma e di caucci\u00f9."}
{"id": "626794", "revid": "161374", "url": "https://it.wikipedia.org/wiki?curid=626794", "title": "SS106 Jonica", "text": ""}
{"id": "626798", "revid": "767487", "url": "https://it.wikipedia.org/wiki?curid=626798", "title": "Elettrolisi di Kolbe", "text": "L'elettrolisi di Kolbe, o reazione di Kolbe, \u00e8 una reazione organica descritta da Adolph Wilhelm Hermann Kolbe. La reazione di Kolbe \u00e8 formalmente una dimerizzazione che procede tramite un meccanismo radicalico.\nUn classico esempio \u00e8 rappresentato dall'elettrolisi dell'acido acetico, con produzione di etano e anidride carbonica all'anodo:\nAl catodo si ha invece riduzione dell'acqua con svolgimento di idrogeno gassoso."}
{"id": "626799", "revid": "49567", "url": "https://it.wikipedia.org/wiki?curid=626799", "title": "Aldo Caponi", "text": ""}
{"id": "626800", "revid": "95448", "url": "https://it.wikipedia.org/wiki?curid=626800", "title": "Muffe", "text": ""}
{"id": "626801", "revid": "1571097", "url": "https://it.wikipedia.org/wiki?curid=626801", "title": "Festa (album)", "text": "Festa \u00e8 il quarto album di Alex Britti, pubblicato nel 2005.\nArrivato nei negozi di dischi nel Settembre 2005, l'album si era gi\u00e0 fatto notare grazie al singolo di traino \"Prendere o lasciare\", trasmessa per tutto il periodo estivo. Altri singoli estratti sono \"Festa\" e \"Quanto ti amo\"\nRistampato nel 2006 per la sua partecipazione al Festival di Sanremo 2006 con il brano \"Solo con te\".\nL'album ha venduto 17.432 copie in Italia."}
{"id": "626803", "revid": "49567", "url": "https://it.wikipedia.org/wiki?curid=626803", "title": "Giovanna Cecchi", "text": ""}
{"id": "626804", "revid": "46931", "url": "https://it.wikipedia.org/wiki?curid=626804", "title": "Enawen\u00ea-Naw\u00ea", "text": ""}
{"id": "626812", "revid": "247222", "url": "https://it.wikipedia.org/wiki?curid=626812", "title": "Marinella Ollino", "text": ""}
{"id": "626816", "revid": "49567", "url": "https://it.wikipedia.org/wiki?curid=626816", "title": "Wladimiro Guadagno", "text": ""}
{"id": "626820", "revid": "287204", "url": "https://it.wikipedia.org/wiki?curid=626820", "title": "Asurini Xingu", "text": ""}
{"id": "626822", "revid": "2116175", "url": "https://it.wikipedia.org/wiki?curid=626822", "title": "Gunter Pauli", "text": "Biografia.\nLaureato in economia all'Istituto Superiore Loyola di Anversa, \u00e8 stato un imprenditore attivo in diversi settori come la cultura, la scienza, la politica e l'ambiente. Costru\u00ec \"Ecover\", la che utilizzavano gli acidi grassi dell'olio di palma al posto dei tensioattivi petrolchimici. \nHa fondato la Zero Emissions Research and Initiatives (ZERI), una rete internazionale di scienziati, studiosi ed economisti che si occupano di trovare soluzioni innovative, progettando nuovi modi di produzione e di consumo a minor impatto ambientale.\nCritico verso la \"green economy\", che ha definito \"uno specchietto per le allodole\" in quanto mette sul mercato prodotti troppo costosi in nome di una tutela ambientale tutta da dimostrare, Pauli afferma di ispirarsi ai principi che regolano il funzionamento dei cicli naturali e che non prevedono il concetto di rifiuto: tutto viene riutilizzato, gli scarti non esistono.\nCoinvolto dal Presidente Giuseppe Conte nella gestione della pandemia di COVID-19 in Italia (sebbene sia stato in seguito smentito l'affidamento di un incarico ufficiale), ha causato movimento dell'opinione pubblica, parlando di una potenziale relazione tra reti 5G e diffusione del coronavirus.\nOpere.\nIn lingua inglese"}
{"id": "626824", "revid": "46931", "url": "https://it.wikipedia.org/wiki?curid=626824", "title": "Apalai", "text": ""}
{"id": "626831", "revid": "110157", "url": "https://it.wikipedia.org/wiki?curid=626831", "title": "Berkeley RISC", "text": "Berkeley RISC \u00e8 il nome dato a uno dei due progetti di ricerca sulle architetture RISC finanziato dal progetto VLSI project dell'ARPA. Il progetto venne gestito da David Patterson della Berkeley University tra il 1980 e il 1984. Nello stesso periodo alla Stanford University si svolgeva l'altro progetto, che, tra il 1981 e il 1984, port\u00f2 allo sviluppo dei processori MIPS. Comunque il progetto Berkeley RISC \u00e8 il progetto che pi\u00f9 ha influenzato lo sviluppo dei processori RISC e le scoperte di questo gruppo sono state utilizzate da praticamente tutti i progettisti di CPU RISC. Il progetto port\u00f2 allo sviluppo dell'architettura SPARC.\nL'idea RISC.\nGli scienziati del progetto RISC e MIPS sono partiti dalla constatazione che la maggior parte dei programmi non sfruttasse tutte le istruzioni dei processori, ma che in realt\u00e0 ne utilizzasse solo un piccolo sottoinsieme. Si \u00e8 notato che l'intero sistema operativo UNIX, una volta compilato, utilizzava solamente il 30% delle istruzioni messe a disposizione dal Motorola 68000. Quindi il processore aveva un elevato numero di transistor preposti a decodificare e ad eseguire istruzioni che in realt\u00e0 non vengono mai chiamate. L'idea dei processori RISC \u00e8 di implementare solamente quelle istruzioni che vengono realmente utilizzate dai programmi e di utilizzare gli altri transistor per velocizzare i processori.\nI processori RISC si concentrarono sull'aggiunta di molti registri, che il programma poteva utilizzare per memorizzare i valori intermedi dei dati, in modo da evitare accessi alla lenta memoria centrale. Un buon compilatore era in grado di generare del codice che sfruttasse intensamente i registri, riducendo di molto gli accessi alla memoria e innalzando quindi le prestazioni. A parit\u00e0 di transistor un processore RISC era molto pi\u00f9 veloce di un classico processore CISC.\nI processori RISC inoltre eliminarono molti modi di indirizzamento e consentirono solamente il trattamento di dati memorizzati nei registri. Solamente le istruzioni di codice_1 e di codice_2 potevano accedere alla memoria. In un processore classico l'istruzione codice_3 poteva accettare come parametro dati in memoria. Nel caso di un'elaborazione di dati dalla memoria il processore avrebbe dovuto caricare i dati in alcuni registri nascosti, eseguire l'elaborazione vera e propria e poi salvare i dati nuovamente in memoria. Quindi il processore doveva avere una complessa unit\u00e0 decodifica e dei registri nascosti. Un processore RISC eliminando questa modalit\u00e0 di accesso rende l'unit\u00e0 di decodifica pi\u00f9 semplice e non necessita di registri nascosti. Il rovescio della medaglia \u00e8 che i programmi devono sempre prevedere esplicitamente il caricamento e il salvataggio dei dati dai registri e quindi sono mediamente pi\u00f9 grandi.\nQuando venne sviluppato il progetto RISC la memoria era un componente molto costoso e quindi ridurre la densit\u00e0 di istruzioni memorizzate nella memoria poteva avere un reale effetto economico sulle macchine. Per ridurre questo effetto si decise di utilizzare parole di 32 bit una parola molto lunga per l'epoca. Una parola cos\u00ec grande permetteva di memorizzare direttamente delle piccole costanti all'interno dell'istruzione in modo da ridurre gli accessi alla memoria. Inoltre spesso i programmi utilizzavano con elevata frequenza gli stessi dati e quindi invece di salvare i dati in memoria il processore li memorizzava in un registro per averlo subito pronto durante il successivo uso, questo rendeva il processore molto pi\u00f9 rapido in teoria. Per esempio una funzione matematica poteva caricare dalla memoria i dati e poi lavorare solo sui registri rendendo il programma molto rapido.\nComunque ad un osservatore esterno non era evidente se il paradigma RISC avrebbe realmente migliorato le prestazioni. L'unico modo per verificarlo era eseguire delle simulazioni e le simulazioni mostravano che il processore aveva delle prestazioni molto elevate.\nIl progetto RISC e MIPS differivano notevolmente da come gestivano i registri. Il progetto MIPS aggiunse una serie di registri e li rese disponibili alle istruzioni mentre il progetto RISC segu\u00ec un approccio diverso. Il progetto RISC utilizzava il concetto di register window. Il processore aveva molti registri ma ne rendeva disponibili al programma solo un numero limitato. Quando il programma effettuava una chiamata di sistema il processore muoveva la register window verso un blocco libero di registri, questo evitava il salvataggio dei registri usati in memoria riducendo gli accessi alla memoria. Questa tecnica aveva lo svantaggio che se una procedura aveva molte variabili locali il processore si sarebbe trovato presto a corto di registri e quindi avrebbe dovuto salvare alcuni dati in memoria pur avendo altri registri ma che essendo fuori dalla finestra dei registri non risultano visibili. I ricercatori di Stanford ignorarono il concetto di finestra dei registri ritenendo che un compilatore intelligente avrebbe potuto far uso migliore dei registri rispetto a una gestione fissa come quella di Berkeley.\nRISC I.\nIl primo prodotto del progetto RISC fu un processore inizialmente chiamato Gold. La sua progettazione inizi\u00f2 nel 1980 come parte del corso sulla progettazione VLSI ma la sua progettazione richiedeva prestazioni superiori a quelle fornite dai programmi di sviluppo dell'epoca. I programmi si bloccavano frequentemente e i progettisti dovettero riscrivere o adattare molti dei programmi per poter progettare il processore. La realizzazione del processore finale richiese un'ora di calcoli ad un VAX 11/780.\nIl progetto finale del RISC I venne pubblicato sulla ACM nel 1981. Il processore aveva 44,500 transistor, implementava 31 istruzioni e conteneva 78 registri a 32 bit. Il processore gestiva sei finestre da 14 registri l'una e 18 registri globali. L'unit\u00e0 di controllo e di decodifica occupava solamente il 6% dei transistor mentre in un processore classico queste unit\u00e0 occupavano il 50% dei transistor. L'unit\u00e0 che occupava pi\u00f9 spazio era quella dei registri. Considerando la potenza del processore la microarchitettura era molto semplice e lineare.\nRISC I per incrementare le prestazioni utilizzava una pipeline a due stadi ma senza un riordino delle istruzioni come fanno le moderne CPU. Il processore aveva problemi a gestire i salti condizionati dato che comunque eseguiva l'istruzione subito dopo il salto indipendentemente dal risultato del salto. Il compilatore doveva mettere dopo il salto un'istruzione indipendente dal salto e spesso per semplicit\u00e0 metteva una codice_4.\nDopo un mese passato a validare ed eliminare i bug del progetto, i progettisti il 22 giugno 1981 si rivolsero alla fonderia MOSIS per produrre il processore con una tecnologia a 2\u00a0\u00b5m (2000 nanometri secondo la scala moderna). Una serie di incidenti e di ritardi costrinsero la fonderia a rifare quattro volte le maschere del processore e i primi esemplari funzionanti non furono disponibili che nel maggio 1982. Il primo computer funzionante basato sul processore entr\u00f2 in funzione l'11 giugno. Il test del processore mostr\u00f2 dei risultati deludenti, le istruzioni venivano eseguite in 2 \u00b5s sebbene il progetto originario prevedesse l'esecuzione in 400 ns, il processore era cinque volte pi\u00f9 lento del previsto. La spiegazione di questo difetto non \u00e8 mai stata chiarita completamente, ma alcune istruzioni erano eseguite alla velocit\u00e0 prevista e quindi si presume che sia stato un problema di produzione pi\u00f9 che di progettazione.\nQuando il progetto funzion\u00f2 a piena velocit\u00e0 le prestazioni si dimostrarono eccellenti. Simulazioni basate su una serie di piccoli programmi eseguiti sul RISC I a 4 Megahertz, sul VAX 11/780 a 5 Megahertz e sul processore a 16 bit Zilog Z8000 a 5 Megahertz furono chiarificanti. I programmi erano circa il 30% pi\u00f9 grande degli equivalenti programmi VAX e grande quasi quanto quelli dello Z8000. Quindi la temuta esplosione di dimensione del codice non si verificava mentre il RISC I si dimostrava due volte pi\u00f9 rapido del VAX e quattro volte pi\u00f9 rapido dello Z8000. Era molto interessante notare che il processore effettuava all'incirca lo stesso numero di accessi di un processore CISC, questo era merito dell'ampio numero di registri che limitavano gli accessi alla memoria.\nIl successo del processore inoltre va valutato nel contesto tecnologico dell'epoca. Se anche il RISC I fosse stato pi\u00f9 lento del VAX sarebbe stato comunque un successo. Era un processore RISC a 32 bit reali che era stato prodotto da una fonderia con processi produttivi antiquati. In un disegno tradizionale buona parte del chip \u00e8 dedicato all'unit\u00e0 di decodifica; un processore tradizionale come il Motorola 68020 richiese la costruzione di nuove fonderie per poterlo produrre in modo economico. Se la stessa fonderia avesse prodotto il RISC I, il divario tra i processori sarebbe stato schiacciante.\nRISC II.\nMentre il progetto RISC I procedeva verso la sua realizzazione i ricercatori di Berkeley iniziarono a svilupparne la nuova versione che prese il nome in codice di Blue. I lavori su Blue avanzarono con maggior lentezza del progetto Gold. Questo fu dovuto sia alla mancanza di urgenza sia al cambio di team di sviluppo e di studenti. Il nuovo progetto inglob\u00f2 diverse nuove caratteristiche e migliorie che ne incrementarono le prestazioni.\nLa differenza chiave tra i processori era che il nuovo progetto eliminava una delle tre linee dedite alla gestione della cache riducendo notevolmente la dimensione del gestore dei registri. Questo cambiamento richiedeva uno stretto accorpamento con il bus di sistema ma era un piccolo prezzo da pagare per ottenere un sistema molto pi\u00f9 veloce e quindi delle prestazioni pi\u00f9 elevate.\nIl nuovo progetto era molto pi\u00f9 parco del precedente. Mentre Gold conteneva 78 registri e sei finestre, Blue aveva 138 registri divisi in 7 finestre da 32 registri e 10 registri globali. La presenza di pi\u00f9 registri in ogni finestra aumentava la possibilit\u00e0 di avere i dati direttamente nei registri senza dover accedere alla memoria. Inoltre il nuovo progetto era talmente efficiente che, pur avendo quasi il doppio dei registri del progetto precedente, occupava meno transistor. Quando il progetto venne passato alla fonderia occupava 39.000 transistor e venne chiamato RISC II.\nUn'altra caratteristica importante del processore era che includeva un formato di istruzioni che permetteva di espanderne alcune. Alcune istruzioni che utilizzavano solo un operatore o che non ne utilizzano nessuno (come la codice_4) venivano memorizzate in un formato compatto a 16 bit che poi veniva espanso in istruzioni a 32 bit in modo trasparente all'interno del processore prima di arrivare all'ALU. Questo stratagemma permise di ridurre la dimensione del codice del 30% migliorando la densit\u00e0 del codice inoltre un programma funzionava pi\u00f9 rapidamente su Blue rispetto a Gold per via dei minori accessi alla memoria.\nRISC II venne prodotto dalla fonderia in modo corretto e le sue prestazioni furono molto interessanti. Il prestazioni del processore dipendevano dai programmi in esecuzione ma il processore forniva rispetto al VAX prestazioni comprese tra l'85% e il 256%. Quindi il RISC II riusciva a superare il VAX pi\u00f9 di due volte in alcuni programmi. Il team confront\u00f2 il processore con il Motorola 68000 il migliore processore allora in commercio. Il RISC II super\u00f2 sempre il 68000 e forn\u00ec prestazioni comprese tra il 140% e il 420%.\nSviluppi.\nIl progetto RISC termin\u00f2 con la realizzazione del RISC II ma i suoi risultati sopravvissero al progetto. Il core fu riutilizzato per il progetto SOAP del 1984 che in sostanza utilizzava il core RISC per far funzionare codice Smalltalk e in seguito nel progetto VLSI-BAM che realizz\u00f2 un processore in grado di far funzionare programmi in Prolog invece dello Smalltalk. Un'altra evoluzione fu SPUR un set di chip sviluppati per realizzare una completa workstation a 32 bit.\nIl progetto RISC \u00e8 meno famoso di altri progetti ma fu la base del processore commerciale SPARC processore sviluppato dalla Sun Microsystems. Fu la Sun con la prima SPARCstation a dimostrare la netta superiorit\u00e0 del progetto RISC sugli altri progetti, la sua macchina era superiore a quella di qualsiasi altro produttore. I produttori di praticamente ogni macchina basata su UNIX si convertirono a processori RISC che portarono allo sviluppo dei processori DEC Alpha e dei PA RISC. La SGI invece acquis\u00ec la MIPS Computer Systems. Dal 1986 i maggiori produttori mondiali di semiconduttori crearono processori RISC come il Motorola 88000, il Fairchild Clipper, l'AMD 29000 l'Intel i880 e il PowerPC\nCon il passare degli anni il paradigma RISC si diffuse sempre pi\u00f9 anche architetture classicamente CISC come la x86 dell'Intel internamente oramai lavora come un processore RISC. Gli ultimi processori x86 ricevono le istruzioni CISC, le convertono in istruzioni RISC e le elaborano internamente come classici processori RISC. L'area dedicata a questa conversione \u00e8 ridotta rispetto all'area totale del processore e quindi il processo di conversione \u00e8 conveniente. Con l'avvento di questi processori la distinzione tra processori CISC e processori RISC si \u00e8 fatta molto labile e sfumata."}
{"id": "626844", "revid": "35813", "url": "https://it.wikipedia.org/wiki?curid=626844", "title": "Ignatius Camillus William Mary Peter Persico", "text": ""}
{"id": "626846", "revid": "1305772", "url": "https://it.wikipedia.org/wiki?curid=626846", "title": "Luigi Moretti", "text": ""}
{"id": "626847", "revid": "1718925", "url": "https://it.wikipedia.org/wiki?curid=626847", "title": "Michelangelo Manicone", "text": "Biografia e pensiero.\nManicone \u00e8 una delle personalit\u00e0 pi\u00f9 caratteristiche del suo tempo della Capitanata.\nPadre Michelangelo Manicone nacque a Vico del Gargano (Foggia) il 4 marzo 1745, ma la data, le circostanze e le cause della sua morte, fino a qualche anno fa, erano avvolte da una fitta nebbia come - del resto - molti periodi della sua vita; tuttavia \u00e8 stata stabilita come data di morte il 18 aprile 1810 nel convento di \"San Francesco\" ad Ischitella.\nLa bibliografia che lo riguarda \u00e8 scarna e lacunosa, nonostante il fascino della sua persona e delle sue idee. Era definito il \u201c\"monacello rivoluzionario\"\u201d (a causa della sua bassa statura, che sembrerebbe di 1,40 m). La sua indole illuministica consisteva in una sete di sapere che non si placava con il dogmatismo, ma con l'esperienza diretta, lo studio approfondito dei fenomeni naturali e della scienza, un'osservazione empirica che poteva fornire una risposta valida e concreta alle varie problematiche e quindi un aiuto pratico all'uomo, al suo benessere e sviluppo, alla sua felicit\u00e0.\nCi\u00f2 gli cost\u00f2 l'inimicizia di chi, seppur in pieno illuminismo, diffidava e demonizzava la scienza.\nLo sviluppo economico-sociale che teorizzava Padre Manicone consisteva in uno sviluppo connesso e, per certi versi, dipendente dall'ambiente, perch\u00e9 egli riteneva che la natura fosse una fonte primaria di ricchezza e la sua distruzione avrebbe potuto segnare la fine dello sviluppo.\nManicone pu\u00f2 essere considerato un profeta dello sviluppo sostenibile, perch\u00e9 in pieno Settecento, quando le industrie erano inesistenti, ebbe un'ampiezza di vedute che gli consent\u00ec di prevedere le conseguenze disastrose che avrebbe portato l'uso improprio e scriteriato delle risorse naturali.\nLe opere in cui Manicone tratta, tra gli altri, il tema dello sviluppo sostenibile, sono \"La Fisica Appula\" (cio\u00e8 dell'Apulia) e \"La Fisica Daunica\" (cio\u00e8 della Daunia, antico nome della Capitanata). Secondo il \u201cmonacello\u201d, uno dei peggiori atti compiuti dall'uomo del suo tempo era la cesinazione selvaggia dei boschi garganici, un tempo rigogliosi, come anche attesto da Orazio nelle \"Epistole\": \u00abGarganum mugire putes nemus\u00bb.\nManicone riferisce che il disboscamento del promontorio inizi\u00f2 nel 1764, con il taglio \u201cbarbaro\u201d dei pini nel territorio \u201cDifesa\u201d di Vico del Gargano e la cesinazione degli ischi ad Ischitella, talmente \u201cfuriosa\u201d che, ad inizio Ottocento, l'Abate Longano denunci\u00f2 la carenza di legna da ardere per gli ischitellani.\nLa causa di questo disboscamento fu la volont\u00e0 di destinare i suoli a coltura, anche quelli non adatti a questo scopo e pi\u00f9 utili al pascolo e alla produzione di legname, vista la \u201crocciosit\u00e0\u201d della terra sul promontorio del Gargano.\nManicone spiega anche la diminuzione della fauna selvatica nel Gargano, sempre dovuta alla cesinazione, che diminuiva i nascondigli per gli animali selvatici, e li rendeva pi\u00f9 vulnerabili.\nNe \u201cLa Fisica Appula\u201d, il frate dedica un intero libro al \"Mefitismo\" (insalubrit\u00e0 dell'aria) e alle cause che lo generano. Egli sostiene che l'inquinamento pu\u00f2 avere cause naturali o accidentali (provocate dall'uomo), pu\u00f2 essere anche indigeno (proprio della zona) o esotico (derivante da altre zone).\nSecondo il Manicone le principali cause accidentali del mefitismo erano:\nLo studio del frate sul territorio garganico fu talmente minuzioso da fargli notare un mutamento climatico dalla met\u00e0 del Settecento all'Ottocento; in alcune zone del Gargano, ci furono sbalzi di temperatura che provocarono un sensibile calo di precipitazioni nevose e mitigarono parecchio gli inverni.\nSecondo il Manicone, la causa \u00e8 attribuibile al disboscamento iniziato nel 1764: il taglio delle foreste avrebbe consentito al sole di riscaldare prima e maggiormente i suoli e soprattutto non avrebbe bloccato i venti provenienti da Nord e da Sud, quindi le zone meridionali rispetto alle alture garganiche si sarebbero raffreddate a causa dell'arrivo della Tramontana da Nord, mentre nel Gargano settentrionale sarebbero arrivati maggiormente i venti caldi del Sud.\nUn rimboschimento avrebbe reso pi\u00f9 fertili le terre coltivabili, ma Manicone stesso, dopo aver dato questo suggerimento, esprime la consapevolezza di \u201caver cantato ai sordi\u201d.\nViaggi\u00f2 molto per l'Europa, studiando Medicina a Vienna e a Berlino, Scienze Fisiche a Londra e Scienze Naturali a Bruxelles.\n\u00c8 noto soprattutto per il suo trattato, \"La Fisica Appula\" (1806), un'opera di cinque tomi, in cui analizza le caratteristiche fisiche delle terre di Puglia e soprattutto del Gargano.\nAl Manicone \u00e8 intitolato il \"Centro Studi e Documentazione del Parco Nazionale del Gargano\" sito presso il Convento di \"San Matteo\" a San Marco in Lamis.\nDescrizione di Vico Del Gargano nella \"Fisica daunica\".\nAl tempo di Manicone la popolazione vichese era di 6131 abitanti, circa lo stesso numero di residenti effettivi attuali. L'area abitata era pi\u00f9 ristretta e consisteva nel nucleo originario (Casale, Civita e Terra) e i quartieri nuovi di San Marco, Carmine, la Misericordia e Fuoriporta. L'incuria delle istituzioni si manifestava nella scarsa attenzione verso l'igiene delle acque del Casale (quartiere affollatissimo), originariamente buone e dolci ma inquinate dall'incuria generale; anche le strade strette e ombrose della Civita erano soggette ad abbandono e perennemente sporche. Soltanto i quartieri nuovi erano larghi, puliti e soleggiati.\nLe Istituzioni mancavano anche laddove era necessario rendere pi\u00f9 agevole il lavoro dei contadini e dei pastori vichesi, costruendo strade per diminuire gli ostacoli a cui erano sottoposti quotidianamente questi uomini quando si recavano nelle loro campagne, poste spesso in profonde valli o zone impervie.\nLa popolazione vichese era laboriosa e onesta e non c'erano grandi disuguaglianze economiche, tuttavia Manicone descrive i suoi compaesani come barbari e incivili, infatti non hanno riguardo per l'ambiente, ad esempio i pastori lasciano distruggere dalle loro bestie le pianticelle fruttifere e le vigne, sono dediti all'alcol e spesso ci\u00f2 li porta a risse feroci.\nLe donne sono laboriose come gli uomini e sempre gentili, il frate per\u00f2 critica fortemente l'usanza vichese, e delle donne dei paesi del Sud in generale, di urlare e strepitare ai funerali, di portare il lutto a vita e di vestire sfarzosamente i defunti; il primo comportamento denota la selvatichezza della popolazione, il secondo uso pu\u00f2 essere anti-economico e negativo per la societ\u00e0 e il terzo \u00e8 uno spreco di denaro, dato in pasto ai vermi.\nUn difetto presente in tutte le abitazioni vichesi dell'epoca era il forno in casa, che poteva provocare incendi domestici e inquinare l'aria interna.\nDopo il 1764 a Vico molti boschi furono tagliati per lasciare spazio ai campi di grano, ma ci\u00f2 fu improduttivo economicamente e caus\u00f2 lo smottamento dei terreni in pendenza, non pi\u00f9 trattenuti dalle radici delle piante.\nNella raccolta dell'ulivo, i vichesi distruggevano gli alberi, picchiando forte con i bastoni per far cadere le olive; questa errata abitudine provocava la mutilazione della pianta e una maggiore esposizione al freddo, e conseguentemente minori raccolti per gli anni successivi.\nPer Manicone, il mancato sviluppo del Gargano era da imputare anche alla pigrizia e indolenza dei suoi abitanti, che non erano capaci di valorizzare i loro prodotti (olive, agrumi, vino, fichi, etc.) e talvolta acquistavano prodotti meno pregiati e ad alto prezzo da altre regioni.\nAl fine di comprendere come le istituzioni del tempo fossero distanti dalle reali necessit\u00e0 della popolazione, \u00e8 interessante la situazione che riguard\u00f2 l'uso delle acque di Canneto, infatti veniva impedito ai vichesi (anche con la forza) di utilizzare l'acqua per l'irrigazione dei campi, perch\u00e9 avrebbero disturbato l'attivit\u00e0 di un mulino sito nel territorio di Rodi Garganico. Il giudice diede ragione ai rodiani ma, per fortuna, questa sentenza ingiusta e ingiustificata fu annullata dalla Regia Camera.\nDalla lettura di alcune pagine delle opere di padre Michelangelo Manicone \u00e8 emerso che, pur cambiando i tempi, gli usi, le risorse a disposizione, le conoscenze e le attivit\u00e0, l'uomo garganico (e non solo) viveva e produceva nell'ottica del profitto immediato, sottovalutando gli effetti che avrebbero potuto causare i suoi comportamenti errati nella vita della futura comunit\u00e0."}
{"id": "626848", "revid": "767487", "url": "https://it.wikipedia.org/wiki?curid=626848", "title": "Cobra Verde", "text": "Cobra verde \u00e8 un film del 1987, scritto e diretto da Werner Herzog, ispirato al romanzo \"Il vicer\u00e9 di Ouidah\" di Bruce Chatwin, incentrato sulla tratta degli schiavi.\nQuesto film decret\u00f2 la fine del fortunato sodalizio cinematografico tra Herzog e il suo \"attore-feticcio\" Klaus Kinski (insieme lavorarono in cinque film): Kinski esasper\u00f2 il regista con i suoi atteggiamenti dispotici, in particolare in questo film impose di sostituire il direttore della fotografia Thomas Mauch, da sempre collaboratore nei film di Herzog, con un altro. Herzog accett\u00f2, ma in seguito non volle pi\u00f9 lavorare con Kinski pur continuando a riconoscergli le sue straordinarie doti di attore.\nTrama.\nIl temuto bandito Francisco Manoel da Silva, soprannominato \"Cobra Verde\", accetta l'offerta del ricco possidente Don Oct\u00e1vio Coutinho di ricoprire il ruolo di sorvegliante degli schiavi nelle sue piantagioni di zucchero. Don Coutinho, non conoscendo la vera identit\u00e0 del leggendario bandito, gli affida il comando delle piantagioni. Quando per\u00f2 da Silva, ingravida tutte e tre le sue giovani figlie mulatte, furioso decide di liberarsi del bandito, ma la situazione diventa ancor pi\u00f9 complicata quando a lui si interessano altri mercanti di schiavi interessati al coraggio dell'uomo.\nCome punizione, invece di farlo uccidere, Don Coutinho decide di inviare da Silva in una missione \"suicida\" in Africa, dove dovr\u00e0 cercare di riaprire il commercio degli schiavi proibito dal sovrano della zona. Il bandito anche se conscio del rischio di restare ucciso in Africa, accetta comunque. Viaggia in nave fino a Dahomey, Africa occidentale, dove riprende contatti con il folle Re Bossa Ahadee.\nIncredibilmente, da Silva riesce a convincere il Re a fornire nuovamente schiavi all'uomo bianco. Si insedia nel forte in rovina di Elmina, il castello de San Jorge, e prende come suo luogotenente Taparica, unico sopravvissuto della precedente spedizione. Inizia cos\u00ec il commercio degli schiavi attraverso l'Atlantico con destinazione Brasile. Presto, per\u00f2, il Re accusa da Silva di numerosi crimini \"immaginari\" (tra i quali anche l'aver avvelenato il levriero reale) e lo fa imprigionare condannandolo a morte. Nella notte da Silva e Taparica vengono salvati appena prima della decapitazione dal nipote del Re, che stabilisce un'alleanza di sangue con il bandito, progettando di rovesciare il sovrano in carica per diventare Re egli stesso. L'ambizioso bandito addestra un esercito di amazzoni del luogo insegnando loro a combattere, e grazie a loro riesce a detronizzare Re Bossa.\nContro ogni aspettativa, il commercio di schiavi prospera e prosegue sotto il benestare del nuovo Re, grazie alle capacit\u00e0 di da Silva, nominato persino vicer\u00e9. Tuttavia, da Silva esce presto dalla grazie del sovrano, scoprendo nel frattempo come la schiavit\u00f9 sia stata resa illegale in Portogallo e che gli inglesi hanno messo una taglia su di lui. Nonostante abbia potuto soddisfare la sua insaziabile sessualit\u00e0, fecondando schiave e diventando padre di ben 62 figli, da Silva \u00e8 felice di poter finalmente cambiare vita. L'esausto bandito cerca disperatamente di trascinare una grossa barca in mare per fuggire, ma nonostante l'impegno profuso, l'imbarcazione risulta troppo pesante per lui e rimane immobile sulla spiaggia. Egli collassa in mare sulla battigia mentre un giovane africano deforme lo osserva a debita distanza.\nProduzione.\nIl film venne girato in Ghana, Brasile e Colombia. Herzog mostr\u00f2 a Kinski delle fotografie delle location dove gli sarebbe piaciuto effettuare le riprese. Kinski era interessato ad alcuni luoghi in Colombia, ma Herzog non era d'accordo. Tuttavia, Klaus Kinski fece un viaggio insieme a degli amici recandosi in alcune localit\u00e0 remote che lo affascinavano: le colline della Sierra Nevada de Santa Marta e Capo della Vela, sulla penisola de La Guajira, in Colombia. Alla fine Herzog decise di girare a Villa de Leyva e Valle del Cauca, in Sud America.\nTensioni tra Herzog e Kinski.\nLa lavorazione di \"Cobra Verde\" fu notoriamente difficile e travagliata, soprattutto per le continue bizze sul set del protagonista Klaus Kinski e il suo rapporto conflittuale con il regista, che arriv\u00f2 ad aggredire anche fisicamente. Le opinioni di Herzog nei confronti di Kinski furono ampiamente esposte nel documentario del 1999 \"Kinski, il mio nemico pi\u00f9 caro\", dove il regista parla del loro unico rapporto di amicizia, dei loro contrasti, e del rapporto amore-odio che li legava. La lavorazione di \"Cobra Verde\" e i rapporti interpersonali tra Herzog e Kinski sono stati inoltre il soggetto del documentario svizzero del 1987 \"Location Africa\" (incluso come contenuto extra nella versione in DVD del film distribuita dalla 01 Distribution).\nDistribuzione.\nIn Italia \u00e8 stato distribuito in DVD dalla Ripley's Home Video (con il documentario \"Herzog in Afrika\")."}
{"id": "626851", "revid": "260676", "url": "https://it.wikipedia.org/wiki?curid=626851", "title": "Tenore (torrente)", "text": "Il Ten\u00f2re (chiamato anche \"Terrovere\", \"Tanur\" in lombardo occidentale) \u00e8 un torrente che scorre in provincia di Varese. Ha una lunghezza complessiva di 19\u00a0km e, con il torrente Rile di e il \"Rile - Tenore\" di 6\u00a0km, forma un bacino imbrifero avente un'espansione massima di circa 18\u00a0km\u00b2. Lungo il suo corso il Tenore interessa il Parco Sovracomunale Rile Tenore Olona (RTO) e il Parco Sovracomunale del medio Olona ed \u00e8 tutelato dal \"Consorzio Arno Rile Tenore\".\nIdrografia.\nNasce in prossimit\u00e0 di \"Cascina Caronnaccio\", nel Comune di Morazzone e prosegue segnando il confine tra Gornate Olona e Caronno Varesino. In questo primo tratto il torrente riceve le acque di scolo degli stagni \"Gerbo\" e \"Pollo\" e i suoi primi affluenti: i torrenti \"Verzella\", \"Rio Stribiana\", \"Rio della Costa\", \"Riale Madonnetta\" (emissario del \"Laghetto Madonnetta\") e \"Riale Respiro\".\nDopodich\u00e9 il Tenore giunge a Carnago dove riceve l'apporto del torrente \"Ronch\u00e8 (o Ronchet)\" per poi venire assorbito da inghiottitoi che ne infossano le acque sottoterra, dando la possibilit\u00e0 di percorrerne a piedi il letto. Le acque del torrente tornano in superficie a valle di Peveranza, frazione di Cairate. Questo tratto di torrente \u00e8 chiamato \"Secca del Tenore\" ed interessa i comuni di Carnago, Castelseprio e Cairate, dove riceve le acque del \"Riale di Peveranza\". \nSuperata Peveranza, il Tenore lambisce altre due frazioni: Bolladello nel territorio di Cairate e Bergoro in quello di Fagnano Olona.\nIl torrente giunge quindi a Cassano Magnago e, dopo aver sottopassato l'autostrada A8 Milano-Varese, a Busto Arsizio, dove sfocia nelle vasche di laminazione e spagliamento controllato delle acque in cui confluisce anche il torrente Rile. Le vasche sono state realizzate all'inizio degli anni \u201880 per ovviare ai frequenti allagamenti della superstrada che collega l'autostrada A8 all'aeroporto di Malpensa e dei quartieri a nord del centro di Busto Arsizio (Sant'Anna e Beata Giuliana). Successivamente \u00e8 stata realizzata anche una condotta sotterranea di circa 6 km per lo svuotamento delle vasche nel fiume Olona nei momenti di grande piena. Questa condotta ha il nome di Rile-Tenore ed interessa i comuni di Busto Arsizio \"(quartieri Beata Giuliana, Sant'Anna e Santi Apostoli)\" e di Olgiate Olona, dove sfocia nell'Olona a valle del \"Molino del Sasso\". La portata massima che questa condotta pu\u00f2 convogliare nell'Olona \u00e8 pari a 10 m\u00b3/s.\nCorso precedente ai lavori.\nFino al XVII secolo, il Rile confluiva nel Tenore in prossimit\u00e0 dell'attuale imbocco della superstrada della Malpensa. Il Tenore proseguiva poi verso sud, attraversando il borgo di Busto Arsizio. L'antico percorso del Tenore a Busto seguiva probabilmente le attuali vie \"Sacro Monte\", \"dei Sassi\", \"Marmolada\", \"Galvani\", \"Bellini\", \"Montebello\", \"Bramante\" e \"Bambaia\", proseguendo poi serpeggiando tra i boschi che a quel tempo erano ancora molto estesi.\nIntorno ai secoli X e XI, il borgo di Busto Arsizio venne fortificato. Attorno alle mura si cre\u00f2 cos\u00ec un fossato difensivo. Il Tenore venne cos\u00ec deviato nel fossato occidentale che costeggiava le mura seguendo le attuali via Volta, Piazza San Michele e Piazza Manzoni. All'altezza di quest'ultima, dove si trovava una delle quattro porte del borgo, \"Porta Piscina\", venne derivato un piccolo canale, che costeggiava la Contrada di Piscina (attuale via Matteotti), per raggiungere infine Piazza Santa Maria, dove alimentava una vasca per l'approvvigionamento idrico della popolazione, chiamata appunto \"Piscina\". Questa aveva pure un emissario, che raccoglieva gli scoli della \"Beccaria\", l'antico mercato-macello pubblico. Questo percorreva l'attuale Via Bambaia, uscendo dalle mura del borgo. Il piccolo corso d'acqua, infine, si dispereva in alcuni campi a sud-est del borgo che venivano cos\u00ec irrigati. &lt;br&gt;\nQuesto piccolo sistema idrico garantiva allo stesso tempo la difesa e l'approvvigionamento idrico del borgo e funzion\u00f2 fino a quando il Tenore ebbe una portata costante.\nNel XVII secolo, infatti, la portata idrica del torrente diminu\u00ec notevolemente, tanto che a Busto il torrente era ricco d'acque soltanto in periodi di piogge copiose. Questo cambiamento fu la conseguenza di un mutamento climatico. In quegli anni, inizi\u00f2 infatti la \"Piccola era glaciale\", che vide un abbassamento della temperatura, con il conseguente aumento dei ghiacci sui monti e la diminuzione delle acque in pianura. La debole portata del Tenore veniva cos\u00ec, per gran parte dell'anno, inghiottita dai permeabili terreni della brughiera a nord di Busto Arsizio. A Busto Arsizio l'alveo asciutto del torrente divenne la \"Via dei Sassi\", mentre la \"Piscina\" al centro di Piazza Santa Maria si trasform\u00f2 velocemente in un maleodorante stagno, che raccoglieva le saltuarie acque piovane provenienti dal Tenore, e le fognature del borgo. Questa situazione favor\u00ec probabilmente il diffondersi dell'epidemia di peste che colp\u00ec il borgo intorno al 1630. Nel 1631 si decise cos\u00ec di risolvere la situazione. La \"Piscina\" venne interrata, mentre l'alveo del Tenore venne in parte interrato ed in parte conservato sotto il livello stradale. Nel XX secolo precipitazioni intense, e la massiccia urbanizzazione di aree in cui un tempo le acque spagliavano (come ad esempio il quartiere di Sant'Anna), hanno causato diversi allagamenti e disagi alla popolazione. Cos\u00ec negli anni Ottanta si \u00e8 provveduto a creare le \"vasche per lo spagliamento controllato del Rile e del Tenore\" ed un nuovo scolmatore, il Rile-Tenore, che scorrendo sotto il livello stradale nei quartieri bustesi di \"Sant'Anna\", \"Santi Apostoli\" e del comune di Olgiate Olona, permette lo svuotamento delle vasche nell'Olona, nei pressi del \"Molino del Sasso\".\nParco Rile Tenore Olona.\nNel 2006 \u00e8 stato costituito il Parco Rile Tenore Olona. \u00c8 limitato a nord dai Comuni di Gazzada Schianno e Lozza; ad Ovest dai Comuni di Morazzone e Caronno Varesino; ad est dai Comuni di Castiglione Olona, Gornate Olona e Lonate Ceppino; a sud dai Comuni di Castelseprio e Carnago. \nAl suo interno si generano numerosi corsi d'acqua, tra cui il Rile e il Tenore. La particolare geologia del territorio permette la nascita di numerosi piccoli torrenti alimentati da acque risorgive e acque piovane. \u00c8 stato costituito per salvaguardare la flora e la fauna ancora presente lungo il corso del fiume."}
{"id": "626852", "revid": "122101564", "url": "https://it.wikipedia.org/wiki?curid=626852", "title": "Copiapoa", "text": "Copiapoa \u00e8 un genere di piante succulente appartenente alla famiglia Cactaceae, originario del deserto di Atacama, in Cile. Il nome deriva dalla citt\u00e0 di Copiap\u00f3, nella regione cilena di Atacama.\nDescrizione.\nSono piante solitamente di aspetto globulare, che si presentano con un unico fusto o una crescita a cespuglio. Le dimensioni delle diverse specie variano dai 2 centimetri ai 3 metri, a seconda della specie considerata. Alla sommit\u00e0 del fusto, raggiunta la maturit\u00e0 e la fioritura, le piante sviluppano una lanosit\u00e0 caratteristica. I fiori sono piccoli, gialli, in alcune specie tendenti al rosato-rosso, emessi all'apice. L'ovario \u00e8 glabro, tranne in una specie, \"Copiapoa solaris\", in cui \u00e8 presente peluria. I semi sono minuti, neri, di dimensioni simili a quelli di altri generi della famiglia. \nLa spinagione, il portamento e il colore dell'epidermide sono estremamente variabili all'interno del genere.\nDistribuzione e habitat.\nIl genere \u00e8 strettamente cileno, non esistendo specie di \"Copiapoa\" al di fuori del cile. \nL'areale del genere si estende da Tocopilla (a nord) a Coquimbo (a sud), seguendo la linea costiera del deserto, con una distribuzione influenzata pesantemente dalla presenza delle nebbie costiere tipiche della zona. Le piante crescono dal livello del mare sino all'altezza massima di 1.000 metri.\nEcologia.\nLe piante del genere \"Copiapoa\" crescono in una zona di deserto estremo, considerando il loro habitat sotto il profilo della piovosit\u00e0. L'escursione termica invece si mantiene contenuta a causa della grande oceanicit\u00e0 della zona costiera cilena presa in considerazione. Una influenza rilevante sul bilancio idrico della pianta \u00e8 fornita dalla captazione dell'umidit\u00e0 delle nebbie costiere.\nTalvolta le specie pi\u00f9 piccole sono predate dai guanachi, ma anche le specie pi\u00f9 grandi e robuste possono sperimentare i morsi di questi animali durante la siccit\u00e0. I semi di molte specie sembrano essere appetiti dalle formiche.\nTassonomia.\nIl genere fu istituito da Britton &amp; Rose nel 1922 per racchiudere alcune specie cilene del precedente genere \"Echinocactus\". Nel 1961 Friedrich Ritter istitu\u00ec il genere \"Pilocopiapoa\", per la nuova specie \"Pilocopiapoa solaris\". Tale genere nel 1980 fu ricondotto dall'autore stesso al vecchio genere \"Copiapoa\".\nIl genere comprende le seguenti specie:"}
{"id": "626858", "revid": "125852777", "url": "https://it.wikipedia.org/wiki?curid=626858", "title": "Sovrani di Sicilia", "text": "Il seguente \u00e8 un elenco dei conti e dei re di Sicilia.\nLa Sicilia fu conquistata da Roberto Guiscardo (1025-1085) e dal fratello Ruggero della famiglia normanna Altavilla. Papa Niccol\u00f2 II, lo invest\u00ec ufficialmente del titolo di Duca di Apulia, Calabria e Sicilia nel 1059 quando l'isola era ancora in mano ai musulmani.\nRoberto il Guiscardo e suo fratello minore Ruggero (1031-1101) nel 1061 partirono dalle coste calabresi alla conquista di Messina. Nel 1071 fu conquistata Catania e infine Palermo (gennaio 1072). Roberto concesse l'isola al fratello come Contea di Sicilia, e Ruggero I divenne Gran Conte. La conquista normanna fu completata solo vent'anni dopo, con la caduta dell'ultima roccaforte araba.\nNel 1130 con il figlio Ruggero II la Contea fu unificata con i territori normanni nell'Italia meridionale e nacque il Regno di Sicilia. Il titolo di Re di Sicilia, con alterne vicende e diverse dinastie, sarebbe durato fino al dicembre 1816, in alcuni periodi storici in unione personale con quello di re di Napoli.\nI regni di Sicilia e di Napoli infine furono formalmente uniti nel Regno delle Due Sicilie (1816-1861).\nRe di Sicilia (1130 - 1282).\nHohenstaufen (1194-1266).\nCostanza d'Altavilla, figlia postuma di Ruggero II \"Rex Siciliae\", spos\u00f2 il figlio di Federico Barbarossa Enrico di Svevia, re di Germania ed imperatore del Sacro Romano Impero, che carp\u00ec la successione al Regno di Sicilia spodestando il legittimo Re Guglielmo III, figlio di Tancredi; rimasta vedova, Costanza regn\u00f2 in nome del figlio Federico II di Svevia, poi re di Sicilia, di Gerusalemme e Imperatore del Sacro Romano Impero.\nPlantageneti (1254-1263).\nEdmondo il Gobbo, figlio del re Enrico III d'Inghilterra, ottenne il titolo re di Sicilia tra il 1254 e il 1263 da papa Innocenzo IV, purch\u00e9 conquistasse il regno con uomini e mezzi propri. Il re, non riuscendo ad affrontare le spese della spedizione, nel 1258 fu minacciato di scomunica da papa Alessandro IV, successore di Innocenzo. Fu allora che i baroni inglesi, capeggiati da Simone di Montfort, offrirono il loro appoggio al re a condizione che egli firmasse le Disposizioni o statuti di Oxford. Ma le pretese sull'isola restarono velleitarie.\nAngioini (1266-1282).\nNel 1265 papa Clemente IV nomin\u00f2 re Carlo d'Angi\u00f2, fratello del re di Francia Luigi IX, che scese in Italia e conquist\u00f2 l'intero regno di Sicilia con la battaglia di Benevento, inaugurando cos\u00ec la dinastia angioina. Sotto gli angioini la capitale viene trasferita da Palermo a Napoli.\nRe di Sicilia ultra (Re di Trinacria).\nCarlo I d'Angi\u00f2 perse la Sicilia nel 1282, a causa della rivolta dei Vespri Siciliani, in seguito alla quale la corona dell'isola viene offerta a Pietro d'Aragona.\nIl Regno di Sicilia si ritrov\u00f2 diviso in due parti: l'isola siciliana, in mano agli aragonesi, e la parte continentale, tenuta dagli angioini, entrambi rivendicanti il titolo di \"Regno di Sicilia\". La situazione trover\u00e0 una sua ufficializzazione solo con la pace di Caltabellotta del 1302.\nDa questo momento, tuttavia, i re angioini di Napoli si diranno \"Re di Sicilia citra\" (Re di Napoli) con capitale Napoli e, del pari \"Re di Sicilia ultra\" (Re di Trinacria) con capitale Palermo, si diranno i sovrani aragonesi. Di fatto, nacque un nuovo regno, il Regno di Napoli, esteso su tutta la parte continentale del meridione d'Italia.\nPeriodo vicereale.\nAlla morte di Martino II si apr\u00ec un periodo di interregno di due anni, caratterizzato da torbidi. In questo periodo la reggenza dell'isola fu formalmente affidata fino al 1416 a Bianca di Navarra, vedova di Martino I, designata vicaria del re d'Aragona in Sicilia, cui successa la casa castigliana di Trast\u00e1mara.\nBorbone di Spagna (1700-1713).\nCarlo II mor\u00ec senza eredi e la corona pass\u00f2 alla dinastia dei Borbone. Nel suo testamento Carlo II scelse come successore il figlio secondogenito di Luigi di Francia, a sua volta figlio di Luigi XIV e di Maria Teresa d'Asburgo, sorella di Carlo II, inaugurando cos\u00ec il ramo dei Borbone di Spagna.\nSavoia (1713-1720).\nFilippo V di Spagna perdette il regno ad opera degli Asburgo d'Austria nella guerra di successione spagnola, di fatto nel 1707, formalmente nel 1713 con la pace di Utrecht. Le clausole di questo trattato prevedevano la cessione della Sicilia ai Savoia.\nAsburgo d'Austria (1720-1734).\nCon il Trattato dell'Aia del 1720 Vittorio Amedeo II di Savoia cedette la corona di Sicilia all'Austria ottenendo in cambio la corona di Sardegna.\nBorbone di Sicilia (1735-1816).\nIl Regno fu conquistato dalle armate spagnole tra il 1734 e il 1735, durante la guerra di successione polacca. Con il trattato di Vienna del 1738 ottenne l'indipendenza e fu assegnato a un ramo cadetto dei Borbone di Spagna: i Borbone di Napoli.\nNel 1816 il Regno di Napoli e il Regno di Sicilia furono unificati anche formalmente nel Regno delle Due Sicilie."}
{"id": "626861", "revid": "339392", "url": "https://it.wikipedia.org/wiki?curid=626861", "title": "Berkeley University", "text": ""}
{"id": "626871", "revid": "15756", "url": "https://it.wikipedia.org/wiki?curid=626871", "title": "Porto Nacional", "text": "Porto Nacional \u00e8 un comune del Brasile nello Stato del Tocantins, parte della mesoregione Oriental do Tocantins e della microregione di Porto Nacional.\nStoria.\nFondata all'inizio del XIX secolo, era storicamente e culturalmente legata al fiume Tocantins. Durante quel secolo e il XX, il suo principale accesso era tramite il fiume. Le barche trasportavano sul Tocantins le merci fra Porto Nacional, Bel\u00e9m e Par\u00e1. Ma con la costruzione della BR 153, durante gli anni settanta, il flusso della gente e delle merci si spost\u00f2 via terra. Dopo la costruzione della centrale idroelettrica \"Luiz Eduardo Magalh\u00e3es\", nella citt\u00e0 di Lajeado, la citt\u00e0 \u00e8 passata dalla coesistenza con il fiume alla coesistenza con il lago.\nLe interpretazioni sul rapporto della mito-storia della fondazione di Porto Nacional con l'azione della violenza, hanno ispirato la seguente affermazione di Leach: \"\"Tutte le societ\u00e0 degli esseri umani, grandi o piccole, elaborate o semplici, hanno relativi dati storici tradizionali. Sono veri o falsi, o parzialmente veri e parzialmente falsi, tutti questi dati storici funzionano come miti di origine, come documenti dell'esistenza dell'uomo; spiegano all'aspirante o al principiante poich\u00e9 \u00e8 cos\u00ec che \u201cnoi\u201e iniziamo ed \u00e8 come siamo \u201cnoi\u201e arriviamo a che cosa siamo oggi\" (Leach, 1982:58 - 59).\nSecondo la tradizione verbale attuale di Porto Nacional, l'origine della citt\u00e0 (inizialmente chiamata Porto Real) \u00e8 la seguente: il villaggio di Pontal fu attaccato dagli Xerente e la maggior parte della popolazione venne uccisa. I superstiti scapparono via ed attraversarono il fiume Tocantins, alcuni anche a nuoto, passando a stabilirsi dall'altra parte del fiume, vicino alla casa del canoeiro F\u00e9lix Camoa. Da quel momento si dettero all'attivit\u00e0 commerciale, navigando sul Tocantins, fino a Bel\u00e9m. Questa stessa versione la troviamo nel libro di Durval Godinho, \"Storia di Porto Nacional\". Commentando la nascita di Porto Real, questo storico afferma: \"A tali misure ufficiali \u00e8 comparso nei primi lustri del secolo passato, altri propiziatori che nelle circostanze dello sviluppo veloce di Porto Real si erano unite. Una di loro, nondimeno quella pi\u00f9 lamentabile, cos\u00ec dopo il macello doloroso di Pontal, di cui i superstiti, in un esodo doloroso, avevano trovato riparo definitivo essi stessi in Porto Real\"\" (Godinho, 1988:17).\nTuttavia, questa tradizione orale non corrisponderebbe totalmente con i fatti, come si pu\u00f2 constatare da un incrocio con le fonti documentarie. La fondazione di Pontal \u00e8 avvenuta nella prima met\u00e0 del XVIII secolo. Studi della storia coloniale del Goi\u00e1s, diffusi dall'accademica di Luis Palacin (1976: 36) e Marivone de Matos Chaim (1974: 25), confermano la data di fondazione di Pontal nel 1738.\nPontal, sorta a seguito della scoperta di miniere nella regione a nord della capitale San Paolo, \u00e8 stata fondata quattro anni dopo di Natividade (1734), due anni prima di Arraias (1740) (Chaim, 1974:25) ed otto anni prima di Carmo, la cui fondazione \u00e8 datata 1746 (Palacin, 1976:36).\nIn questa interpretazione, Pontal \u00e8 comparsa per opera dei cercatori d'oro unitisi seguendo il fiume Tocantins ed ha legato la sua stessa esistenza a questa particolare fase storica. Pontal \u00e8 esistita per almeno cento anni nel centro della zona montuosa con lo stesso nome (Godinho, 1988:10), regione conosciuta attualmente dagli abitanti locali come \"valle dell'oro\" a circa 40\u00a0km dell'attuale Porto Nacional. Porto Real, invece, \u00e8 stata fondata soltanto molti anni pi\u00f9 tardi, a seguito dello sviluppo della navigazione fluviale alla fine del secolo XVIII ed inizio del XIX, conseguente all'apertura dei fiumi Araguaia e Tocantins alla navigazione.\nIl villaggio di Pontal era composto da una via principale, di circa 300\u00a0m di estensione, ed un'altra secondaria, perpendicolare alla prima. Contava su circa 50 case, disposte ad uso lungo le due vie e due chiese: San Antonio e la chiesa di Santana. In questa ultima vi era l'immagine del Cristo crocifisso, che \u00e8 attualmente nella cattedrale di N.S. delle Tolleranze, a Porto Nacional.\nNel 1824, secondo Cunha Mattos, contava 49 case, abitate da una popolazione di 143 persone libere e di 38 schiavi. Di conseguenza, 180 persone. Queste le informazioni di Cunha Mattos sono basate su un'indagine statistica che ha portato a termine nel dicembre di quell'anno. Finora questa lista degli abitanti di Pontal era l'unica fonte sulla popolazione di quel villaggio.\nTuttavia, queste informazioni di Cunha Mattos sono state riviste, infatti da qualche tempo \u00e8 stata individuata una nuova lista degli abitanti di Pontal, per cui il numero di abitanti del villaggio arrivava circa a 780 persone.\nDai resti ritrovati, si \u00e8 dedotto che la maggior parte delle case era di mattoni cotti al sole, coperti da mattonelle del tetto e pezzi di ceramica, simili a quelle trovati nelle pi\u00f9 vecchie case di Porto Nacional. Si pu\u00f2 quindi ritenere che nei primi due decenni del secolo XIX, Pontal abbia avuto infrastrutture migliori di Porto Real. Mentre quella aveva la maggior parte delle case coperte da mattonelle del tetto, nel 1819 la maggior parte delle case di Porto Real era coperto di paglia (Pohl 1821 1976).\nInfatti, gli abitanti di Pontal realizzavano commerci trasportando l'oro nei dintorni del villaggio.\nNel 1810 un gruppo di cercatori sul ruscello Matan\u00e7a, un buon posto per trovare oro, venne attaccato dagli indiani, probabilmente Xerente, che li sterminarono. Con ogni probabilit\u00e0 \u00e8 quest'attacco, documentato, a rimanere nella memoria come fatto estremamente eclatante e a contribuire al racconto tramandato dalla tradizione secondo il quale Pontal fu abbandonata da famiglie che finirono poi per stabilirsi a Porto Real. Ma questo massacro non fu, come detto, con ogni probabilit\u00e0, il fattore determinante per l'abbandono del villaggio. Si noti, tra l'altro, che l'attacco avvenne al ruscello Matan\u00e7a e non al villaggio di Pontal, come si \u00e8 ritenuto per lungo tempo.\nResta il fatto che nella tradizione verbale Porto Real ha come atto fondante della sua storia l'arrivo di abitanti dal villaggio di Pontal, che cos\u00ec si estingueva, a seguito di un attacco cruento degli indiani Xerente (Cardoso de Oliveira, 1976:4 - 5; Barth, 1976)."}
{"id": "626875", "revid": "1718925", "url": "https://it.wikipedia.org/wiki?curid=626875", "title": "Brass Monkey", "text": "Brass Monkey \u00e8 un cocktail, composto da quantit\u00e0 eguali di vodka, rum e succo d'arancia. Pu\u00f2 essere considerato una variante dello screwdriver con aggiunta di rum.\nIl succo d'arancia \u00e8 generalmente richiesto come aromatizzante per ragioni di piacevolezza, sebbene una fresca spremuta sia piuttosto importante per ottenere un gradevole Brass Monkey. Il rum pi\u00f9 adatto da aggiungere al cocktail \u00e8 quello dalla colorazione scura, siccome dal marrone del rum, mescolato con l'arancione del succo, si ricava il caratteristico colore dell'ottone dal quale deriva il nome del drink (\"brass\" \u00e8 infatti l'equivalente inglese di \"ottone\").\nUn cocktail completamente diverso, spesso accostato alla canzone omonima dei Beastie Boys, consiste in tre parti di liquore di malto e in una di Sunny Delight. Il liquore usato \u00e8 solitamente Olde English 800, oppure St. Ides, e sempre in una bottiglia da quaranta once. \nNegli anni settanta, una compagnia di liquori produsse un drink dal nome Brass Monkey, dichiarandolo originario di un bar nel lontano est. Un'altra ricetta prevede del Galliano lasciato galleggiare in cima al drink, aggiunto facendolo scorrere dal manico di un cucchiaio."}
{"id": "626876", "revid": "287204", "url": "https://it.wikipedia.org/wiki?curid=626876", "title": "Louis Francescon", "text": "Biografia.\nNacque a Cavasso Nuovo, piccolo centro agricolo in provincia di Udine, in Friuli-Venezia Giulia, da Pietro Francescon (nato nel 1830) e da Maria Lovisa (nata nel 1832). Dal suo ministerio emersero diverse grandi denominazioni cristiane a carattere pentecostale, quali la Chiesa cristiana del Nord America, le Assemblee cristiane in Argentina, le Assemblee di Dio in Italia e la Congregazione cristiana nel Brasile.\nA 24 anni emigr\u00f2 negli Stati Uniti d'America e il 3 marzo 1890 giunse a Chicago dove si stabil\u00ec. Intraprese quivi l'attivit\u00e0 lavorativa di mosaicista. Nel 1891 ebbe modo di ascoltare la predicazione evangelica in lingua italiana di Michele Nardi, nella sala YMCA della locale stazione ferroviaria. Nel mese di marzo del 1892, costituitasi a Chicago la \"Prima Chiesa Presbiteriana italiana\" a cura dello stesso Nardi e di Filippo Grilli, pastore Valdese, vi ader\u00ec divenendone diacono e poi anziano\nNel 1907 Francescon ebbe contatti con la \"North Avenue Full Gospel Mission\", condotta dal pastore William Howard Durham e accett\u00f2 la dottrina pentecostale. Alla fine dell'anno si costitu\u00ec l\"Assemblea Cristiana\" nella quale confluirono alcuni gruppi indipendenti di credenti evangelici; Francescon fu eletto tra gli anziani della neonata prima Chiesa evangelica pentecostale italiana.\nNel 1908 Francescon, insieme a Giacomo Lombardi, visit\u00f2 St. Louis e Los Angeles rimanendo in questa citt\u00e0 fino al 1909 per fondarvi la prima chiesa pentecostale italiana. Dopo aver visitato Filadelfia nell'aprile del 1909 and\u00f2 anche in Argentina accompagnato da Giacomo Lombardi e Lucia Menna, incontrando a Buenos Aires i parenti di quest'ultima per \"evangelizzarli\". Nel marzo 1910 si trasferirono a San Paolo, in Brasile, poi raggiunse lo stato del Paran\u00e1 lasciandovi un consistente numero di convertiti all'esperienza pentecostale. Tali gruppi diedero origine, in seguito, alla Congrega\u00e7\u00e3o Crist\u00e3 no Brasil e furono visitati, fino al 1947, dieci volte da Francescon.\nNel 1911 ritorn\u00f2 in Italia visitando le prime quattro comunit\u00e0 pentecostali di Roma, La Spezia, Gissi e Milano. Un suo viaggio in Italia, nel 1912, venne interrotto a causa dell'affondamento del Titanic; si era infatti imbarcato sul transatlantico Carpathia assieme a Giacomo Lombardi e a Luigi Terragnoli; imbarcati i naufraghi avevano anche loro partecipato al soccorso degli stessi cedendo parte dei loro indumenti ed erano poi rientrati a New York.\nL'ultima sua visita in Italia avvenne nel 1929 ove, a Roma, presiedette il secondo convegno nazionale del movimento pentecostale in Italia nei giorni 24 e 25 dicembre; fu in tale occasione che venne deciso di denominare il movimento \"Congregazione cristiana pentecostale\". Decisiva fu proprio la posizione dottrinale rigidamente congregazionalista di Francescon. Fu questa la sua ultima visita: lasci\u00f2 l'Italia il 26 aprile 1930.\nLa sua rigida concezione dottrinale lo port\u00f2 a confliggere con le posizioni dottrinali di Giuseppe Petrelli e, nel 1925, la chiesa di Chicago speriment\u00f2 una scissione: l'\"Assemblea cristiana\" ebbe come anziano presidente Pietro Menconi (su posizioni petrelliane) mentre Francescon presiedette la neo costituita \"Congregazione cristiana\". \nDato che la controversia dottrinale assumeva dimensioni sempre maggiori, assieme a Massimiliano Tosetto, organizz\u00f2 a Niagara Falls il 30 aprile e il 1\u00ba maggio del 1927 l'\"Assemblea generale\" degli anziani delle chiese italo-americane nella quale vennero elaborati 12 articoli di fede e adottato il nome ufficiale \"Unorganized italian Christian Churches of USA; in questa occasione fu anche stabilito di pubblicare l'innario ufficiale dei canti in lingua italiana (che comprendeva 328 inni).\nTra 1947 e 1948 visit\u00f2 nuovamente il Brasile assieme alla consorte.\nMor\u00ec come anziano senior della \"Congregazione cristiana\" di Chicago il 7 settembre del 1964 all'et\u00e0 di 98 anni e mezzo."}
{"id": "626885", "revid": "287204", "url": "https://it.wikipedia.org/wiki?curid=626885", "title": "Professor Enigm", "text": "Il Professor Enigm (\"Doctor Einmug\") \u00e8 un personaggio dei fumetti della Disney. Appare per la prima volta nel 1936 nella storia \"Topolino e il mistero dell'uomo nuvola\", disegnata da Floyd Gottfredson.\nGenesi e sviluppo del personaggio.\n che significa gonzo, ma anche intelligentone ed ancora, proprio come \"Stein\", boccale. Nella versione originale della sua prima storia (\"Topolino e il mistero dell'uomo nuvola)\" si esprime con un forte accento tedesco e ne utilizza esclamazioni tipiche; in questa storia \u00e8 uno stravagante scienziato che vive in un'isola sospesa nel cielo; ha scoperto come sfruttare l'energia atomica con grandi benefici, ma anche provocare morte e distruzione e per questo si rifiuta di venderla; di primo impatto burbero e diffidente, mostra di avere una grande umanit\u00e0, in quanto \u00e8 consapevole delle terribili conseguenze che le sue invenzioni potrebbero avere sul genere umano.\nDopo questa prima storia riappare tre anni dopo nell'avventura di Paperino, \"Donald with Mac in: Doctor Einmug's Slave\" (1940), prodotta in Inghilterra per il settimanale \"Mickey Mouse Weekly\"; qui incontra ancora Gambadilegno. Nel 1959 il personaggio riappare nella storia italiana \"Topolino e la dimensione Delta\" di Romano Scarpa, dove il professore, dopo che Gambadilegno tenta invano di rubargli la formula per l'allineamento degli atomi, decide di lasciare la Terra ritenendo il mondo non ancora pronto per le sue scoperte. Rifugiandosi nella cosiddetta dimensione Delta, ingrandisce due atomi antropomorfi (Atomino Bep Bep e Atomino Bip Bip) fino a fargli assumere dimensioni umane. I due atomi si riveleranno dotati di strabilianti capacit\u00e0, come quella di emettere dalla bocca un fascio di mesoni in grado di modificare la struttura della materia (per esempio trasformando il metallo delle pistole in cioccolato, o la neve in zucchero filato), ma anche altre abilit\u00e0 che purtroppo non verranno messe al servizio del professore loro creatore. Infatti Atomino Bep Bep fugge alleandosi con Gambadilegno. Per fortuna Topolino e Atomino Bip Bip intervengono e riescono a fermare i criminali. In questa storia, a differenza della prima, Enigm ha la pelle rosata anzich\u00e9 marrone. Romano Scarpa utilizzer\u00e0 il personaggio in almeno altre due storie, ma il Professor Enigm apparir\u00e0 pi\u00f9 spesso su Topolino degli anni sessanta e settanta, insieme ad Atomino Bip Bip, per poi diradare la propria presenza. Ritorna insieme ad Atomino nella storia \"Topolino e gli ombronauti\" del 2012."}
{"id": "626886", "revid": "406204", "url": "https://it.wikipedia.org/wiki?curid=626886", "title": "Adelaide di Urslingen", "text": "Biografia.\nSulla sua identit\u00e0 non ci sono molte certezze. Alcuni la identificano con \"Alayta von Vohburg\", nobildonna della famiglia Hohenburg, ma pi\u00f9 probabilmente era la figlia di Corrado di Urslingen, conte di Assisi e duca di Spoleto. Il cognome \"Marano\" \u00e8 dovuto alle parentele italiane della famiglia Urslingen. Altre volte \u00e8 citata come \"Adelheid Enzio\".\nLa sua relazione con l'imperatore si svilupp\u00f2 alla fine degli anni dieci del Duecento. Si conobbero presso il castello di Haguenau, nell'odierna Alsazia quando Federico torn\u00f2 in Germania, poco dopo il suo matrimonio con Costanza d'Aragona. "}
{"id": "626887", "revid": "4957174", "url": "https://it.wikipedia.org/wiki?curid=626887", "title": "Adelaide di Urslinghen", "text": ""}
{"id": "626888", "revid": "35813", "url": "https://it.wikipedia.org/wiki?curid=626888", "title": "Nicholas Patrick Stephen (Nicol\u00e1s Patricio Esteban) Wiseman", "text": ""}
{"id": "626891", "revid": "1013865", "url": "https://it.wikipedia.org/wiki?curid=626891", "title": "Trujillo (stato)", "text": "Trujillo \u00e8 il meno esteso e popolato fra i tre stati andini venezuelani (km\u00b2 7.400 -750.\u00a0000 abitanti circa). \u00c8 occupato in massima parte dalla Cordigliera di M\u00e9rida, facente parte della catena delle Ande, anche se presenta ad occidente una zona pianeggiante abbastanza estesa prospiciente il lago di Maracaibo. La cima pi\u00f9 alta dello Stato \u00e8 la \"Teta de Niquitao\", posta a 4.006 msm. Il clima, strettamente connesso all'altezza, sfiora una media annua di 30\u00a0\u00b0C nella zona si \"Santa Apolonia\", per scendere al di sotto dei 10\u00a0\u00b0C nelle zone di alta montagna, poste al di sopra dei 3.000 metri. Le zone pi\u00f9 densamente popolate, situate generalmente fra i 500 e i 1.800\u00a0m s.l.m. presentano temperature medie annue comprese fra i 15\u00a0\u00b0C e i 25\u00a0\u00b0C.\nGli Spagnoli iniziarono ad occupare stabilmente la regione attorno alla met\u00e0 del Cinquecento, mescolandosi gradualmente con le popolazioni autoctone. Nel 1557 venne fondata la citt\u00e0 di Trujillo, base per la creazione di nuovi nuclei urbani e stanziamenti rurali in zona. Nel 1863 il territorio si costitu\u00ec in unit\u00e0 statuale autonoma nel quadro della federazione venezuelana, ma nel 1881, a seguito di una diversa riorganizzazione territoriale del Venezuela, venne integrato in uno Stato andino (\"Estado del los Andes\") da cui si separ\u00f2 nel 1899, tornando ad assumere la propria autonomia che ha mantenuto fino ai giorni nostri.\nCapitale dello Stato \u00e8 Trujillo, con 38.000 residenti nel nucleo urbano che salgono a 50.000 circa considerando l'intero municipio (censimento del 2001), che si trova a 794\u00a0m sul versante andino nord-occidentale. Trujillo non \u00e8 tuttavia la citt\u00e0 pi\u00f9 popolosa dello Stato, essendo superata, per numero di abitanti, sia da Valera (128.000 abitanti nel territorio municipale, secondo il censimento del 2001) che da Bocon\u00f3 (con oltre 50.000 residenti nel perimetro urbano e 79.000 nell'intero municipio, sempre secondo i dati del 2001).\nL'agricoltura (caff\u00e8, banane, patate, canna da zucchero, ecc.) e l'allevamento (bovini, suini ma anche ovini) continuano a costituire, come in passato, importanti fonti di sostentamento ed introiti per la popolazione dello Stato. A Bocon\u00f3 e in altri centri si \u00e8 andato sviluppando, a partire dagli anni novanta del Novecento, l'allevamento di trote).\nGrande sviluppo ha avuto negli ultimi decenni l'industria turistica e le attivit\u00e0 terziarie ad essa connesse. Il fascino incontaminato di molte zone, la bellezza delle Ande venezuelane e il carattere socievole ed ospitale degli abitanti giustificano da soli la presenza di consistenti flussi turistici dal resto del Venezuela e dall'estero.\nNel capoluogo Trujillo si trova la statua della Madonna della Pace che, con i suoi 46,72 metri di altezza, \u00e8 la pi\u00f9 alta statua abitabile del continente americano."}
{"id": "626893", "revid": "834", "url": "https://it.wikipedia.org/wiki?curid=626893", "title": "1 5 love", "text": ""}
{"id": "626894", "revid": "1305772", "url": "https://it.wikipedia.org/wiki?curid=626894", "title": "Shovel Headed Kill Machine", "text": "Shovel Headed Kill Machine \u00e8 un album della band statunitense Exodus pubblicato nel 2005.\nLa band in questi ultimi anni ha subito molti cambiamenti di formazione e soprattutto ha avuto (come in passato) enormi problemi legati alla droga e addirittura la carriera stessa del gruppo sembrava chiusa. Dal disco traspare il classico thrash metal caratteristico della band. Dietro la batteria c'\u00e8 Paul Bostaph, prima volta con gli Exodus, che batte ritmi velocissimi e fa un largo uso della doppia cassa. Buona tecnica e buon album per un gruppo molto trascurato nel panorama thrash metal. Nel disco \u00e8 inoltre presente una bonus track."}
{"id": "626907", "revid": "1632387", "url": "https://it.wikipedia.org/wiki?curid=626907", "title": "Tempo of the Damned", "text": "Tempo of the Damned \u00e8 il sesto album in studio del gruppo musicale statunitense Exodus, pubblicato il 9 marzo 2004.\nSegna il ritorno discografico del gruppo thrash metal, a distanza di 12 anni dal precedente lavoro in studio \"Force of Habit\".\nDescrizione.\nIn quest'album vi \u00e8 la novit\u00e0 dell'arrivo di Jack Gibson al basso, mentre per il resto la line-up della band \u00e8 quella \"classica\" dei primi tre album ad eccezione di Steve Souza, subentrato a Paul Baloff nel 1986.\nTracce.\nTesti e musiche di Gary Holt, eccetto dove indicato."}
{"id": "626909", "revid": "1632387", "url": "https://it.wikipedia.org/wiki?curid=626909", "title": "Regola", "text": ""}
{"id": "626918", "revid": "1442080", "url": "https://it.wikipedia.org/wiki?curid=626918", "title": "Nicola Giunta", "text": "Fu un personaggio eclettico e molto attivo nella vita pubblica di Reggio Calabria durante il Novecento.\nBiografia.\nInterrotti gli studi liceali, \"Giunta\" si trasfer\u00ec a Napoli per seguire la sua vocazione artistica di attore lirico: studi\u00f2 infatti presso il Conservatorio di Napoli e successivamente fu cantante baritono in diversi palcoscenici italiani ed anche a Londra. Cap\u00ec ben presto che la sua vera vocazione era quello dello scrittore. La sua esperienza teatrale fu tuttavia fondamentale per la sua formazione culturale:\n\"La formazione di Giunta avvenne sotto l'influenza dei vati Carducci e D'Annunzio e nell'ambiente teatrale e artistico di Napoli: dai primi deriv\u00f2 l'ambizione alla poesia civile, gli acquisti retorici del classicismo; dall'ambiente napoletano l'estrosit\u00e0 e la melica dei suoi versi.\" (Antonio Piromalli, 1976).\nTornato a Reggio, abbandonata l'attivit\u00e0 di cantante, si dedic\u00f2 a quella di scrittore, ed in particolar modo alla poesia dialettale. Nell'arco della sua vita Giunta scrisse poesie rimaste immortali nel cuore dei reggini, ritratti spesso in maniera impietosa. Infatti Giunta visse completamente la sua citt\u00e0, conosceva i reggini in tutte le sfaccettature, amava i loro pregi ed i loro difetti, le loro manie e le loro grandezze. \nLa vita di Giunta fu travagliata e per certi versi molto amara, dunque la sua poesia \u00e8 \"impietosa\" con i propri concittadini anche per questa ragione. Ne \u00e8 di esempio un aneddoto che lo riguarda, accaduto durante il periodo del regime fascista. Si racconta che un gruppo di squadristi (guidati da un fanatico fascista di nome Pitea) lo arrest\u00f2, portandolo nei pressi di Piazza Garibaldi a Reggio Calabria, e lo obblig\u00f2 a bere l'olio di ricino. Fu allora che grid\u00f2 una delle sue frasi rimaste pi\u00f9 celebri: \"Purgo il corpo ma non lo spirito\". Sotto queste pressioni incalzanti delle autorit\u00e0 fasciste, si iscrisse al partito fascista, per poi lasciarlo dopo soli tre giorni. Dopo la caduta del fascismo, ader\u00ec alle idee e ai valori della sinistra.\nGiunta divenne direttore della \"Biblioteca civica di Reggio Calabria\" (oggi Biblioteca Pietro De Nava) dove, durante la sua attivit\u00e0 ebbe modo di conoscere diversi intellettuali italiani, tra cui Benedetto Croce, Guido Mazzoni, Raffaele Corso e Giuseppe Casalinuovo.\nL'opera.\nNicola Giunta fu precursore nel biasimare il cattivo gusto dei reggini, nel condannarne le cattive abitudini e nello stigmatizzarne la natura antropologica: egli dipinse la \"forma mentis\" del reggino meglio di chiunque altro abbia precedentemente provato a farlo:\nGrazie all'ironia e all'uso del vernacolo, il poeta riusc\u00ec meglio di molti altri a \"vedere\" nei meandri della psicologia dei suoi concittadini, esplorando verit\u00e0 universali e fondamentali che fanno parte dell'intero genere umano, e non solo del cittadino di Reggio di cui Giunta fa satira per dare segno di un'attenzione a quella che \u00e8 una condizione del tutto umana.\nI reggini, che egli tanto odia ed ama, finiscono col divenire la sua vita e la sua opera: un ossimoro che contraddistingue la letteratura calabrese del XX secolo.\nNicola Giunta ha lasciato la sua ricca produzione di poesia dialettale ordinata e suddivisa in raccolte, di cui egli stesso cur\u00f2 il frontespizio. Non lasci\u00f2 comunque un allestimento completo e definitivo di tutte le raccolte. Dopo la sua morte, le carte furono salvate dalla distruzione e consegnate alla Biblioteca Civica di Reggio Calabria. Successivamente Giuseppe Ginestra (poeta dialettale reggino, amico di Giunta) le riordin\u00f2 in modo diligente e preciso: eccone la catalogazione."}
{"id": "626929", "revid": "125799310", "url": "https://it.wikipedia.org/wiki?curid=626929", "title": "Torneo Estivo", "text": "Il Torneo Estivo del 1986 \u00e8 stata una competizione ufficiale che venne organizzata dalla Lega Nazionale Professionisti, riservata alle squadre di Serie A eliminate prima delle semifinali della Coppa Italia 1985-86 (tutte le partecipanti al massimo campionato quindi, ad eccezione delle quattro semifinaliste , , Roma e Sampdoria).\nAl torneo non parteciparono i giocatori convocati per la Nazionale impegnata nella Coppa del Mondo in Messico. Le 12 partecipanti vennero divise in tre gironi di 4 squadre con incontri di sola andata e qualificazione al turno successivo per le prime due classificate di ciascun gruppo. Le 6 squadre promosse furono ulteriormente raggruppate in due gironi da 3, sempre con incontri di sola andata, per designare le due finaliste. Particolarit\u00e0 del torneo fu il fatto che i calciatori poterono scontare le giornate di squalifica ricevute in campionato.\n ed , vincenti rispettivamente del Girone 1 e del Girone 2, si contesero la finale sul campo neutro di Benevento il 19 giugno 1986. L'Avellino si aggiudic\u00f2 il torneo superando i rivali con il punteggio di 3-2.\nClassifica marcatori.\n "}
{"id": "626930", "revid": "1149807", "url": "https://it.wikipedia.org/wiki?curid=626930", "title": "Rash!!", "text": " \u00e8 un manga di Tsukasa H\u014dj\u014d, pubblicato in Giappone per la prima volta nel 1994, ed in Italia nel 2000, edito da Star Comics. Si tratta di una miniserie in due volumi.\nTrama.\nLa protagonista \u00e8 Yuki Asaka, una dottoressa bella e determinata, che porta lo scompiglio nelle vite di chi le sta attorno, in particolare in quella dell'agente Tatsumi, suo amico d'infanzia, e dei poliziotti del penitenziario in cui lavora, dopo aver sostituito la nonna andata in pensione. Yuki \u00e8 assolutamente un asso nel suo lavoro ed inoltre in grado di risolvere i numerosi problemi che le si pongono davanti, non senza crearne altri.\nVolumi.\nIl manga, scritto e disegnato da Tsukasa H\u014dj\u014d, \u00e8 stato serializzato dal 27 settembre 1994 al 31 gennaio 1995 sulla rivista \"Weekly Sh\u014dnen Jump\" edita da Sh\u016beisha. I vari capitoli sono stati raccolti in due volumi \"tank\u014dbon\" pubblicati dall'8 febbraio al 16 maggio 1995.\nIn Italia la serie \u00e8 stata pubblicata da Star Comics nella collana \"Point Break\" dal 29 marzo all'8 maggio 2000. Una nuova edizione curata da Panini Comics e distribuita attraverso l'etichetta Planet Manga, \u00e8 uscita dal 9 maggio al 6 giugno 2015.\nAccoglienza.\nIl manga non ottenne il successo sperato durante il periodo di pubblicazione in Giappone, questo a causa della vicinanza troppo stretta con \"City Hunter\", altra opera di Tsukasa H\u014dj\u014d, in quanto Yuki Asaka sembra essere la figlia naturale di Ryo e Kaori. L'autore ha dovuto concludere l'opera in due volumi ma la trama sarebbe dovuta essere molto pi\u00f9 lunga. \"Rash\" pu\u00f2 essere considerato come l'unico fallimento nella lunga carriera del mangaka.\nCarlo A. Montori di BadTaste.it afferm\u00f2 che \"Rash!!\" riusciva a catturare da subito il lettore grazie a un primo episodio dirompente caratterizzato da un rocambolesco inseguimento per le strade della citt\u00e0 in cui la protagonista mostrava immediatamente la sua simpatia, il suo fascino e le sue abilit\u00e0. Il primo dei due volumi della miniserie era divertente e abbastanza spensierato mentre il secondo cambiava rapidamente registro dove la trama diventava pi\u00f9 drammatica e seria. Montori sottoline\u00f2 di non aver compreso il cambiamento radicale avvenuto in cos\u00ec poco tempo dove il fumetto finiva per mostrare due identit\u00e0 cos\u00ec differenti, passando in modo brusco da una forte componente comica a missioni pericolose che spingevano anche a riflessioni morali sulla giustizia, su quale fosse il confine fino a cui era corretto spingersi per salvare qualcuno. L'autore era riuscito ad avviare una nuova serie che avrebbe potuto continuare e trovare una sua personalit\u00e0 assieme a degli sviluppi interessanti, ma in poco tempo era tornato a calcare un sentiero forse troppo simile a quello di \"City Hunter\", con avvenimenti e personaggi che somigliavano troppo a quelli della sua opera precedente. Probabilmente la situazione di partenza era troppo simile e la tentazione di ricascare su una strada gi\u00e0 battuta con successo fu troppo grande, col risultato per\u00f2 di creare qualcosa di poco soddisfacente anche per lo stesso autore."}
{"id": "626934", "revid": "729019", "url": "https://it.wikipedia.org/wiki?curid=626934", "title": "Strada statale 668 Lenese", "text": "La ex strada statale 668 Lenese, ora \"strada provinciale BS 668 Lenese (SP BS 668)\", \u00e8 stata una strada statale italiana che si sviluppava nella provincia di Brescia e che metteva in comunicazione la Bassa Bresciana con il lago di Garda.\nStoria.\nLa strada statale 668 venne istituita con il decreto del Ministro dei lavori pubblici n. 1788 del 3 ottobre 1991, mutuando il percorso dalla strada provinciale 1 Lonato-Orzinuovi (SP 1), coi seguenti capisaldi di itinerario: \"Innesto con la strada statale n. 11 a Lonato - tratto in comune con la strada statale n. 236 presso Montichiari - Leno - innesto con la strada statale n. 235 presso Orzinuovi\".\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Lombardia che ha provveduto al trasferimento dell'infrastruttura al demanio della Provincia di Brescia.\nPercorso.\nLa strada misurava 57 km e presentava un tracciato tipicamente pianeggiante con caratteristiche di strada extraurbana secondaria in quasi tutta la sua parte. Aveva origine a Lonato, dalla ex strada statale 11 Padana Superiore, e terminava a Orzinuovi innestandosi sulla ex strada statale 235 di Orzinuovi. La strada passava dapprima per Montichiari, dove intersecava la strada statale 236 Goitese, proseguendo per Ghedi, Leno, Manerbio, dove intersecava la strada statale 45 bis Gardesana Occidentale, per giungere infine a Orzinuovi."}
{"id": "626937", "revid": "4", "url": "https://it.wikipedia.org/wiki?curid=626937", "title": "Cordova (provincia spagnola)", "text": ""}
{"id": "626958", "revid": "1573940", "url": "https://it.wikipedia.org/wiki?curid=626958", "title": "Xylocopinae", "text": "Le Xilocopine (Xylocopinae ) sono una sottofamiglia di insetti imenotteri della famiglia Apidae.\nTassonomia.\nLa sottofamiglia comprende 15 generi in quattro trib\u00f9 :\nLa specie pi\u00f9 diffusa in Italia \u00e8 la \"Xylocopa violacea\" ().\nDescrizione.\nSono dei grossi imenotteri dal corpo nero. Volano pesantemente emettendo un forte e caratteristico ronzio."}
{"id": "626960", "revid": "1543377", "url": "https://it.wikipedia.org/wiki?curid=626960", "title": "Stringa chiusa", "text": "Nella teoria delle stringhe una stringa chiusa rappresenta una stringa senza estremit\u00e0 in quanto chiusa su s\u00e9 stessa.\nNella M-teoria una stringa chiusa non \u00e8 vincolata a nessuna brana.\nLa stringa chiusa corrisponde al gravitone delle teorie di gravit\u00e0 quantistica."}
{"id": "626961", "revid": "1543377", "url": "https://it.wikipedia.org/wiki?curid=626961", "title": "Stringa aperta", "text": "Nella teoria delle stringhe una stringa aperta rappresenta una stringa con due estremit\u00e0.\nNella M-teoria le condizioni al bordo possono vincolare una o tutte e due le estremit\u00e0 di una stringa aperta ad una D-brana.\nLe stringhe aperte corrispondono ai quark, leptoni, gluoni, fotoni e ai bosoni formula_1 e formula_2 del modello Standard."}
{"id": "626963", "revid": "49022", "url": "https://it.wikipedia.org/wiki?curid=626963", "title": "Regno di Dalriada", "text": ""}
{"id": "626974", "revid": "125021003", "url": "https://it.wikipedia.org/wiki?curid=626974", "title": "Xylocopa", "text": "Xylocopa , \u00e8 un genere di insetti imenotteri della famiglia Apidae, unico genere della trib\u00f9 Xylocopini. \nEtimologia.\nIl nome \"Xylocopa\" deriva per l'abitudine di scavare nel legno. Nel linguaggio comune le specie che appartengono a questo genere vengono chiamate volgarmente \"api del legno\", \"api legnaiole\" o in inglese \"api carpentiere\" (\"carpenter bees\").\nTassonomia.\nComprende circa 500 specie, di cui solo 3 sono presenti in Italia:\nAltre specie note:"}
{"id": "626984", "revid": "49022", "url": "https://it.wikipedia.org/wiki?curid=626984", "title": "Eowa di Mercia", "text": ""}
{"id": "626985", "revid": "1543377", "url": "https://it.wikipedia.org/wiki?curid=626985", "title": "Raggio catodico", "text": "I raggi catodici sono fasci di elettroni che si producono all'interno di un tubo catodico. Gli elettroni vengono rilasciati da un catodo, un elettrodo con carica di segno negativo, solitamente per effetto termoionico. Nel vuoto spinto del tubo catodico gli elettroni viaggiano ad alta velocit\u00e0 verso l'anodo, l'elettrodo positivo da cui sono attratti per effetto della forza di Coulomb, e possono oltrepassarlo percorrendo una certa distanza all'esterno del tubo catodico.\nStoria.\nDopo l'invenzione della pompa a vuoto nel 1650 ad opera di Otto von Guericke, divenne possibile effettuare esperimenti che combinassero la rarefazione dell'aria con l'elettricit\u00e0; nel 1705, per esempio, si not\u00f2 che le scintille di un generatore elettrostatico messo sottovuoto coprivano una distanza pi\u00f9 lunga rispetto a quella percorsa in normali condizioni atmosferiche. Nel 1838, Michael Faraday fece passare della corrente elettrica all'interno di un tubo con aria molto rarefatta e not\u00f2 un inaspettato \"arco\" di luce che partiva dal catodo (elettrodo negativo) e arrivava all'anodo (elettrodo positivo); la zona intorno al catodo era l'unica priva di luminescenza e per questo venne chiamata \"\"spazio buio del catodo\" (o anche \"spazio buio di Faraday\" o \"di Crookes\"\"). Da quel momento divenne chiaro che ogni volta che si fosse applicata una differenza di potenziale elettrico in condizioni di aria rarefatta si sarebbe venuta a creare quella particolare luminescenza.\nMentre molti di questi tubi erano costruiti in modo che un gas molto rarefatto brillasse al loro interno, alcuni studiosi notarono che anche un particolare tipo di vetro (utilizzato per il rivestimento dei tubi) poteva brillare, ma solo nell'estremit\u00e0 a cui veniva collegato il polo positivo del generatore di corrente. Studiando questi nuovi raggi luminosi, William Crookes invent\u00f2 il tubo che porta il suo nome.\nVerso la fine del Diciannovesimo secolo, i fisici studiarono approfonditamente questo fenomeno (e alcuni vinsero anche il premio Nobel per le loro ricerche in questo campo, come per esempio Philipp von Lenard). Joseph John Thomson comprese che questi \"raggi del catodo\" o \"catodici\" erano generati dalle particelle trasportatrici della corrente elettrica, gli elettroni, e che si manifestavano nella zona del catodo (l'elettrodo negativo) poich\u00e9 gli elettroni possiedono carica elettrica negativa.\nApplicazioni tecniche.\nIl percorso dei raggi catodici, normalmente rettilineo, pu\u00f2 essere deviato da un campo elettrico o da un campo magnetico, prodotti rispettivamente da elettrodi ad alta tensione o da magneti posti all'esterno del tubo sottovuoto.\nQuesta caratteristica ha portato all'invenzione, nel 1907, del tubo catodico (o CRT, acronimo dell'inglese \"Cathode Ray Tube\"), per opera di Carl Ferdinand Braun. I CRT trovano impiego comune nei televisori, in alcuni tipi di monitor e videocamere, negli oscilloscopi. In questi apparecchi l'anodo \u00e8 costituito da uno schermo ricoperto con determinati fosfori;\nraggiunto lo schermo, i raggi catodici cedono la loro energia cinetica ai fosfori che per eccitazione emettono fotoni nello spettro visibile.\nOltre all'utilizzo nei CRT, raggi di elettroni accelerati fino a velocit\u00e0 relativistiche (generati da acceleratori di particelle di vari tipi) vengono utilizzati in campo industriale per effettuare saldature ad alta precisione (\"Electron Beam Welding\" o \"EBW\") e per vulcanizzare rapidamente vari tipi di plastiche.\nI pi\u00f9 recenti sviluppi nel campo della tecnologia degli acceleratori di elettroni hanno portato alla costruzione di acceleratori KeV compatti e modulari, spesso utilizzati in campo medico, che emettono meno raggi X degli acceleratori MeV e che per questo vengono alloggiati in strutture molto meno ingombranti."}
{"id": "626986", "revid": "4957910", "url": "https://it.wikipedia.org/wiki?curid=626986", "title": "Cornelio Giansenio", "text": ""}
{"id": "626987", "revid": "640129", "url": "https://it.wikipedia.org/wiki?curid=626987", "title": "Thomas Mauch", "text": "Molto prolifica la sua collaborazione con il regista cinematografico bavarese Werner Herzog che lo volle in molti dei suoi maggiori film, da \"Aguirre, furore di Dio\" a \"Fitzcarraldo\" (durante il quale si fer\u00ec gravemente a una mano) fino ai suoi lavori meno conosciuti come il film \"Anche i nani hanno cominciato da piccoli\"."}
{"id": "626990", "revid": "107875125", "url": "https://it.wikipedia.org/wiki?curid=626990", "title": "Friedrich Ritter", "text": "Il genere di cactus \"Ritterocereus\" gli fu dedicato. \n\"Aztekium ritteri\" porta questo nome in suo onore."}
{"id": "627001", "revid": "1632387", "url": "https://it.wikipedia.org/wiki?curid=627001", "title": "Secret Service (gruppo musicale)", "text": "I Secret Service sono stati un gruppo musicale svedese fondato nel 1979.\nBiografia.\nIl primo embrione del gruppo si form\u00f2 nel 1976 quando Ola H\u00e5kansson, dirigente della casa discografica Sonet e gi\u00e0 cantante con un discreto successo alle spalle (fond\u00f2 negli anni sessanta un gruppo garage rock chiamato Ola &amp; The Janglers che entr\u00f2 nelle classifiche statunitensi nel 1969 grazie al singolo \"Let's dance\"), venne a contatto con i musicisti Tim Norell e Ulf Wahlberg.\nIl gruppo, chiamato \"Ola + 3\", fece il suo esordio nel 1979, presentando al Melodifestivalen il brano \"Det K\u00e4nns Som Jag Vandrar Fram\". Nonostante la mancata vittoria il gruppo decise di proseguire nell'attivit\u00e0 cambiando il nome in Secret Service e completando la formazione con l'aggiunta di un chitarrista (Tonny Lindberg, gi\u00e0 membro dei The Violents, gruppo beat noto in Svezia negli anni sessanta), un batterista (Leif Johansson, ex membro degli Ola &amp; The Janglers e collaboratore, assieme a Lindberg, di alcuni progetti solisti di H\u00e5kansson) e un bassista (Leif Pauls\u00e9n). Di l\u00ec in poi Norell, pur venendo accreditato negli album e partecipando attivamente al progetto componendo quasi tutte le musiche dei brani, lavorer\u00e0 all'ombra del gruppo non apparendo mai n\u00e9 nelle foto ufficiali, n\u00e9 nelle esibizioni del gruppo.\nL'esordio discografico del gruppo, intitolato \"Oh Susie\" (pubblicato nel 1979), caratterizzato da sonorit\u00e0 disco con influenze elettroniche, riscosse un pi\u00f9 che positivo riscontro di vendite sia in patria (dove ottenne il disco d'oro e risult\u00f2 al primo posto nella classifica), sia all'estero (soprattutto in Germania e in Sudamerica) grazie ai brani \"Ten'o Clock Postman\" e \"Oh Susie\" estratti come singoli. Il successo dell'esordio fu in seguito confermato dagli album \"Ye Si Ca\" (anticipato dal singolo \"L.A. Goodbye\", vincitore di un disco di platino in Germania) e \"Cutting Corners\", quest'ultimo vincitore del disco d'oro grazie anche al successo del singolo \"Flash in the Night\", che raggiunse la top 10 di nove Paesi europei.\nA partire dal 1983 Norell e H\u00e5kansson, autori dei brani, iniziarono l'attivit\u00e0 di produttori per altri artisti: ci\u00f2 comport\u00f2 l'inizio del declino per i Secret Service che nei due anni successivi pubblicarono due album (\"Jupiter Sign\" del 1984 e \"When the Night Closes In\" del 1985) che non riscossero lo stesso successo degli esordi. Il gruppo si sciolse definitivamente nel 1987, dopo la pubblicazione dell'album \"Aux Deux Magots\", registrato con una formazione che vedeva, assieme ad H\u00e5kansson, Norell e Wahlberg il bassista Mats Lindberg e il polistrumentista Anders Hansson (fondatore del gruppo Otitis, prodotto da Norell e H\u00e5kansson)."}
{"id": "627006", "revid": "37401", "url": "https://it.wikipedia.org/wiki?curid=627006", "title": "Nippur", "text": "Nippur (in sumerico \"Nibru\", in accadico \"Nibbur\") fu una delle pi\u00f9 antiche citt\u00e0 della Mesopotamia, la sede del culto del dio sumerico Enlil, signore dell'universo.\nLa citt\u00e0 sorgeva su entrambe le rive del canale di Shatt-en-Nil, uno dei pi\u00f9 antichi corsi dell'Eufrate, situato fra il suo attuale corso e il fiume Tigri, circa 160 chilometri a sud-est di Bagdad. Nippur \u00e8 rappresentata dal grande complesso di cumuli di rovine conosciuti dagli arabi sotto il nome di \"Nuffar\", scritto dai primi esploratori \"Niffer\". Il punto pi\u00f9 alto di queste rovine, una collina conica di circa 30 metri, a nord-est del canale, \u00e8 chiamata dagli arabi \"Bint el-Amiror\" (\"figlia del principe\").\nStoria.\nOriginariamente era un villaggio di capanne di canne di palude, simile a molti di quelli che possono oggi essere visti in questa regione. Nippur, come la maggior parte di questi villaggi, era soggetto ad inondazioni. Per qualche motivo gli abitanti si sono ostinati a costruire in questo luogo ed il villaggio si \u00e8 gradualmente alzato sopra la palude, in parte come conseguenza dell'accumulo di detriti, in parte grazie agli sforzi degli abitanti.\nMentre il villaggio si sviluppava e i suoi abitanti iniziavano a civilizzarsi, questi hanno iniziato ad utilizzare come materiale di costruzione, almeno per quanto riguarda il tempio, mattoni di fango al posto delle canne di palude. La prima et\u00e0 della civilizzazione, che possiamo indicare come et\u00e0 dell'argilla, \u00e8 caratterizzata da terraglie fatte a mano e da mattoni piani da un lato e concavi dall'altro. La forma esatta del tempio di questo periodo non pu\u00f2 essere individuata, ma sembra essere in qualche modo collegata con la cremazione dei defunti; resti di queste cremazioni sono stati ritrovati negli strati presargonici. Numerose prove indicano che in questo luogo siano succedute diverse popolazioni, con differenti gradi di civilizzazione. Uno strato \u00e8 contrassegnato da ceramiche ottimamente decorate, simili a quelle trovate in un corrispondente strato a Susa e molto pi\u00f9 simili alle prime ceramiche dell'Egeo rispetto a quelle ritrovate a Babilonia.\nPer quanto possiamo giudicare dalle iscrizioni, Nippur non godette n\u00e9 in questo periodo n\u00e9 in alcun periodo successivo di una forte egemonia politica, ma si distinse come citt\u00e0 sacra, importante per il possesso del famoso tempio dedicato ad Enlil. Questo tempio era chiamato \"Ekur\" (letteralmente \"casa della montagna\"). Le iscrizioni di Lugalzagesi e di Lugal-kigub-nidudu, rispettivamente re di Uruk e di Ur e di altri antichi governatori pre-semitici, ritrovate su vari reperti come vasi di pietra, mostrano la grande venerazione di cui era soggetto l'antico tempio e l'importanza che era attribuita al suo possesso, che conferiva un'impronta di legittimit\u00e0.\nAlla fine del III millennio a.C. la citt\u00e0 fu conquistata ed occupata dagli Accadi e i numerosi oggetti votivi di Alu-usharsid (Urumush o Rimush), di Sargon e di Naram-Sin testimoniano la venerazione verso questo santuario. Il quarto monarca di questa dinastia, Naram-Sin, ricostru\u00ec sia il tempio che le mura della citt\u00e0.\nA questa occupazione accadica segu\u00ec un'occupazione da parte dei re semitici della Terza Dinastia di Ur. Le costruzioni di Ur-Nammu (o Ur-Engur), il pi\u00f9 grande costruttore di templi babilonesi, si trovano, infatti, in strati immediatamente sovrapposti a quelli contenenti le costruzioni di Naram-Sin.\nUr-Nammu diede al tempio la sua caratteristica forma finale. Dopo aver parzialmente demolito le costruzioni dei suoi predecessori, eresse un terrazzo di mattoni non cotti, alto circa 12 metri, che ricopriva un'area di circa 32.000 m\u00b2, vicino al confine nord-occidentale del quale, nell'angolo occidentale, fece costruire una ziggurat. Sulla sommit\u00e0 di questa montagna artificiale era stato eretto, come ad Ur ed Eridu, un piccolo alloggiamento, lo speciale tempio o residenza del dio. L'accesso alla ziggurat dallo spiazzo sottostante avveniva attraverso un piano inclinato situato sul lato sud-orientale. A nord-est della ziggurat vi era la Camera di Bel e ai suoi piedi si levavano varie costruzioni: templi, la camera del tesoro ed edifici simili. L'intera struttura era approssimativamente orientata con gli angoli rivolti verso i punti cardinali.\nUr-Nammu, inoltre, ricostru\u00ec le mura della citt\u00e0 seguendo, in linea generale, la precedente cinta di mura di Naram-Sin. La ricostruzione delle caratteristiche generali del tempio di questo e dei periodi immediatamente successivi, \u00e8 stato notevolmente facilitata dalla scoperta di un frammento di tavoletta d'argilla con incisa una mappa di ricostruzione. Questa mappa rappresenta un quartiere della citt\u00e0 a est del canale di Shatt-en-Zero, che era racchiuso all'interno di proprie mura, una citt\u00e0 nella citt\u00e0, che formavano un quadrato irregolare con i lati lunghi approssimativamente 820 metri, separato dagli altri quartieri della citt\u00e0, da canali sui suoi quattro lati, con vasti moli lungo le pareti.\nIl tempio continu\u00f2 ad essere ampliato e ricostruito dai re delle dinastie di Ur e di Isin, come indicato dai mattoni e dagli oggetti votivi ritrovati. Questo comunque sembra essere stato gravemente danneggiato durante l'invasione degli Elamiti, come indicano i frammenti di vasi rotti e statue di quel periodo, ma allo stesso tempo Nippur ottenne il riconoscimento da parte dei conquistatori elamiti, tanto che Eriaku (il semitico Rim-Sin, il biblico Arioci), il re elamita di Larsa, si nomin\u00f2 \u201c\"pastore della terra di Nippur\"\u201d.\nCon l'istituzione dell'impero Babilonese, sotto Hammurabi, all'inizio del secondo millennio a.C., il centro di influenza politico e religioso verr\u00e0 trasferito a Babilonia. Il dio Marduk divenne il signore del pantheon, assorbendo molti attributi di Enlil ed Ekur (il tempio di Enlil a Nippur) venne in gran parte trascurato.\nTuttavia, sotto la successiva dinastia cassita, nella seconda met\u00e0 del secondo millennio a.C., Ekur fu riportato al vecchio splendore: il tempio fu ampliato e adornato dai re di questa dinastia e centinaia di iscrizioni di questi re sono state scoperte nei relativi archivi.\nDopo la met\u00e0 del XII secolo a.C. segu\u00ec un altro lungo periodo di decadenza, ma con la conquista di Babilonia da parte del re assiro Sargon II, alla fine dell'ottavo secolo a.C., e sotto Assurbanipal (a met\u00e0 del settimo secolo a.C.), Ekur raggiunse il suo momento di massimo splendore; la ziggurat, in quel periodo, venne restaurata, portandola da 39 a 59 metri di altezza.\nDopo questo periodo Ekur sembra decadere gradualmente, fino a quando, nel periodo seleucide, l'antico tempio venne trasformato in una fortezza. \nQuesto fortezza fu occupata e successivamente ricostruita alla fine del periodo dei Parti, nel 250 d.C. circa, ma dopo la successiva dinastia dei Sasanidi cadde in rovina e il santuario fu trasformato in un luogo di sepoltura; solo un piccolo villaggio di capanne di fango, vicino alla ziggurat, continu\u00f2 ad essere abitato.\nScavi.\nIl sito di Nippur fu oggetto di studio, da parte degli americani, per pi\u00f9 di un secolo. Era il 1888 quando l'Universit\u00e0 della Pennsylvania organizz\u00f2 la sua prima spedizione. A dirigere le operazioni fu allora il dott. Robert F. Harper. Lo straordinario ritrovamento di pi\u00f9 di 30.000 tavolette d'argilla in cuneiforme (pi\u00f9 dell'80% di tutte le opere letterarie sumeriche conosciute sono state trovate a Nippur) spinse la spedizione a lavorare fino al 1900. Oltre alle tavolette furono individuate: la ziqqurat e il tempio di Enlil. Fra le tavolette furono trovate le versioni pi\u00f9 antiche, fra quelle conosciute, della storia dell'inondazione, di Gilgamesh e dozzine di altre opere. Fu trovato un gruppo importantissimo di testi in lessico e parecchi documenti scritti in due lingue (Sumerico/Accadico) che permisero agli eruditi del tempo di fare enormi passi per la comprensione del sumerico.\nD'enorme importanza sono le iscrizioni ove compaiono le varie dinastie, in particolare quella cassita che regn\u00f2 dal 1600 al 1225 a.C.\nGran parte delle conoscenze su questa dinastia proviene da Nippr; di un'altra categoria sono i testi che riguardano gli archivi della famiglia dei Murashu: banchieri, mercanti, ecc., che hanno controllato il commercio e l'agricoltura sotto i persiani.\nGli scavi furono interrotti fino al 1948 quando l'Universit\u00e0 di Chicago in collaborazione con l'Universit\u00e0 della Pennsylvania organizz\u00f2 un'altra spedizione. Fu ritenuto che, anche se Nippur era letteralmente coperta delle dune di sabbia (questo avrebbe comportato una grande spesa in termini di denaro), le informazioni che si potevano ancora ottenere giustificassero gli enormi sforzi. Uno degli obiettivi era di dare un contesto storico alle tavolette recuperate durante la prima spedizione. Nel 1952 l'universit\u00e0 della Pennsylvania si ritira dal progetto.\nPer le prime tre stagioni (1948-52) gli scavi si sono concentrati nella zona della ziqqurat e nel colle adiacente (colle delle tavolette). I primi studiosi della Pennsylvania chiamarono questa collina \u201ccolle delle tavolette\u201d o \u201cquartiere degli scribi\u201d, perch\u00e9 si pensava che gran parte degli scrivani abitasse in questo luogo. Le pi\u00f9 importanti tavolette sono state ritrovate nell'omonimo monte, uno studio sulle annotazioni della spedizione precedente indica che un gran numero di esse \u00e8 stato ritrovato nell'estremit\u00e0 Sud del monticello ad Ovest. Gli scavi hanno dimostrato che le tavolette, compresi i testi scolastici, dovevano trovarsi ovunque, consideriamo che Nippur aveva pi\u00f9 di cento templi e numerosi edifici governativi.\nGli scavi sul colle delle tavolette, nelle trincee TA e TB, ci hanno permesso di avere una stratigrafia completa che va dal periodo accadico a quello achemenide (dal 2300 al 500 a.C.).\nDurante alcune esplorazioni vicino al colle delle tavolette e lo scavo di alcune trincee, R. C. Haines mise in luce il cosiddetto \u201ctempio del Nord\u201d (non sappiamo a chi fosse dedicato), e il tempio di Inanna, dea dell'amore e della guerra, una delle divinit\u00e0 pi\u00f9 importanti del pantheon sumerico. Per 10 anni (dal 1953 al 1962) la spedizione lavor\u00f2 sul tempio di Inanna mettendo in luce pi\u00f9 di 17 strati sovrapposti datati dal periodo Gemdet Nasr (3200 a.C.) al periodo partico. Il tempio fu costruito in mattoni crudi quindi invece di ristrutturarlo si preferiva ricostruirlo sulle proprie rovine. In questa lunga sequenza di templi, in particolare nei primi dieci (3000-2000 a.C.), furono trovate migliaia di manufatti (statue, rilievi, ciotole, sigilli a cilindro, ceramiche, etc.) utilizzati tuttora come elementi di confronto per gli altri luoghi della Mesopotamia.\nNel 1964 l'universit\u00e0 di Chicago firma un accordo col governo iracheno per continuare gli scavi a lungo termine. L'epicentro della ricerca \u00e8 la zona della ziggurat. Questa ricerca richiedeva lo scavo della fortificazione partica, scavata in parte dalla prima spedizione.\nDal 1964 al 1967 si continu\u00f2 lo scavo della fortificazione, ma quando si tent\u00f2 di rimuoverla per studiarne gli strati pi\u00f9 antichi il lavoro fu bloccato perch\u00e9 giudicato d'enorme valore turistico. Il programma di scavo \u00e8 interrotto fino al 1972.\nNel 1972 divent\u00f2 direttore McGuire Gibson. Egli istitu\u00ec un nuovo programma di scavo che era mirato a mettere in luce non solamente la parte religiosa, ma anche i settori governativi e privati della citt\u00e0 per una ricostruzione topografica del sito. Gibson studi\u00f2 i rapporti tra la citt\u00e0, le funzioni religiose e il relativo ambiente circostante. Egli fece riesaminare le mura della citt\u00e0; cerc\u00f2 di colmare le lacune nelle sequenze stratigrafiche dei vari periodi della Mesopotamia, in particolare per quello cassita e accadico, studiando anche i periodi pi\u00f9 recenti come quello islamico (raramente si eseguivano scavi sistematici per studiare questi periodi).\nLa nuova spedizione si impegn\u00f2 a mettere in relazione dati epigrafici ed archeologici, ma tent\u00f2 anche di capire i sistemi ecologici e sociali dell'antica Nippur. Per questo, furono importate tecniche e punti di vista teorici della \u201c\"new archeology\"\u201d utilizzate per le zone preistoriche.\nPer realizzare questo progetto, lo studio fu concentrato nella zona Ovest di Nippur, che non veniva studiata dal lontano 1899. In quest'area si innalzava un imponente edificio a pilastri, di et\u00e0 seleucida (312-141 a.C.), accanto al quale fu rinvenuta la collezione di tavolette della famiglia del mercante Mura\u0161u, databile intorno al V secolo a.C.\nI settori occidentali del \"tell\" furono sistematicamente scavati, essi si riconducono in tre aree principali, denominate: WA, WB, WC.\nLa loro prima operazione fu intrapresa nel settore WA (=Ovest, zona A) ovvero nella parte inferiore di un pozzo. Furono trovati i resti di un piccolo tempio databile all'et\u00e0 achemenide, che testimoniano contatti con l'Egitto, per la presenza di una placca alabastrina cui furono incise iscrizioni geroglifiche e un horus che regge ofidi e scorpioni.\nLungo il lato ovest del tempio, furono trovati i resti di un edificio sacro, utilizzato dal periodo d'Isin-Larsa (prima met\u00e0 del II millennio a.C.) fino a quello neo-babilonese (prima met\u00e0 del I millennio a.C.).\nLa natura sacra dell'edificio \u00e8 dimostrata dal materiale epigrafico trovato: la divinit\u00e0 a cui \u00e8 dedicata resta ignota.\nNel settore WB furono scoperti i resti di un edificio cassita, forse adibito a magazzino e a centro di registrazione amministrativa dei beni, per il tipo di testi rinvenuti, datati ai regni al XIII secolo a.C.\nLa planimetria dell'edificio sembra riprodurre (in forma ridotta) il palazzo reale della capitale cassita D\u016br Kurigalz\u016b (vicino a Bagdad), con un cortile centrale ove si sviluppano una serie di vani paralleli spesso non comunicanti.\nFu in questa zona che l'universit\u00e0 della Pennsylvania scopr\u00ec una serie di tavolette che dimostrano che l\u00ec si trova il centro amministrativo della citt\u00e0 (dal periodo accadico, 2500 a.C., al VII secolo a.C.).\nSotto la struttura cassita, fu trovata una casa babilonese del 1750 a.C. posseduta da una famiglia di panettieri, che utilizz\u00f2 la parte anteriore dell'abitazione come ufficio e negozio, mentre lo spazio esterno per la cottura del pane e della carne. Sul pavimento dell'abitazione furono trovati: vasi di vario genere, un forno per il pane, vari attrezzi affilati, ma anche testi in cuneiforme.\nStudiando bene l'edificio, gli archeologi, si sono resi conto che fu abbandonato all'improvviso e stando alle tavolette, questo \u00e8 avvenuto nel 1750 a.C. (l'interruzione dei testi \u00e8 datata appunto al 1750 a.C.).\nQuesta improvvisa interruzione dei testi(datate nello stesso periodo), fu registrata anche in altre citt\u00e0 della babilonia quali: Ur, Larsa e Isin; fu scoperto anche che solo quelle citt\u00e0 che si trovano sul ramo occidentale del fiume Eufrate, hanno continuato a produrre testi anche in quel periodo (come Babilonia, Kish, Sippar, Borsippa, Dilbat).\n\u00c8 dunque possibile che una catastrofe naturale, dovuta ad un cambiamento del percorso dell'Eufrate, sia la causa di tale interruzione. Un ulteriore prova dell'abbandono di Nippur fu data dalla dottoressa Elizabeth Stone con gli scavi nella \u201ccollina delle tavolette\u201d.\nL'abbandono di Nippur non cess\u00f2 fino al 1300 a.C., quando sotto la dinastia cassita fu riportata l'acqua all'interno della citt\u00e0.\nDurante la tredicesima stagione di scavo (1975) fu studiato l'angolo a Sud della citt\u00e0: WC. Fu notata un'anomalia grazie alle foto aeree della zona.\nQueste anomalie coincidevano con l'angolo Sud delle mura della citt\u00e0 rappresentate in una mappa topografica impressa su una tavoletta del periodo cassita, trovata dall'universit\u00e0 della Pennsylvania.\nIn questa mappa si fa riferimento alle mura, alle porte urbiche, al corso dell'Eufrate e alla zona della ziggurat. \nSamuel Kramer sostiene che era la mappa dell'intera citt\u00e0 e non la sola met\u00e0 orientale come sostenevano alcuni eruditi.\nA dare un'ulteriore prova fu l'epigrafista della spedizione la quale not\u00f2, che le misure lungo le mura della mappa, avevano un significato solo se era rappresentata l'intera citt\u00e0.\nL'orientamento corretto della mappa fu dimostrato dagli scavi nelle trincee WC-1 e WC-2 nell'angolo Sud della citt\u00e0, ove furono trovate mura dello spessore di 14 m.\nSovrapponendo l'antica mappa con una attuale, ci si rende conto che ci sono delle imperfezioni; infatti, non coincidono perfettamente, ma ci sono delle imperfezioni negli angoli.\nIl ritiro delle dune di sabbia, in quegli anni, permise di indagare nella zona ad Est della ziqqurat: EA, EB, EC; ma anche nel colle delle tavolette nella zona TC, TA.\nCon gli scavi a TC James A. Armstrong dimostr\u00f2 che ci fu un totale abbandono di Nippur nell'et\u00e0 babilonese e un altro dopo l'occupazione cassita, ma anche che la seconda rinascita di Nippur avvenne intorno all'VIII secolo a.C., raggiungendo il massimo sviluppo con Assurbanipal (fine VII secolo a.C.). Non si pu\u00f2 dire con certezza se la citt\u00e0 fu totalmente abbandonata, infatti, c'\u00e8 la possibilit\u00e0 che il tempio di Enlil e la ziqqurat continuarono le loro funzioni con un minimo di personale.\nPer quanto riguarda la zona industriale, tranne per il forno della zona WB, non \u00e8 stata trovata alcuna traccia; in compenso sono state studiate bene le mura (zona WC, EA, EB, EC).\nNel 1989, per avere un quadro completo dei periodi pi\u00f9 recenti (islamico, cristiano, ecc.), furono effettuati degli scavi a Ovest di WA.\nNell'inverno del 1990, gli scavi nella zona WA misero in luce un tempio di discrete dimensioni: 100 x 40 metri (in realt\u00e0 i primi scavi furono fatti nel 1972 e interrotti nel '73 a causa delle dune di sabbia). Del tempio rimangono solo le parti inferiori delle pareti, con una stratigrafia che va dal neo-babilonese (600 a.C.) al periodo cassita (XIII secolo a.C.).\nDurante gli scavi furono ritrovate diverse statuette di cani.\nInoltre furono recuperati dei frammenti di statuette di esseri in atteggiamento di dolore: una con la mano sulla gola, mentre l'altra aveva una mano sulla testa e l'altra sullo stomaco.\nIl cane era il simbolo speciale di Gula, dio della medicina, si pens\u00f2 che questo fosse il suo tempio, anche se fosse stato menzionato raramente nelle tavolette di Nippur. Ma la conferma fu data dal ritrovamento di un piccolo frammento di disco di lapislazzuli con un'iscrizione dedicata a Gula.\nUn erudito iracheno, Muhammad Al\u00ec Mustaf\u00e0, scav\u00f2 negli anni '50 un piccolo \"tell\" di epoca cassita vicino a D\u016br Kurigalz\u016b, anche l\u00ec trov\u00f2 statuette simili e su alcune c'erano delle preghiere dedicate a Gula.\nSi era pensato nel 1973 che date le dimensioni poteva essere il tempio di Ninurta (divinit\u00e0 molto importante), ma dopo i primi risultati degli scavi del '90, e da ritenere pi\u00f9 probabile che sia stata trovata la sezione di Gula del tempio di Ninurta, poich\u00e9 Gula altro non \u00e8 che la moglie di Ninurta. Effettivamente la situazione di WA pu\u00f2 essere inversa di quella trovata a Isin, dove Gula \u00e8 la divinit\u00e0 principale della citt\u00e0 e divide il suo tempio con Ninurta.\nCi sono, per\u00f2, alcuni eruditi, tra cui A. Westenholl, che pensano che il tempio di Ninurta si trovi nel colle ad Ovest degli attuali scavi.\nNel 1991 gli scavi furono interrotti dalla guerra del golfo. Sappiamo, per\u00f2, che nelle sue prime fasi il tempio non era dedicato a Gula, che compare solo intorno al 2000 a.C., ma ad altre divinit\u00e0 della medicina come Bau.\nArcheologia.\nA Telloh, cos\u00ec come a Nippur, gli archivi del tempio non sono stati ritrovati nel tempio propriamente detto, ma in un monticello periferico. A sud-est del quartiere del tempio vi era, infatti, un monticello triangolare, con un'altezza media di circa sette metri e un'area di 52.000 m\u00b2. In questo luogo sono stati ritrovati numerosissimi frammenti di tavolette d'argilla, datati a met\u00e0 del terzo millennio a.C. Si tratta in gran parte di tavolette matematiche, registri, archivi e documenti di carattere letterario. \nInoltre, quasi proprio di fronte al tempio, \u00e8 stato dissotterrato un grande palazzo, probabilmente del periodo cassita.\nI vari documenti ritrovati, soprattutto del periodo persiano, hanno permesso di gettar luce sulle condizioni della citt\u00e0 e la gestione del Paese nel periodo persiano (quinto secolo a.C.) L'intera citt\u00e0 di Nippur sembra essere a quel tempo soltanto un appannaggio del tempio. Il tempio, infatti, era un grande latifondista e possedeva sia i poderi che le terre da pascolo. Dai vari documenti ritrovati si \u00e8 potuto inoltre ricostruire le liste degli stipendi dei funzionari del tempio.\nNegli strati superiori di questi monticelli \u00e8 stata inoltre ritrovata una grande citt\u00e0 ebrea, datata circa all'inizio del periodo arabo. Tuttavia, i nomi ebrei che compaiono nei documenti persiani scoperti a Nippur, indicano che l'insediamento degli ebrei in questa citt\u00e0 deve essere datato a un periodo anteriore e la scoperta su alcune tavolette del nome del canale Kabari suggerisce che l'insediamento ebreo dell'esilio, sul canale Chebar, a cui partecip\u00f2 Ezechiele, possa trovarsi da qualche parte vicino a questi luoghi, se non essere addirittura la stessa citt\u00e0 di Nippur. Hilprecht effettivamente credeva che il Kabari corrispondesse allo Shatt-en-Zero. Della storia e delle condizioni di Nippur nel periodo arabo sappiamo ben poco dagli scavi, ma da fonti esterne sembra che la citt\u00e0 sia stata la sede di una diocesi cristiana nel tardo dodicesimo secolo d.C.\nGli scavi a Nippur sono stati tra i primi a rivelarci la grande antichit\u00e0 della civilt\u00e0 babilonese e, come gi\u00e0 detto, ci restituiscono una perfetta visione dei successivi sviluppi di questa civilt\u00e0, grazie ad una occupazione continua che va dal 5000 a.C. fino al Medioevo. Ma nonostante Nippur sia stata quasi completamente esplorata pi\u00f9 di ogni altra citt\u00e0 babilonese, eccetto Babilonia e Lagash, soltanto una piccola parte delle sue antiche rovine sono state esaminate nel 1909. Gli scavi a Nippur sono infatti particolarmente difficili e costosi a causa dell'inaccessibilit\u00e0 del sito e della pericolosit\u00e0 delle terre circostanti ed ancora di pi\u00f9 a causa della massa immensa di residui sotto cui sono sepolte le rovine babilonesi pi\u00f9 antiche.\nDrehem era un sobborgo di Nippur. Alcuni dei suoi archivi cuneiformi si trovano al museo reale di Ontario, Toronto. Negli archivi di Drehem ci sono testi economici neo-sumerici ed abbastanza tavolette cuneiformi da consentire una descrizione della sua amministrazione."}
{"id": "627007", "revid": "1534511", "url": "https://it.wikipedia.org/wiki?curid=627007", "title": "Teoria di Kaluza-Klein", "text": "La teoria di Kaluza-Klein rappresenta un tentativo di unificazione del campo gravitazionale, descritto dalle equazioni della relativit\u00e0 generale, con il campo elettromagnetico, descritto dalle equazioni di Maxwell, attraverso l'introduzione di una quinta dimensione spaziale in aggiunta alle quattro, tre spaziali e una temporale, previste dalla relativit\u00e0 generale.\nOrigine.\nLa teoria venne elaborata dal matematico Theodor Kaluza e sottoposta nel 1919 al parere di Albert Einstein. Questi, dopo un'iniziale sottovalutazione, incoraggi\u00f2 il giovane autore a curare la pubblicazione della teoria, cosa che avvenne per la prima volta nel 1921.\nPrecedenti.\nL'idea di sviluppare la teoria della gravitazione e le equazioni di Maxwell nel contesto di uno spazio pentadimensionale era gi\u00e0 stata introdotta nel 1914 dal fisico finlandese Gunnar Nordstr\u00f6m (1881-1923) nel suo tentativo di fondare due proprie teorie della gravitazione, importanti concorrenti della sintesi einsteiniana. Al giorno d'oggi le sue teorie rivestono una importanza storica e didattica, sebbene si siano rivelate in disaccordo con i dati sperimentali. L'originale intuizione in esse contenute cadde tuttavia presto nel dimenticatoio, anche a seguito della prematura morte dell'autore.\nLe equazioni di campo unificato.\nLe equazioni risultanti dalla teoria possono venire divise in due insiemi: uno equivalente alle equazioni di campo di Einstein, l'altro equivalente alle equazioni del campo elettromagnetico di Maxwell, con l'aggiunta di un ulteriore campo scalare denominato radion.\nProblemi.\nUno dei risvolti problematici della teoria era costituito dalla non osservabilit\u00e0 della quinta dimensione congetturata. In effetti l'universo in cui viviamo ci appare quadridimensionale e, a tutt'oggi, in attesa di nuovi dati sperimentali provenienti dal Large Hadron Collider di Ginevra, i dispositivi sperimentali disponibili non sono stati in grado di rivelare l'esistenza di eventuali dimensioni aggiuntive.\nLa soluzione di Oskar Klein.\nUna possibile soluzione del paradosso fu proposta nel 1926 dal fisico svedese Oskar Klein (da non confondere con il matematico tedesco Felix Klein) che congettur\u00f2 innanzitutto che la quarta dimensione spaziale non si estendesse all'infinito ma fosse 'arrotolata' su se stessa a costituire in ciascun punto uno spazio compatto, nella fattispecie un cerchio. La compattificazione cos\u00ec proposta consente alla dimensione aggiuntiva di estendersi, a differenza di quelle ordinarie, su distanze finite. L'invisibilit\u00e0 della dimensione aggiuntiva pu\u00f2 essere allora spiegata solo se si accoglie l'ulteriore ipotesi che la compattificazione della dimensione extra avvenga su scala cos\u00ec piccola da sfuggire alla sensibilit\u00e0 degli strumenti disponibili.\nUn esempio di dimensione aggiuntiva compattificata in due dimensioni.\nLa situazione pu\u00f2 essere spiegata meglio immaginando di partire da uno spazio illimitato, ma dotato di una sola dimensione spaziale anzich\u00e9 tre, come ad esempio una retta. L'aggiunta di una dimensione compattificata a formare un cerchio render\u00e0 lo spazio cos\u00ec costruito simile ad un tubo cilindrico che si estenda indefinitamente nei due versi della retta. In effetti lo spazio risultante da un punto di vista topologico \u00e8 omeomorfo ad un cilindro infinito in entrambi i versi.\nUno spazio cos\u00ec formato \u00e8 alla portata della nostra immaginazione in quanto esso pu\u00f2 essere \"immerso\" nello spazio ordinario, \u00e8 cio\u00e8 omeomorfo ad un sottospazio dello spazio ordinario. Una sua porzione finita \u00e8 facilmente assimilabile ad un lungo tubo sospeso tra due rocce che, osservato da notevole distanza, appare ad occhio nudo come filiforme ed esteso in un'unica dimensione, la lunghezza. Solo osservato con uno strumento pi\u00f9 potente dell'occhio, come ad esempio un binocolo, esso apparir\u00e0 come una strisciolina, rivelando il suo spessore e la sua estensione in due dimensioni.\nIn equilibrio su un sottile universo.\nUna persona che camminasse in equilibrio su un simile tubo, se molto sottile, sarebbe in grado di sperimentare con i piedi una sola dimensione: la lunghezza filiforme sotto di lui. Per contro, un essere di dimensioni confrontabili alla sezione del tubicino, un piccolissimo insetto ad esempio, sarebbe in grado di fare tutti i movimenti permessi dalla combinazione del movimento rotatorio intorno al tubo e di quello lungo il tubo. Grazie alle piccole dimensioni, sarebbe insomma in grado di sfruttare, e soprattutto di percepire, la bidimensionalit\u00e0 della superficie del tubo.\nAllo stesso modo se noi potessimo rimpicciolirci a dimensioni paragonabili a quelle della distanza su cui \u00e8 arrotolata (compattificata) la dimensione extra, riusciremmo a muoverci non solo nelle tre dimensioni spaziali a noi note, ma anche nella dimensione aggiuntiva in una situazione che per il nostro cervello, evolutosi sulla usuale scala dimensionale, \u00e8 impossibile da concepire.\nIl modello di Klein.\nSecondo l'interpretazione di Klein si pu\u00f2 trasporre lo stesso ragionamento alla situazione delle dimensioni extra prospettate dalla teoria. Noi, trovandoci ad una scala estremamente pi\u00f9 grande rispetto a quella in cui le dimensioni si fanno per cos\u00ec dire \"sentire\", riusciamo a vedere solo le tre dimensioni spaziali infinitamente estese. In questo senso si pu\u00f2 dire che la dimensione extra \u00e8 \"nascosta\" ai nostri sensi.\nC'\u00e8 una differenza fondamentale con la realt\u00e0 prospettata dalla teoria: l'esempio del tubo \u00e8 solo un'approssimazione di uno spazio cilindrico bidimensionale indefinitamente esteso. Inoltre si tenga conto che, a differenza di quello dell'esempio, lo spazio immaginato da Kaluza con inclusa la dimensione aggiuntiva non \u00e8 immerso in uno spazio esterno, ma rappresenta esso stesso tutto lo spazio, tutto l'universo esistente: non vi \u00e8 alcun spazio esterno in cui un osservatore possa trovarsi a guardarlo.\nL'abbandono della teoria.\nLa teoria di Kaluza-Klein era un tentativo di unificazione comunque confinato in un orizzonte classico della fisica. Non rendeva conto di alcuni aspetti della realt\u00e0 quali la quantizzazione della carica.Per questo motivo, dopo l'iniziale interesse della comunit\u00e0 dei fisici, il modello di unificazione in 5 dimensioni fu abbandonato e cadde per anni nell'oblio.\nIl ritorno in auge.\nI tentativi di fondare una teoria di unificazione consistente hanno dato luogo a un lungo lavoro teorico ancora lontano dal concludersi.Tra i percorsi teorici esplorati, nessuno coronato dal successo, vi \u00e8 la Teoria delle stringhe che, fattasi strada dagli anni '60, ha inaspettatamente recuperato la congettura delle dimensioni aggiuntive \"nascoste\" dell'universo facendo tornare in auge i pionieristici lavori precedenti.Nella moderna teoria delle stringhe e nella contigua M-teoria si ipotizza l'esistenza di sei dimensioni spaziali aggiuntive, compattificate non in semplici cerchi, sfere o ipersfere, ma nell'infinita variet\u00e0 di forme topologicamente pi\u00f9 esotiche e polimorfiche degli spazi di Calabi-Yau compatti."}
{"id": "627010", "revid": "1305772", "url": "https://it.wikipedia.org/wiki?curid=627010", "title": "Premio Sandro Onofri", "text": "Il Premio Sandro Onofri \u00e8 un premio letterario italiano assegnato annualmente ad un autore italiano e un autore straniero.\nOrigini.\nIl premio venne istituito dalla Casa delle Letterature con l'Assessorato alle Politiche Culturali del Comune di Roma nel 2000 in memoria dello scrittore e giornalista romano Sandro Onofri (1955-1999) scomparso prematuramente.\nSi rivolge ad opere del genere \"Reportage Narrativo\" che fu quello nel quale Onofri espresse nel miglior modo la sua vena creativa. La giuria del premio \u00e8 composta da: Valeria Arnaldi, Maria Ida Gaeta, Nicola Fano, Filippo La Porta, Andrea Carraro (sino al 2009), Antonio Pascale e Vito Teti.\nRegolamento.\nPer la sezione \"Autore italiano\" possono partecipare al premio le opere del genere letterario \"Reportage Narrativo\" pubblicate da case editrici italiane nel periodo che va dal luglio dell'anno precedente al premio al luglio dell'anno della premiazione. La giuria seleziona tra tutti i libri inviati dalle case editrici cinque titoli di autori italiani tra cui scegliere il vincitore del Premio.\nPer la sezione \"Autore straniero\" il premio viene conferito insindacabilmente dalla giuria sulla base del giudizio complessivo dell'opera di uno scrittore che si \u00e8 distinto particolarmente in questo tipo di genere letterario.\nA ciascuno dei due vincitori viene assegnato un premio di \u20ac 2.600,00 (duemilaseicentoeuro).\nNel 2012 il premio della sezione \"Autore straniero\" viene eccezionalmente assegnato all'unanimit\u00e0 ad Adele Cambria . In seguito la sezione viene definita \"alla carriera\", anche si vuole spesso dedicarlo ad autori stranieri."}
{"id": "627022", "revid": "2028514", "url": "https://it.wikipedia.org/wiki?curid=627022", "title": "Spettro visibile", "text": "Lo spettro visibile, in fisica, \u00e8 quella parte dello spettro elettromagnetico che cade tra il rosso e il violetto includendo tutti i colori percepibili dall'occhio umano che danno vita dunque al fenomeno della luce, come ad esempio la gamma di colori che si osserva quando della luce bianca viene dispersa per mezzo di un prisma. La lunghezza d'onda della luce visibile nell'aria va indicativamente dai 390 ai 700 nm; le lunghezze d'onda corrispondenti in altri mezzi, come l'acqua, diminuiscono proporzionalmente all'indice di rifrazione. In termini di frequenze, lo spettro visibile varia tra i 430 (rosso scuro) ed i 770 (violetto) THz.\nL'occhio umano presenta in media la sua sensibilit\u00e0 massima attorno alla lunghezza d'onda di 556 nm (circa 540 THz) dello spettro elettromagnetico, corrispondente al colore giallo citrino.\nStoria.\nI primi studi sullo spettro visibile furono condotti da Isaac Newton, nel suo trattato intitolato \"Opticks\", e da Goethe, nel saggio \"La teoria dei colori\", bench\u00e9 osservazioni precedenti furono eseguite in questo senso da Ruggero Bacone, quattro secoli prima di Newton.\nNewton per primo us\u00f2 il termine \"spettro\" (dal latino \"spectrum\", con il significato di \"apparenza\" o \"apparizione\"), in una stampa del 1671, dove descriveva i suoi esperimenti di ottica. Egli osserv\u00f2 che quando un raggio di luce colpiva una superficie di un prisma di vetro con un certo angolo, una parte del raggio veniva riflessa, mentre la parte restante attraversava il prisma e ne usciva scomposta in bande colorate. Newton ipotizz\u00f2 che la luce fosse composta da \"particelle\" di differenti colori, e che ogni colore viaggiasse con una propria velocit\u00e0, compresa tra quella del rosso (il pi\u00f9 veloce) e quella del violetto (il pi\u00f9 lento). Ne conseguiva che ciascun colore subiva la rifrazione in maniera diversa, cambiando traiettoria e separandosi dagli altri.\nNewton divise cos\u00ec lo spettro in sette diversi colori: rosso, arancione, giallo, verde, blu, indaco e violetto. La scelta di sette colori non poggiava su basi scientifiche, ma filosofiche, in particolare sulla teoria esoterica della connessione tra colori, note musicali (sette), pianeti (allora erano ritenuti essere sette) e giorni della settimana (sempre sette). L'occhio umano d'altra parte riesce solo con difficolt\u00e0 a distinguere l'indaco dal blu e dal violetto, fatto che ha spinto molti a ritenere di dover eliminarlo dal novero dei colori dello spettro.\nJohann Wolfgang von Goethe contest\u00f2 invece le conclusioni di Newton, attribuendo al prisma la scomposizione della luce nei differenti colori dell'iride, e proponendo una descrizione qualitativa del fenomeno: i colori non sono contenuti nel bianco, ma nascono dall'interazione della luce col buio, cio\u00e8 da opposte polarit\u00e0. Goethe speriment\u00f2 infatti che non basta far passare un raggio di luce bianca attraverso un prisma per ottenere i colori, ma che questi diventano visibili solo lungo i bordi di una striscia o una macchia di colore nero, che sia stata precedentemente tracciata sulla parete oggetto dell'osservazione, o sulla quale viene proiettato il raggio. In tal modo si ottengono due tipi di spettro:\nAnche il filosofo idealista Georg Wilhelm Friedrich Hegel, schierandosi dalla parte di Goethe, sottoline\u00f2 come il prisma non sia uno strumento neutro, ma sia la causa dell'insorgere dei diversi offuscamenti della luce chiamati \"colori\", enumerati arbitrariamente da Newton come sette: \nDescrizione.\nL'onda elettromagnetica nel vuoto viaggia sempre alla medesima velocit\u00e0; in presenza di altri mezzi, viaggia ad una velocit\u00e0 inferiore, e il rapporto tra le due velocit\u00e0 \u00e8 detto indice di rifrazione del mezzo. Tale indice dipende dalla frequenza dell'onda luminosa e dal momento che la luce \u00e8 composta da differenti frequenze elettromagnetiche, essa verr\u00e0 dispersa nel passaggio dal vuoto (o dall'aria) ad un altro mezzo. L'acqua e il vetro sono ottimi materiali per sperimentare tale fenomeno: un prisma di vetro, come si \u00e8 visto prima, rende visibile lo spettro ottico mentre l'arcobaleno \u00e8 l'esempio ideale della rifrazione naturale della luce nell'acqua.\nLe radiazioni con lunghezza d'onda minore (e quindi frequenza maggiore) sono gli ultravioletti, i raggi X e i raggi gamma; quelle con lunghezza maggiore (e frequenza minore) sono gli infrarossi, le microonde e le onde radio. Tutte queste radiazioni hanno la stessa natura, sono infatti tutte composte da fotoni. Lo spettro visibile rappresenta la parte centrale dello \"spettro ottico\" che comprende anche infrarosso e ultravioletto.\nLo spettro visibile non contiene come si pu\u00f2 pensare \"tutti\" i colori che l'occhio e il cervello possono distinguere: il marrone, il rosa, il magenta, per esempio, sono assenti, in quanto si ottengono dalla sovrapposizione di diverse lunghezze d'onda.\nLe lunghezze d'onda visibili occupano la cosiddetta \"finestra ottica\", una regione dello spettro elettromagnetico che pu\u00f2 attraversare indisturbata l'atmosfera della Terra (bench\u00e9 come \u00e8 noto il blu venga diffuso pi\u00f9 del rosso, dando al cielo il suo colore caratteristico). Esistono anche \"finestre\" per l'infrarosso vicino (NIR), medio (MIR) e lontano (FIR), ma sono al di l\u00e0 delle capacit\u00e0 umane di percezione.\nAlcune specie animali, come per esempio le api, possono \"vedere\" in differenti regioni dello spettro elettromagnetico, in questo caso l'ultravioletto, per facilitare la ricerca del nettare dei fiori, i quali cercheranno quindi di attirare gli insetti mostrandosi \"invitanti\" proprio a quelle lunghezze d'onda.\nAll'altro capo dello spettro alcuni serpenti non \"vedono\" gli infrarossi perch\u00e9, pur essendo animali a sangue freddo, la loro retina sarebbe comunque pi\u00f9 calda del corpo da vedere.\nDato che un rilevatore IR deve essere pi\u00f9 freddo della radiazione da rilevare (vedi quelli del telescopio spaziale Hubble, raffreddati con elio liquido pur essendo nello spazio esterno), eventuali recettori IR in un occhio interno sarebbero \"accecati\" dal sangue e dal corpo stesso del serpente, per questo l'animale ha appunto dei ricettori termici sulla pelle ai lati del cranio, nella posizione pi\u00f9 adatta, che gli permettono di cacciare anche al buio.\nI colori dello spettro.\nI colori dell'arcobaleno nello spettro includono tutti quei colori che sono prodotti da un raggio di luce visibile, di una precisa lunghezza d'onda (raggio \"monocromatico\" o \"puro\").\nBench\u00e9 lo spettro sia continuo e non vi siano \"salti\" netti da un colore all'altro, si possono comunque stabilire degli intervalli approssimati per ciascun colore.\nSpettro dei colori di un display.\nI moderni display a colori (presenti nei monitor dei computer o nei televisori, per esempio) utilizzano solo il rosso, il verde e il blu, che servono ad \"approssimare\" anche gli altri colori dello spettro. Nell'illustrazione a fianco, si possono vedere gli intervalli in cui questi tre colori vengono utilizzati.\nSpettroscopia.\nLo studio di oggetti basato sullo spettro della luce visibile che essi emettono \u00e8 chiamato spettroscopia; un importante campo di ricerca della spettroscopia si ritrova nell'astronomia, dove essa \u00e8 fondamentale per l'analisi delle propriet\u00e0 fisiche dei corpi celesti. In generale, la \"spettroscopia astronomica\" utilizza reticoli di diffrazione con alto potere di dispersione, in modo da ottenere un'altissima risoluzione. Si possono rilevare in questo modo gli elementi chimici che compongono il corpo celeste attraverso le linee di emissione e di assorbimento; l'elio fu scoperto proprio attraverso l'analisi spettroscopica della luce solare. Misurando inoltre lo spostamento delle linee spettrali, si pu\u00f2 ricavare il valore dello spostamento verso il rosso o dello spostamento verso il blu dell'oggetto.\nIl primo pianeta extrasolare fu scoperto analizzando tale spostamento, che era causato da variazioni di velocit\u00e0 della stella (influenzata gravitazionalmente dal pianeta) dell'ordine di pochi metri al secondo.\nPropriet\u00e0.\nCalore.\nSebbene la luce infrarossa non visibile sia pi\u00f9 comunemente pensata come \"radiazione termica\", \u00a0qualsiasi frequenza di luce, inclusa la luce visibile, riscalder\u00e0 le superfici che le assorbono. Una potente fonte di luce puramente visibile, come un laser a luce visibile, pu\u00f2 carbonizzare la carta.\nEffetti biologici.\nLa luce visibile ad alta energia (luce HEV) (luce viola/blu, con una lunghezza d'onda di 400-450 nm) \u00a0ha una serie di effetti biologici, specialmente sull'occhio. Gli studi dell'Harvard Health Publishing e dell'ANSES francese hanno scoperto che l'esposizione alla luce blu ha un effetto negativo sul sonno e pu\u00f2 portare a disturbi della vista"}
{"id": "627024", "revid": "76204", "url": "https://it.wikipedia.org/wiki?curid=627024", "title": "San Javier (Cile)", "text": ""}
{"id": "627031", "revid": "49022", "url": "https://it.wikipedia.org/wiki?curid=627031", "title": "Owain Lawgoch", "text": ""}
{"id": "627033", "revid": "49022", "url": "https://it.wikipedia.org/wiki?curid=627033", "title": "Madoc", "text": ""}
{"id": "627036", "revid": "767487", "url": "https://it.wikipedia.org/wiki?curid=627036", "title": "Dust (Screaming Trees)", "text": "Dust \u00e8 l'ultimo album del gruppo statunitense degli Screaming Trees, pubblicato nel 1996 dalla Epic Records prima dello scioglimento avvenuto nello stesso anno. I singoli estratti da questo album sono \"Sworn and Broken\" e \"All I Know\"."}
{"id": "627038", "revid": "767487", "url": "https://it.wikipedia.org/wiki?curid=627038", "title": "Flash in the Night", "text": "Flash In The Night \u00e8 un brano del gruppo musicale svedese Secret Service, pubblicato per la prima volta nel 1982 come quarta traccia dell'album \"Cutting Corners\".\nIl brano.\n\"Flash in the Night\" \u00e8 un brano appartenente al genere synth pop la cui musica \u00e8 stata composta dal tastierista del gruppo Tim Norell. Bjorn Hakansson si \u00e8 invece occupato della stesura del testo. Inizialmente pubblicato all'interno dell'album \"Cutting Corners\", \u00e8 stato successivamente estratto come singolo assieme al brano \"Watching Julietta\", presente come lato B.\nIl brano \u00e8 a tutt'oggi il pi\u00f9 conosciuto dei Secret Service. Al momento della pubblicazione il singolo fu certificato con il disco d'oro in patria, mentre riusc\u00ec ad entrare nella Top 10 di quattro Paesi europei al momento della pubblicazione (in Portogallo, dove raggiunse il primo posto, in Finlandia, in Italia e in Svezia. Per il brano \u00e8 stato registrato anche un videoclip in cui il gruppo si muove di notte per il centro di Stoccolma."}
{"id": "627040", "revid": "767487", "url": "https://it.wikipedia.org/wiki?curid=627040", "title": "Chester Thompson", "text": "Biografia.\nChester Thompson si afferm\u00f2 suonando in tour in una delle pi\u00f9 apprezzate formazioni allestite da Frank Zappa fra il 1973 e il 1974.\nCon Zappa partecip\u00f2 all'incisione di album come \"One Size Fits All\" e \"Roxy &amp; Elsewhere\".\nNel 1977 partecip\u00f2 al tour mondiale dei Genesis dal quale fu tratto il doppio live \"Seconds Out\" come secondo batterista; la sua collaborazione col gruppo inglese dur\u00f2 fino al 1993, e successivamente con la riunione del del 2007. Nel periodo intermedio collabor\u00f2 strettamente con Phil Collins, che aveva iniziato a dedicarsi parallelamente ai Genesis a una carriera solista, partecipando alle registrazioni ma soprattutto ai tour (dal 1982/1983). Durante il periodo di silenzio dei Genesis, Thompson segue Collins, suonando per esempio nel First Final Farewell Tour del 2004/2005.\nCon Steve Hackett incide \"Please Don't Touch\" e \"Genesis Revisited\", mentre con Tony Banks l'album \"A Curious Feeling\".\nNel 1991 pubblica il primo album da solista, A Joyful Noise. Nel 2013 pubblica invece Approved, accreditato al Chester Thompson Trio.\nResta comunque legato all'esperienza maturata con i Weather Report con i quali suona come componente fisso nella met\u00e0 degli anni settanta.\nAltri artisti e gruppi con i quali Thompson ha collaborato sono: Ahmad Jamal, Peter Cetera, Neil Diamond, Chris Catena, Julim Barbosa, Bee Gees, Flora Purim, Ben E. King, Freddie Hubbard e Joe Henderson.\nIl suo stile \u00e8 ampiamente considerato, e lo si pu\u00f2 apprezzare anche in numerosi video dei Genesis, dagli anni 70 fino ad oggi; durante la sua carriera ha suonato batterie Ludwig (1970-1977), Pearl (1977-1987), Sonor (1990\u20131999) e piatti Paiste; attualmente suona batterie DW e piatti Sabian."}
{"id": "627046", "revid": "712828", "url": "https://it.wikipedia.org/wiki?curid=627046", "title": "Stanza dello Spirito e del Tempo", "text": ""}
{"id": "627048", "revid": "1226", "url": "https://it.wikipedia.org/wiki?curid=627048", "title": "Frate Mitra", "text": ""}
{"id": "627053", "revid": "1226", "url": "https://it.wikipedia.org/wiki?curid=627053", "title": "Frate mitra", "text": ""}
{"id": "627056", "revid": "13648", "url": "https://it.wikipedia.org/wiki?curid=627056", "title": "Al-Ramla", "text": ""}
{"id": "627059", "revid": "2136255", "url": "https://it.wikipedia.org/wiki?curid=627059", "title": "Effendi", "text": "Effendi o efendi \u00e8 un titolo turco che significa, in turco ed in greco, \"signore\" o \"maestro\".\nEtimologia.\nIl sintagma viene dal turco \"Efendi\", ); deriva dal greco \u03b1\u1f50\u03b8\u03ad\u03bd\u03c4\u03b7\u03c2 (trasmesso al turco per il tramite del greco-bizantino; pronuncia: afth\u00e9ndis \u2192 af\u00e9ndis). Non manca un'etimologia \"nazionale\" che vorrebbe risalire all'antico termine turco \"apandi\", che era un titolo di nobilt\u00e0 e che sopravvive nell'antico uiguro.\nSignificato.\nEra un titolo di rispetto o di cortesia, equivalente all'inglese \"sir\", usato in Turchia e nelle altre province orientali che furono sotto l'influenza politica o culturale turco-ottomana. Il titolo, quando era impiegato, seguiva il nome di persona ed era generalmente attribuito ad appartenenti a professioni specialistiche e a funzionari governativi che non avessero rango superiore (per il quale si usavano altri titoli onorifici), come bey o pasci\u00e0. Pu\u00f2 anche indicare un incarico ben definito, come \"Hakim effendi\", dato al medico capo del sultano. La forma possessiva \"effendim\" (mio signore) era (ed \u00e8 ancora) usata da servitori e nelle conversazioni formali.\nNell'Impero ottomano il pi\u00f9 comune titolo che accompagnava un nome proprio di persona, subito dopo quello di agha, era efendi. Il titolo indicava un uomo d'istruzione e d'educazione superiore alla media, di carattere non religioso ma secolare (\"r\u00fc\u015fdiye\"), anche se in qualche caso molti Efendi avevano seguito anche corsi religiosi o erano stati insegnanti di materie religiose.\nAltri significati.\n\"Effendi\" (sergente maggiore, \"warrant officer\") era il grado pi\u00f9 alto che potevano raggiungere gli africani di colore nel corpo britannico dei British King's African Rifles: grado che venne assegnato anche a un giovane Idi Amin Dada nel 1954 prima che diventasse il sanguinario dittatore dell'Uganda."}
{"id": "627073", "revid": "88740", "url": "https://it.wikipedia.org/wiki?curid=627073", "title": "Il Mulino", "text": "La Societ\u00e0 editrice il Mulino \u00e8 una casa editrice italiana, tra le pi\u00f9 note nel campo della saggistica e della manualistica.\nStoria.\nCon sede a Bologna, \u00e8 stata costituita nel 1954 per iniziativa del gruppo promotore della rivista il Mulino. Il pacchetto azionario \u00e8 di propriet\u00e0 della Poligrafici \u00abil Resto del Carlino\u00bb, la societ\u00e0 che stampa il quotidiano bolognese.\nAlla fine dell'anno 1964 la Poligrafici cede il pacchetto azionario al comitato di direzione della rivista \u00abil Mulino\u00bb ed esce dalla societ\u00e0. Dal 1965 il nuovo proprietario della casa editrice \u00e8 l'Associazione di cultura e politica \"Il Mulino\", un consesso di studiosi che da allora coordina tutte le attivit\u00e0 del gruppo. L'associazione detiene la maggioranza assoluta delle quote sociali ed elegge gli organi direttivi sia della casa editrice che della rivista. Dal 1965 al 2008, anno della sua improvvisa scomparsa, la carica di direttore editoriale della casa editrice \u00e8 stata ricoperta da Giovanni Evangelisti, che all'impresa ha dato un forte impulso, sia dal punto di vista culturale sia sotto il profilo commerciale.\nL'associazione del Mulino ha il controllo della societ\u00e0 finanziaria \u00abEdifin\u00bb, che gestisce il marchio editoriale (cui fa capo anche la rivista \"Il Mulino\"). I membri dell'associazione sono settanta. Tra gli autori che, nei primi anni di vita della casa editrice, ne hanno segnato l'indirizzo, si ricordano, tra gli stranieri Karl Barth, Hans Kelsen, Karl Mannheim, Paul Ric\u0153ur e Ren\u00e9 Wellek, e tra gli italiani Sabino Acquaviva, Francesco Compagna, Giorgio Galli, Nicola Matteucci, Paolo Rossi, Giovanni Sartori, Antonio Santucci e Altiero Spinelli. A fine 2009 i titoli in catalogo erano 4.190.\nTra le principali collane si ricordano: \"Biblioteca storica\", \"Collezione di testi e di studi\". \"Contemporanea\", \"Saggi\"."}
{"id": "627079", "revid": "123230509", "url": "https://it.wikipedia.org/wiki?curid=627079", "title": "L'Approdo letterario", "text": "\u00abL'Approdo letterario\u00bb \u00e8 stata una rivista trimestrale, fondata a Torino nel 1952 e cessata nel 1977. Si \u00e8 occupata principalmente di letteratura italiana e straniera, oltre che di storia, arti figurative, teatro e cinema.\n\u00abL'Approdo\u00bb (titolo originario) nacque come versione stampata dell'omonima trasmissione radiofonica della RAI, che ebbe inizio nel 1945 per opera di Adriano Seroni, Giovanni Battista Angioletti e Leone Piccioni. Il periodico venne edito dalla ERI di Torino e aveva la direzione a Roma e la redazione a Firenze.\nDiretta dapprima da Angioletti e alla sua morte, nel 1961, da Carlo Betocchi, la rivista ha avuto due serie: la prima serie, col titolo \u00abL'Approdo\u00bb, fu pubblicata dal 1952 al 1954 per complessivi 12 fascicoli trimestrali; la nuova serie, col titolo \u00abL'Approdo letterario\u00bb, fu pubblicata dal 1958 al 1977 per 80 numeri complessivi, numerati progressivamente dal n. 1 (gennaio-marzo 1958) al n. 79-80 ([luglio]-dicembre 1977).Fin dall'inizio il Comitato di direzione era composto da nomi di spicco della cultura contemporanea come Riccardo Bacchelli, Emilio Cecchi, Giuseppe De Robertis, Giuseppe Ungaretti, Diego Valeri ai quali si aggiunsero in seguito e in tempi diversi Gianfranco Contini, Carlo Bo e Goffredo Petrassi.\nLa rivista aveva cura di registrare gli interventi radiofonici di diverse rubriche culturali, come \"L'Approdo\", \"Pagina aperta\", \"Club d'ascolto\" ed era divisa in tre parti. Una parte era dedicata alla saggistica, una seconda alle interviste, una terza alla rassegna letteraria italiana, francese, tedesca, ispano-americana, alla storia, alla cultura, al teatro, al cinema e alle recensioni.\nTra i saggi pubblicati si ricordano quelli di Carlo Carr\u00e0, di Roberto Longhi e Alfonso Gatto sul n. 34 del 1966 e gli articoli pubblicati per la morte di Giacomo Debenedetti sul n. 39 nel 1967. Di notevole interesse sono inoltre il n. 42 del 1968, con la pubblicazione di \"Xenia\" (\"II\") di Eugenio Montale, oltre ad alcuni brani della traduzione di Ungaretti dell\"'Odissea\"; il n. 57 del 1972, dedicato a Ungaretti con testi inediti, e il n. 63-64 del 1973, dedicato al Manzoni in occasione del primo centenario della morte."}
{"id": "627080", "revid": "1005847", "url": "https://it.wikipedia.org/wiki?curid=627080", "title": "Deputati della VI legislatura della Repubblica Italiana", "text": "Questo elenco riporta i nomi dei deputati della VI legislatura della Repubblica Italiana dopo le elezioni politiche del 1972."}
{"id": "627095", "revid": "305248", "url": "https://it.wikipedia.org/wiki?curid=627095", "title": "Galach", "text": "Il galach \u00e8 una lingua artificiale creata da Frank Herbert per l'universo fantascientifico del Ciclo di Dune. Una sorta di lingua universale, simile ad un creolo, derivata dall'inglese e dal russo. \nIl galach \u00e8 la lingua ufficiale dell'Impero e viene usata nei testi ufficiali e nella Corte Reale su Kaitain. Altre lingue vengono usate a livello locale e molte persone usano solo il galach quando incontrano una persona di un altro pianeta. In questo modo il galach funge da lingua franca nell'universo di Dune.\nViene presentata come lingua universale anche in altri romanzi di Frank Herbert, come \"The Whipping Star\" ed \"Esperimento Dosadi\"."}
{"id": "627101", "revid": "599013", "url": "https://it.wikipedia.org/wiki?curid=627101", "title": "Rashidi Yekini", "text": "Nel 1993 \u00e8 stato eletto Pallone d'Oro Africano.\nNel 2011 \u00e8 stato reso noto che soffriva di disturbo bipolare e di altri problemi di salute di natura neurologica. \u00c8 scomparso nel 2012 all'et\u00e0 di 48 anni.\nCarriera.\nTra i migliori attaccanti nigeriani di tutti i tempi, attivo fra gli anni ottanta e novanta, detiene il record di gol con la sua nazionale, 37. Ha partecipato ai mondiali del 1994, segnando la prima rete della Nigeria nella storia della competizione, in occasione del successo per 3-0 sulla Bulgaria a Dallas il 21 giugno 1994.\nHa giocato in patria, prima di trasferirsi in Costa d'Avorio e in Portogallo. Con il Vit\u00f3ria Set\u00fabal \u00e8 stato anche capocannoniere del campionato portoghese.\nDopo i mondiali del 1994 non ha avuto molta fortuna giocando in Grecia, Spagna, Svizzera, ancora in Portogallo e in Costa d'Avorio prima di chiudere la carriera, quarantunenne, in patria."}
{"id": "627105", "revid": "287204", "url": "https://it.wikipedia.org/wiki?curid=627105", "title": "Morandi", "text": ""}
{"id": "627110", "revid": "47767", "url": "https://it.wikipedia.org/wiki?curid=627110", "title": "Nereo (nome)", "text": "Origine e diffusione.\nDeriva dal nome greco antico \u039d\u03b7\u03c1\u03b5\u03c5\u03c2 (\"Nereus\"), basato su \u03bd\u03b7\u03c1\u1f78\u03c2 (\"neros\"), \"acqua\" (altre fonti propongono \"naros\", \"liquido\", \"flusso\", \"[io] scorro\", oppure \"neo\", \"nuoto\"); pu\u00f2 quindi significare \"acquatico\" oppure \"nuotatore\". Le varianti Nerio e Nerina possono avere anche un'origine separata da quella di Nereo.\nNome di tradizione classica, era portato da Nereo, un dio del mare greco padre delle Nereidi, ma \u00e8 nominato anche nel Nuovo Testamento, appartenente a un cristiano di Roma.\nOnomastico.\nL'onomastico viene festeggiato il 12 maggio in ricordo di san Nereo, soldato e martire a Tessalonica sotto Traiano assieme ad Achilleo ed altri compagni. Con questo nome si ricorda anche un san Nereo, martire con Saturnino e altri compagni, commemorato il 16 ottobre."}
{"id": "627127", "revid": "125708216", "url": "https://it.wikipedia.org/wiki?curid=627127", "title": "Blues britannico", "text": "Il blues britannico (traduzione dell'inglese \"British blues\") \u00e8 un movimento musicale derivato dal blues americano che ebbe origine nei tardi anni cinquanta e che raggiunse l'apice della sua popolarit\u00e0 negli anni sessanta, quando si svilupp\u00f2 in uno stile distinto e influente dominato dai suoni della chitarra elettrica, e produsse star internazionali in parecchi fautori del genere, che comprendevano i Rolling Stones, Eric Clapton, i Fleetwood Mac e i Led Zeppelin.\nOrigini.\nIl blues americano venne introdotto in Gran Bretagna sin dagli anni trenta attraverso un certo numero di canali che includevano il trasporto di registrazioni da parte dei militari afro-americani di stanza nell'isola durante la Seconda guerra mondiale e la Guerra fredda, i mercanti che visitavano i porti di Londra, Liverpool, Newcastle upon Tyne e Belfast, o attraverso le importazioni illegali. La musica blues era relativamente conosciuta dai musicisti jazz britannici e dai fan di questo genere, in modo particolare dal lavoro di figure femminili come le cantanti Ma Rainey e Bessie Smith, oltre che attraverso le influenze che il blues aveva dato al boogie-woogie di Jelly Roll Morton e Fats Waller. Dal 1955 alcune delle maggiori case discografiche britanniche come la HMV e la EMI, attraverso la sua sussidiaria Decca Records, iniziarono a distribuire il jazz americano insieme a brani blues in quello che era un mercato emergente. Molti incontrarono il blues per la prima volta attraverso lo skiffle degli anni cinquanta, specialmente nelle canzoni di Lead Belly riproposte da musicisti come Lonnie Donegan. Quando lo skiffle inizi\u00f2 il suo declino nei tardi anni cinquanta, e il rock and roll britannico inizi\u00f2 a dominare le classifiche, un certo numero di musicisti skiffle spostarono la propria ricerca verso il puro blues delle origini.\nTra questi vi era il chitarrista ed arpista Cyril Davies, che gestiva il London Skiffle Club presso la Roundhouse a Soho, ed il chitarrista Alexis Korner. Erano entrambi ex membri dell'orchestra jazz di Chris Barber, dove suonavano la sequenza rhythm and blues che Barber aveva introdotto nel suo spettacolo. Barber ebbe il merito dell'aver introdotto, tramite il suo club che fungeva da punto cardine per gli spettacoli di skiffle, i musicisti di folk e di blues statunitense, che ben presto divennero pi\u00f9 famosi in Europa che in America. Il primo artista di maggior rilievo fu Big Bill Broonzy, che visit\u00f2 l\u2019Inghilterra verso la met\u00e0 degli anni cinquanta, ma che, invece del Chicago blues per cui era conosciuto, in quel periodo suonava un folk blues in perfetta sintonia con le aspettative britanniche, che vedevano nel blues americano una forma di musica folk. Nel 1957 Davies e Korner decisero che il loro interesse principale era il blues e chiusero lo Skiffle Club per riaprire un mese dopo il London Blues and Barrelhouse Club. In questi esordi, il blues britannico era ancora suonato in acustico, imitando gli stili del Delta blues e del country blues e divenendo cos\u00ec parte dell'emergente seconda ondata di folk revival britannico. Punto di svolta del british blues fu l'arrivo di Muddy Waters nel 1958, che inizialmente lasci\u00f2 il pubblico britannico scioccato dal suo suono elettrico ed amplificato, ma che fu poi acclamato da folle estatiche e da recensioni entusiastiche. Davies e Korner si erano gi\u00e0 staccati da Barber, iniziando a suonare un potente blues elettrico che divenne poi modello per il sottogenere, quando formarono i Blues Incorporated.\nI Blues Incorporated divennero una sorta di palestra per musicisti di blues britannico con molte adesioni nei tardi anni cinquanta e primi anni sessanta. Tra questi vi furono i futuri Rolling Stones, Keith Richards, Mick Jagger, Charlie Watts e Brian Jones, nonch\u00e9 i fondatori dei Cream, Jack Bruce e Ginger Baker, ed anche Graham Bond e Long John Baldry. I Blues Incorporated divennero poi gruppo residente al Marquee Club, di cui nel 1962 ripresero il nome per il loro primo album di blues \u201cR&amp;B from the Marquee\u201d pubblicato da Decca. Il culmine di questo primo movimento blues arriv\u00f2 con John Mayall, trasferitosi a Londra nei primi anni sessanta dove form\u00f2 i Bluesbreakers, gruppo che vantava tra i suoi membri Jack Bruce, Aynsley Dunbar, Eric Clapton, Peter Green e Mick Taylor.\nRhythm and blues britannico.\nMentre alcuni gruppi si concentravano sul blues, in particolare sulle sonorit\u00e0 elettriche del Chicago blues, altri mostrarono un pi\u00f9 spiccato interesse verso il rhythm and blues, come dimostrano i lavori di artisti come Muddy Waters e Howlin' Wolf, della Chess Records, ma anche di alcuni pionieri del rock and roll come Chuck Berry e Bo Diddley. Quelli di maggior successo furono i Rolling Stones, che abbandonarono il purismo del blues prima che la formazione si fosse consolidata, e produssero il loro primo album eponimo nel 1964, composto in larga parte di sonorit\u00e0 rhythm and blues. In seguito al successo nazionale e internazionale dei Beatles, i Rolling Stones si affermarono come la seconda band pi\u00f9 famosa del Regno Unito, e si unirono all\u2019invasione britannica delle classifiche americane come leader della seconda ondata di gruppi orientati al R&amp;B. Oltre a brani di Chicago blues, i Rolling Stones registrarono cover di canzoni di Chuck Berry e dei Valentinos, come la loro \"It's All Over Now\u201d, con la quale ottennero per la prima volta il primo posto in classifica nel Regno Unito nel 1964. Canzoni blues e influenze di questo genere continuarono a far parte della produzione dei Rolling Stones e la loro versione di \u201cLittle Red Rooster\u201d raggiunse il primo posto nelle classifiche dei singoli del Regno Unito nel dicembre del 1964.\nAltri gruppi londinesi degni di nota sono: i Yardbirds (famosi per aver dato inizio alla carriera di tre grandi chitarristi quali Eric Clapton, Jeff Beck e Jimmy Page), i Kinks, i Manfred Mann e i Pretty Things, oltre ad artisti pi\u00f9 influenzati da sonorit\u00e0 jazz come i Graham Bond Organisation, Georgie Fame e Zoot Money. Tra i gruppi destinati ad emergere dalle grandi citt\u00e0 britanniche troviamo: gli Animals da Newcastle (con Alan Price alle tastiere e il cantante Eric Burdon), i Moody Blues e gli Spencer Davis Group da Birmingham (questi ultimi noti perch\u00e9 con loro esord\u00ec Steve Winwood), e infine gli Them da Belfast (con il loro cantante Van Morrison). Nessuno di questi gruppi suonava solo rhythm and blues, anzi spesso si ispirarono a fonti diverse per comporre i loro brani pi\u00f9 famosi, ma quel genere rimase l'essenza dei loro primi album.\nLa subcultura mod di quegli anni era musicalmente incentrata sul rhythm and blues e sulla musica soul, con brani eseguiti da artisti che invece non si trovavano nei piccoli club londinesi al centro della scena. Come conseguenza un certo numero di gruppi mod emersero a colmare il vuoto. Tra questi troviamo: gli Small Faces, i Creation, gli Action e soprattutto gli Who. Nel materiale promozionale degli esordi, gli Who erano descritti come interpreti del \u201cmiglior rhythm and blues\u201d, e solo successivamente, verso il 1966, passarono dal cercare di imitare il R&amp;B americano a comporre canzoni che riflettessero la cultura mod. Molte di queste band raggiunsero un discreto successo in patria, anche a livello nazionale, ma faticarono molto a penetrare nel mercato americano. Solo gli Who riuscirono nell'intento di crearsi un certo seguito oltreoceano, soprattutto dopo le loro partecipazioni ai festival di Monterey (1967) e di Woodstock (1969).\nA causa della diversa origine e del diverso contesto, il rhythm and blues suonato da questi gruppi era molto diverso da quello degli artisti americani, caratterizzato infatti da una maggior enfasi sulla chitarra e talvolta da una maggior energia. Spesso le band inglesi sono state criticate per aver semplicemente sfruttato lo sconfinato catalogo musicale afroamericano, ma \u00e8 stato anche fatto notare che esse contribuirono di fatto a rendere questo genere popolare, diffondendolo in Gran Bretagna, nel mondo e in alcuni casi anche al pubblico americano, concorrendo in questo modo a rafforzare la reputazione degli artisti rhythm and blues sia del presente che del passato. Molti di questi gruppi passarono rapidamente dal suonare e registrare secondo gli standard americani allo scrivere e registrare la propria musica, spesso lasciandosi alle spalle le proprie radici R&amp;B. Questo per\u00f2 permise a molti di sostenere importanti carriere, al contrario di quanto successe con la maggior parte dei gruppi beat della prima ondata dell'invasione che, (con l'importante eccezione dei Beatles), non riuscirono mai a scrivere un proprio repertorio o ad adattarsi ai cambiamenti del clima musicale.\nIl boom del blues britannico.\nIl periodo di grande successo del blues si intersec\u00f2, sia cronologicamente che in termini di protagonisti, con la fine della prima e pi\u00f9 ampia fase del periodo rhythm and blues, che aveva iniziato a scemare in termini di successo verso la met\u00e0 degli anni sessanta lasciando dietro di s\u00e9 un buon numero di musicisti con un\u2019ampia conoscenza delle forme e delle tecniche del blues, i quali avrebbero poi virato verso la ricerca di un blues pi\u00f9 puro. I Blues Incorporated e i Mayall's Bluesbreakers erano ben noti nei circuiti jazz e R&amp;B emergenti, ma i Bluesbreakers iniziarono anche ad essere conosciuti a livello nazionale e internazionale, soprattutto dopo l\u2019uscita dell\u2019album Blues Breakers with Eric Clapton, del 1966, considerato un lavoro seminale del blues britannico. Prodotto da Mike Vernon, che pi\u00f9 tardi fond\u00f2 l\u2019etichetta Blue Horizon, questo lavoro si fece notare soprattutto per i suoi ritmi coinvolgenti e per i rapidi lick blues di Clapton, eseguiti con il suono pienamente distorto di una chitarra Gibson Les Paul e di un amplificatore Marshall. Questo tipo di suono divenne un classico per i musicisti di blues britannico (e successivamente anche di rock), e rese chiaro il ruolo di primo piano della chitarra, caratteristica distintiva del sottogenere. Clapton disse: \u201cHo passato gran parte della mia adolescenza a studiare blues: la sua geografia, la sua cronologia, e anche come suonarlo\u201d. Peter Green diede inizio al cosiddetto \u201csecondo grande periodo del blues britannico\u201d, rimpiazzando Clapton nei Bluesbreakers quando questi lasci\u00f2 il gruppo per fondare i Cream. Nel 1967, dopo una sola registrazione con i Bluesbreakers, Green, insieme a Mick Fleetwood e John McVie, form\u00f2 i Fleetwood Mac, prodotti da Mike Vernon con la sua etichetta Blue Horizon. Un fattore chiave nell\u2019ascesa alla popolarit\u00e0 di questo genere nel Regno Unito e in Europa nei primi anni sessanta fu il successo del tour American Folk Blues Festival, organizzato dai promotori tedeschi Horst Lippmann e Fritz Rau.\nL\u2019ascesa del blues elettrico e il suo successo di pubblico portarono al declino del blues acustico. Nei primi anni sessanta, i pionieri della chitarra folk Bert Jansch, John Renbourn e in particolare Davy Graham (che lavor\u00f2 con Korner), suonavano blues, folk e jazz sviluppando uno stile distintivo noto come folk barocco. Il blues britannico acustico continu\u00f2 a svilupparsi come parte della scena folk, con figure come Ian A. Anderson e la sua Country Blues Band e Al Jones. La maggior parte dei musicisti di blues acustico raggiunsero per\u00f2 uno scarso successo commerciale e, con poche eccezioni, trovarono difficile ottenere alcun riconoscimento anche negli Stati Uniti.\nD\u2019altro canto, i gruppi che si formarono attorno al 1967, come i Cream, i Fleetwood Mac, i Ten Years After, i Savoy Brown e i Free, seguirono un percorso diverso, mantenendo un repertorio classico basato sul blues e producendo per\u00f2 anche materiale originale, che spesso si allontanava dalle influenze pop mettendo invece l\u2019accento sulle virtuosit\u00e0 individuali. Il risultato fu chiamato blues rock, e con ogni probabilit\u00e0 segn\u00f2 l\u2019inizio di quella separazione tra il pop e il rock che contraddistinse poi l\u2019industria per i decenni successivi. I Cream, mettendo insieme i talenti di Clapton, Bruce e Baker, sono spesso considerati come il primo supergruppo, nonch\u00e9 come i primi ad aver sviluppato appieno la formula del power trio. Anche se restarono insieme per poco pi\u00f9 di due anni, dal 1966 al 1969, furono comunque molto influenti e fu in questo periodo che Clapton divenne una superstar internazionale. I Fleetwood Mac sono spesso considerati gli autori dei pi\u00f9 raffinati lavori del sottogenere, con le loro fantasiose interpretazioni di Chicago blues. Furono anche il gruppo di maggior successo commerciale, con in loro album eponimo di debutto che raggiunse la top five nel Regno Unito all'inizio del 1968, e il pezzo strumentale \u201cAlbatros\u201d che raggiunse la numero uno della classifica dei singoli all'inizio del 1969. Secondo Scott Schinder e Andy Schwartz, questo fu \u201cl'apice commerciale del blues britannico\u201d. I Free, con il talento alla chitarra di Paul Kossoff, soprattutto a partire dal loro secondo album eponimo del 1969, produssero una forma ridotta di blues che avrebbe influenzato tutta la produzione successiva di hard rock e heavy metal. I Ten Years After nacquero nel 1967 per iniziativa del chitarrista Alvin Lee, ma raggiunsero il successo solo nel 1968 con il loro album live Udead e la loro partecipazione a Woodstock, negli Stati Uniti, l'anno successivo. Tra le ultime band di british blues ad ottenere un successo commerciale, ci furono i Jethro Tull, formati dall'unione di due gruppi blues nel 1967. Il loro secondo album, Stand Up, raggiunse la posizione numero uno in classifica nel Regno Unito nel 1969.\nIl declino.\nAlla fine degli anni sessanta il blues britannico entr\u00f2 in una fase di rapido declino. La tendenza dei musicisti e dei vari gruppi fu quella di muoversi verso le nuove aree in espansione della musica rock. Alcuni, come i Jethro Tull, seguirono i Moody Blues lontano dalle strutture metriche a 12 misure e dalle armoniche, muovendosi verso un rock progressivo pi\u00f9 complesso e influenzato dai classici. Altri iniziarono a suonare una versione del blues rock pi\u00f9 dura, che divenne poi la base dell'hard rock e dell'heavy metal. I Led Zeppelin, fondati dal chitarrista degli Yardbirds Jimmy Page, nei loro primi due album del 1969 unirono heavy blues e rock amplificato per creare ci\u00f2 che \u00e8 stato visto come uno spartiacque nello sviluppo dell'hard rock e del nascente heavy metal. Nei lavori successivi avrebbero poi mischiato quegli elementi di folk e di misticismo che sarebbero diventati potenti influenze nello sviluppo dell'heavy metal. I Deep Purple svilupparono un suono che sembrava \u201cspremere e stirare\u201d il blues, e raggiunsero il successo commerciale con il loro quarto album, In Rock del 1970, che \u00e8 visto come uno degli album di definizione dell'heavy metal. I primi lavori dei Black Sabbath (questo fu il terzo nome del gruppo che inizi\u00f2 a farsi conoscere come i Polka Truck Blues Band nel 1968) includevano canonici pezzi blues, ma gi\u00e0 il loro secondo album Paranoid del 1970 conteneva quegli elementi di occulto che avrebbero largamente definito l'heavy metal moderno. Alcuni, come Korner e Mayall, continuarono a suonare una forma di blues pi\u00f9 pura, ma restando sempre ampiamente fuori dai circuiti mainstream. La struttura dei club, dei locali e dei festival che si era evoluta in Gran Bretagna a partire dall'inizio degli anni cinquanta era virtualmente scomparsa negli anni settanta.\nRevival.\nAnche se fu eclissato dal successo della musica rock, il blues in Gran Bretagna non scomparve del tutto: da un lato i bluesmen americani come John Lee Hooker, Eddie Taylor e Freddie King continuarono ad ottenere consensi, e dall'altro artisti inglesi come Dave Kelly e sua sorella Jo-Ann Kelly contribuirono a mantenere viva la scena del blues acustico nei circuiti del folk britannico. Dave Kelly fu anche il fondatore dei The Blues Band, con gli ex membri dei Manfred Man Paul Jones e Tom McGuinness, a cui si aggiunsero anche Hughie Flint e Gary Fletcher. Ai Blues Band viene accreditato il merito di aver avviato una seconda ondata di successo per il blues in Gran Bretagna, che negli anni novanta si tradusse in numerosi festival in tutto il paese, tra cui The Swanage Blues Festival, The Burnley National Blues Festival, The Gloucester Blues and Heritage Festival e The Great British Rhythm and Blues Festival at Colne. Il ventunesimo secolo ha poi visto un nuovo slancio nell'interesse per il blues in Gran Bretagna, come si deduce anche dal successo di personaggi fino ad allora sconosciuti come Seasick Steve, dal ritorno al blues dei grandi artisti che col blues avevano lanciato le proprie carriere, come Peter Green, Mick Fleetwood, Chris Rea ed Eric Clapton, cos\u00ec come dall'emergere di giovani figure nel panorama musicale, come la vincitrice dei British Blues Awards Dani Wilde, Matt Schofield e Aynsley Lister\nLa tradizione del blues britannico si estende anche al di fuori dei confini della Gran Bretagna. Il chitarrista americano Joe Bonamassa dichiara di essersi ispirato soprattutto ai musicisti di blues britannico degli anni sessanta, e lui stesso si considera parte di questa tradizione, piuttosto che di quella americana.\nL'importanza del genere.\nOltre a lanciare la carriera di molti importanti musicisti blues, pop e rock, il british blues ha anche il merito di aver dato origine al blues rock, da cui derivarono poi molti sottogeneri, come il rock psichedelico, il rock progressivo, l'hard rock e non da ultimo l'heavy metal. Il pi\u00f9 importante contributo del blues britannico \u00e8 stato probabilmente quello di riportare in auge il blues americano proprio in America, dove, sull'onda del successo di band come i Rolling Stones e i Fleetwood Mac, il pubblico bianco torn\u00f2 ad apprezzare bluesmen neri come Muddy Waters, Howlin' Wolf e John Lee Hooker. Il risultato fu una rivalutazione del blues negli Stati Uniti che facilit\u00f2 l'accesso a questo genere di musica anche agli artisti bianchi, aprendo cos\u00ec le porte al Southern rock e allo sviluppo del Texas Blues da parte di musicisti come Stevie Ray Vaughan."}
{"id": "627129", "revid": "36426", "url": "https://it.wikipedia.org/wiki?curid=627129", "title": "Sepolcro Passalacqua", "text": "Il sepolcro Passalacqua, realizzato nel 1844, situato precedentemente al limite del cimitero di Paina in provincia di Monza e Brianza, opera dell'architetto Antonio Rinaldi, ora \u00e8 situato al centro di esso a causa della espansione del cimitero stesso; fu eretto per accogliere le spoglie del defunto conte Giovanni Battista Lucini Passalacqua\nStruttura.\nIl sepolcro si compone di un corpo quadrato di fabbrica, a forma piramidale e di proporzioni cubiche, sormontato dalla statua della Religione, opera dello scultore Gaetano Manfredini. Nelle due facciate, una esterna e l'altra interna al recinto del cimitero, vi sono due pronao d'ingresso al sepolcro e da entrambe le parti, al di sopra della cornice che corona il sepolcro stesso, si legge: SEPOLCRO PASSALACQUA \nLo stile architettonico \u00e8 semplice, ma al contempo severo, essendo pi\u00f9 conveniente a tal genere di edifici. La camera sepolcrale sotterranea \u00e8 composta da sei colombari (nicchie), in uno dei quali furono deposte le spoglie mortali del conte Giovanni Battista, trasportate dal cimitero di Mariano Comense a quello di Paina nel novembre del 1843. Si accede alla camera sepolcrale tramite un'apertura praticata nel centro del pavimento, diviso a scompartimenti di marmo di Como di vario colore, cio\u00e8 bianco, rosso e nero. La suddetta apertura \u00e8 chiusa da una lapide di marmo nero sulla quale \u00e8 possibile leggere la seguente iscrizione, dettata dal signor C. Zardetti:\nAll'interno del sepolcro, a sinistra, s' innalza il monumento del defunto Conte, ornato con gli stemmi ed emblemi delle famiglie Lucini Passalacqua e Calderari, e sormontato dal busto in marmo, opera dello scultore Innocenzo Fraccaroli. Al di sotto del suddetto busto \u00e8 possibile leggere un'altra iscrizione, dettata anch'essa dal Signor Zardetti:\nUn affresco del pittore Giacomo Martinis, rappresentante la Prudenza e la Giustizia che trasportano in Cielo l'anima del defunto Conte, adorna il centro del soffitto del sepolcro\nLa tomba venne demolita nel 1936 per costruire l'attuale chiesa di Paina. Come viene riportato dalle ricerche effettuate dall'attuale Parroco, nella demolizione, tolta la statua sovrastante, le pietre furono tutte numerate in modo da consentire la ricostruzione dell'edificio poco distante. Oggi il sepolcro accoglie le spoglie dei parroci di paina."}
{"id": "627136", "revid": "124123", "url": "https://it.wikipedia.org/wiki?curid=627136", "title": "Giacomo Lusverg", "text": "Biografia.\nCostruttore di strumenti scientifici modenese, Giacomo Lusverg (Jacobus Lusverg secondo la grafia latina usata per firmare lo strumento) visse e oper\u00f2 a Roma dal 1672 al 1689, anno della sua morte. L'abitazione e l'officina erano situate nella Piazza del Collegio Romano dei padri gesuiti, con i quali fu in buoni rapporti. Realizz\u00f2 strumenti matematici, da disegno e da rilievo topografico, sfere armillari, meridiane, compassi, ellissografi, micrometri filari. Si possono ricordare, in particolare, il micrometro filare che realizz\u00f2 nel 1677, oggi custodito nel Seminario vescovile di Treviso, e la sfera armillare del 1669 conservata nel Palazzo del Liceo Conti-Gentili di Alatri. \nLa sua esperienza sar\u00e0 poi raccolta dagli eredi, il nipote Domenico (1669-1744) per primo, che opereranno per varie generazioni fino alla seconda met\u00e0 dell'Ottocento, lasciando traccia del proprio lavoro nei maggiori istituti scientifici romani, come la Specola del Collegio Romano, l'Osservatorio del Campidoglio (poi sede dell'Accademia dei Nuovi Lincei), il Collegio Nazareno dei Padri Scolopi, il Teatro Fisico (in seguito Gabinetto Fisico della Sapienza di Roma)."}
{"id": "627145", "revid": "1522738", "url": "https://it.wikipedia.org/wiki?curid=627145", "title": "Maurice-Auguste Beniowski", "text": "Combatt\u00e9 nell'esercito francese, in quello polacco e in quello austriaco; viaggi\u00f2 il mondo come esploratore; per qualche tempo risiedette nella Baia d'Antongil (\"Antongila\"), in Madagascar, autoproclamandosi re dell'isola. A causa della sua vita movimentata e del suo cosmopolitismo, il suo nome viene ricordato secondo una grande quantit\u00e0 di trascrizioni: M\u00f3ric August Be\u0148ovsk\u00fd/Be\u0148owsk\u00fd, Maurycy August Beniowski, Benyovszky M\u00f3ric, Maurice Auguste de Benyowsky/-ski, Maurice Benyowsky/Benovsky, Moritz Benjowsky/-wski/Benyowski e Mauritius Auguste de Benovensis sono alcune delle varianti.\nBiografia.\nBeniowski nacque a Vrbov\u00e9, vicino a Trnava (nell'odierna Slovacchia, al tempo regione del Regno di Ungheria). Inizi\u00f2 la carriera militare nell'esercito austriaco durante la guerra dei sette anni; in seguito, tuttavia, le sue opinioni religiose lo indussero a lasciare il paese. Intraprese quindi una vita di avventure e viaggi per mare.\nNel 1768 entr\u00f2 a far parte della Confederazione di Bar, un movimento polacco contro l'intervento russo. Fu catturato dai Russi e mandato in Siberia. Fuggito, torn\u00f2 in Europa attraverso il Pacifico settentrionale. Giunto in Francia nel 1772, conobbe Luigi XV, il quale fu a tal punto impressionato da Beniowski da offrirgli di rappresentare la Francia in Madagascar. Recatosi in Madagascar, si insedi\u00f2 nella Baia d'Antongil, nella parte nordorientale dell'isola, dove fond\u00f2 una colonia (\"Antongila\") con capitale Louisbourg. Nel 1776 Beniowski fu nominato \u00abre\u00bb (in lingua malgascia: \"Ampansacabe\") dagli indigeni del Madagascar, e ricevette l'appoggio di alcuni capi locali. Ciononostante riprese presto i suoi viaggi: si rec\u00f2 a Londra nel 1783 e successivamente negli Stati Uniti e in Brasile. Il suo regno fu rovesciato dagli stessi francesi: venne infine ucciso nella sua colonia, durante uno scontro con un distaccamento francese.\nGli \u00e8 attribuita una sorta di autobiografia pubblicata a Londra nel 1790 e l'anno successivo a Parigi."}
{"id": "627153", "revid": "119578319", "url": "https://it.wikipedia.org/wiki?curid=627153", "title": "Millantatore", "text": "Il millantatore o falloppona \u00e8 un personaggio ricorrente nella letteratura di tutti i tempi e \"carattere\" nella commedia dell'arte: colui che ha atteggiamenti boriosi e vanagloriosi in pubblico, facendo ricorso a menzogne iperboliche o a clamorose esagerazioni, o ancora si attribuisce qualit\u00e0 o titoli non propri. \u00c8 un personaggio ricorrente nella letteratura di tutti i tempi e \"carattere\" nella commedia dell'arte. Uno dei primi usi del termine \"millanta\" nel senso di \"quantit\u00e0 spropositata\", \u00e8 attestata appunto in Boccaccio nella novella \"Calandrino e l'elitropia\" con la frase proverbiale \"Haccene pi\u00f9 di millanta, che tutta notte canta\".\nGrecia antica.\nAristotele aveva fissato gli elementi caratteristici: \"Il millantatore \u00e8 colui il quale fa mostra di titoli di merito che non possiede, esagerando il suo controllo del mondo di cui in realt\u00e0 \u00e8 privo.\"\nSi distingue dall'ironico che, invece, \"\u00e8 colui che nega e nasconde i titoli di merito di cui dispone attenuandoli\". Tra questi due contrapposti estremi \u2013 l'ironico e il millantatore \u2013 si colloca la sincerit\u00e0, che trova il suo opposto nella menzogna.\nL'opera pi\u00f9 famosa dell'antichit\u00e0 nella fissazione dei \"caratteri\" \u00e8 senza dubbio quella di Teofrasto, che appunto, dedic\u00f2 al \"millantatore\" una delle pagine pi\u00f9 famose.\nPlauto.\nLa prima importante rappresentazione degli elementi caratteristici nel teatro romano lo si ha nel \"Miles gloriosus\" di Plauto, prima di una lunga serie che nella Spagna dopo la Reconquista divent\u00f2 il Capitan Matamoros.\nGoldoni.\nMa se nel mondo plautino il millantatore per antonomasia era il soldato spaccone, nel Settecento veneziano il prototipo del \"carattere\" diventa il cavaliere. Ne \"La donna di garbo\" di Carlo Goldoni troviamo la battuta: \"Dico al signor Lelio, che l'affettazione \u00e8 ridicola, e che il cavaliere non dev'essere millantatore\".\nCapitan Fracassa.\nUna ripresa pi\u00f9 diretta del \"Miles gloriosus\" lo si ha nel \"Capitan Fracassa\" di Th\u00e9ophile Gautier, ingentilito, per\u00f2, da una scena tipica di metateatro: un nobile decaduto per amore accetta di unirsi ad una compagnia di guitti, per rivestire il ruolo di Capitan Fracassa, il Soldato spaccone.\nIn questo modo il ruolo del millantatore \u00e8 confinato nel piano del ruolo impersonato solo quando il protagonista svolge il suo ruolo di attore, mentre le connotazioni proprie sono quelle di un animo nobile e romantico.\nQuesto sdoppiamento attore-personaggio \u00e8 piaciuto moltissimo alla cinematografia che ha ripreso, con vari adattamenti, fin dai tempi del muto, il testo di Gautier.\nLe persone di corte.\nMa la figura del millantatore \u00e8 stata esaminata anche in altri contesti, ad esempio tra \"gli uomini di corte \"\nBibliografia.\nGiovanni Mattia Il girotondo del millantatore"}
{"id": "627164", "revid": "38120", "url": "https://it.wikipedia.org/wiki?curid=627164", "title": "Omics", "text": ""}
{"id": "627168", "revid": "121164681", "url": "https://it.wikipedia.org/wiki?curid=627168", "title": "I Giochi del Mediterraneo", "text": "I I Giochi del Mediterraneo si svolsero dal 5 al 20 ottobre del 1951 ad Alessandria d'Egitto.\nVi parteciparono 734 atleti (tutti di sesso maschile) provenienti da 10 nazioni (Egitto, Francia, Grecia, Jugoslavia, Italia, Libano, Malta, Siria, Spagna e Turchia).\nSedi.\nLa cerimonia d'apertura e le competizioni di atletica leggera e ginnastica si sono svolte presso lo Stadio Faud, rinnovato per i Giochi. Le partite di pallacanestro, gli incontri di lotta e i concorsi di sollevamento pesi, presso la nuova palestra dello Stadio Faud, con 3000 posti. Gli incontri di pugilato presso la sala boxe di Alessandria, ad esclusione della finale, che si \u00e8 svolta nella palestra dello Stadio Faud. Le gare di canottaggio presso il lago di Nouzha, nei pressi di Alessandria d'Egitto. Le prove di equitazione presso il \"New Sports Club\" ad eccezione della finale, che si \u00e8 svolta presso lo Stadio Faud. Gli incontri di scherma presso la sala d'armi di Alessandria. Le partite di calcio si sono svolte al Alessandria, presso lo Stadio Faud e lo Stadio Murtafa Fachadi, e ad Il Cairo presso lo Stadio Nazionale. Le gare di hockey su prato presso il campo dell'Alexandria Sporting Club. Le gare di nuoto presso la piscina dello Stadio Faud, costruita per l'occasione. Le gare di Tiro si sono svolte a Il Cairo."}
{"id": "627169", "revid": "416175", "url": "https://it.wikipedia.org/wiki?curid=627169", "title": "NFL Europa", "text": "NFL Europa era una lega di football americano di propriet\u00e0 della National Football League (NFL), la pi\u00f9 grande e pi\u00f9 popolare lega professionistica di football americano, con lo scopo di diffondere tale sport in Europa.\nLa maggior parte dei giocatori provenivano dagli Stati Uniti ed erano sotto contratto delle squadre NFL, che ne faceva una sorta di D-League di questo sport.\nAl termine della stagione 2007 ne \u00e8 stata decisa la chiusura.\nStoria.\nNel 1991 inizi\u00f2 la sua attivit\u00e0 con il nome di World League of American Football; le prime due stagioni vennero giocate con squadre europee ed americane.\nDopo due anni di inattivit\u00e0 nel 1995 la lega riprese, ma solamente con squadre europee.\nNel 1998 il nome venne cambiato in NFL Europe, e l'ultimo cambio di nome \u00e8 avvenuto nel 2007 con NFL Europa, utilizzato per una sola stagione in quanto il 29 giugno 2007 la NFL ne ha annunciato la chiusura con effetto immediato."}
{"id": "627172", "revid": "49022", "url": "https://it.wikipedia.org/wiki?curid=627172", "title": "Gwent", "text": ""}
{"id": "627173", "revid": "287204", "url": "https://it.wikipedia.org/wiki?curid=627173", "title": "Invasione normanna", "text": ""}
{"id": "627175", "revid": "148107", "url": "https://it.wikipedia.org/wiki?curid=627175", "title": "Legge di Dulong e Petit", "text": "La legge di Dulong e Petit determina l'espressione classica del calore specifico molare di un solido cristallino dovuto alle vibrazioni reticolari (modi acustici). Tale legge fu proposta da Pierre Louis Dulong e Alexis Th\u00e9r\u00e8se Petit nel 1819. \nIl modello si basa sul fatto che la temperatura in un solido, a livello microscopico, \u00e8 determinata dall'ampiezza delle vibrazioni reticolari del solido. In particolare gli unici modi che sono eccitati all'equilibrio termodinamico sono quelli normali. Si chiamano\nmodi normali quei modi di vibrazione che hanno una lunghezza d'onda sottomultiplo delle dimensioni fisiche del cristallo stesso. Infatti solo i modi normali non interferiscono distruttivamente. Questo vuole dire che se ho formula_1 atomi nel cristallo avr\u00f2 la possibilit\u00e0 di formula_2 modi normali (due onde trasversali e una longitudinale). Tali modi hanno una energia cinetica e una energia potenziale in media di formula_3 (a causa del teorema di equipartizione dell'energia), dove formula_4 \u00e8 la costante di Boltzmann. Quindi l'energia interna del cristallo, considerando tutti i modi normali, vale:\nMoltiplicando e dividendo per il numero di Avogadro:\nDove \"R\" \u00e8 la costante dei gas. La derivata dell'energia interna rispetto alla temperatura divisa per la densit\u00e0 numerica \u00e8 il calore specifico molecolare:\nMoltiplicando per il numero di Avogadro si trova il calore specifico molare:\nIl risultato della legge \u00e8 che tale calore specifico sia una costante eguale per tutti i solidi.\nA temperatura ambiente la maggior parte dei solidi rispetta tale legge. Le uniche eccezioni sono alcuni materiali ad alta temperatura\ndi fusione che hanno un calore specifico molare inferiore a quello previsto da tale legge, esempi di tali eccezioni sono il diamante e in misura minore il silicio. Notiamo sperimentalmente che a temperatura sufficientemente alta tutte le sostanze, compresi i\nsolidi ad alta temperatura di fusione tipo il diamante, rispettano perfettamente la legge di Dulong e Petit.\nIl modello su cui si basa la legge di Dulong e Petit \u00e8 puramente classico. Ma quando non si possa pi\u00f9 trascurare la quantizzazione dell'ampiezza delle vibrazioni reticolari, come succede a bassa temperatura, bisogna utilizzare il modello di Debye che comprende come caso limite la legge di Dulong e Petit."}
{"id": "627177", "revid": "1635571", "url": "https://it.wikipedia.org/wiki?curid=627177", "title": "Regno d'Inghilterra", "text": "Il Regno d'Inghilterra (in inglese: \"Kingdom of England\") fu uno stato situato a nord-ovest dell'Europa, che esistette dal 927 al 1707 quando venne legalmente sostituito dal Regno di Gran Bretagna. Le sue origini si possono far risalire ai regni della cosiddetta Eptarchia anglosassone formatisi nel IX e X secolo. Il regno era situato nella parte meridionale dell'isola di Gran Bretagna nella regione attualmente conosciuta come Inghilterra e riun\u00ec sotto la stessa giurisdizione le entit\u00e0 di Inghilterra e Galles.\nLa principale residenza reale era originariamente Winchester nello Hampshire, ma anche Gloucester e Londra godevano di uno status paragonabile, specialmente quest'ultima che all'inizio del XII secolo divent\u00f2 la capitale \"de facto\". Londra rimase la capitale del regno fino alla fusione col Regno di Scozia nel 1707 sancita dall'Atto di Unione e continu\u00f2 a rimanere la citt\u00e0 principale d'Inghilterra, oltre che capitale dei regni successivi a quello d'Inghilterra: il Regno di Gran Bretagna dal 1707 al 1801, il Regno di Gran Bretagna e Irlanda dal 1801 al 1922 ed in seguito del Regno Unito.\nStoria.\nOrigini.\nIl Regno d'Inghilterra non ha una data di fondazione precisa. La sua origine si pu\u00f2 fare discendere dalla cosiddetta Eptarchia, cio\u00e8 l'insieme di sette regni inglesi minori: l'Anglia orientale, il Regno dell'Essex, il Regno del Kent, il Regno di Mercia, il Regno di Northumbria, il Regno del Sussex ed il Regno del Wessex.\nI re del Wessex durante il IX secolo assunsero una importanza dominante su quelli degli altri regni. La conquista di Northumbria, Anglia orientale e di met\u00e0 della Mercia da parte dei Danesi lasci\u00f2 Alfredo il Grande (re del Wessex dall'871 all'899) l'unico re anglosassone rimasto. Egli riusc\u00ec a resistere ad una serie di invasioni danesi e port\u00f2 la parte rimanente della Mercia sotto la sovranit\u00e0 del Wessex. Suo figlio, Edoardo il Vecchio (re dall'899 al 924), complet\u00f2 l'annessione della Mercia e dell'Anglia orientale liberandole dall'occupazione danese, riunendo cos\u00ec la parte d'Inghilterra a sud del fiume Humber.\nNel 927 la Northumbria, i cui re danesi erano stati da poco sostituiti dai norvegesi, cadde sotto il controllo del re Atelstano, uno dei figli di Edoardo il Vecchio. Atelstano fu cos\u00ec il primo re a governare su tutto il territorio inglese. Non fu il primo Re d'Inghilterra \"de jure\", ma certamente lo fu \"de facto\". Negli anni successivi la Northumbria cambi\u00f2 spesso di mano tra re inglesi ed invasori norvegesi, ma fin\u00ec definitivamente sotto il controllo inglese col re Edredo nel 954, completandosi cos\u00ec il processo di unificazione. Da quel momento l'Inghilterra rimase un'entit\u00e0 politica unitaria.\nDurante il regno di Etelredo II (978-1016), una nuova ondata d'invasione danese, orchestrata da Sweyn I di Danimarca, culmin\u00f2 dopo un quarto di secolo di scontri, nella conquista dell'Inghilterra nel 1013. Sweyn mor\u00ec il 2 febbraio 1014 e Etelredo fu rimesso sul trono, ma nel 1015 il figlio di Sweyn, Canuto il Grande intraprese una nuova invasione. La guerra che ne segu\u00ec fin\u00ec nel 1016 con un accordo tra Canuto ed il successore di Etelredo, Edmondo II i quali si divisero il regno. Con la morte di Edmondo, il 30 novembre 1016, l'Inghilterra torn\u00f2 unita sotto la dominazione danese. Tale dominazione prosegu\u00ec fino alla morte di Canuto II, l'8 giugno 1042. Canuto II, che era figlio di Canuto I e di Emma di Normandia (vedova di Etelredo II), non aveva eredi diretti e gli succedette cos\u00ec il fratellastro Edoardo il Confessore. Il regno d'Inghilterra tornava cos\u00ec ad essere indipendente.\nLa conquista normanna e i Plantageneti.\nLa pace dur\u00f2 solo fino alla morte senza figli di Edoardo il 4 o 5 gennaio 1066. Venne incoronato il cognato, Aroldo II d'Inghilterra. Suo cugino Guglielmo il Bastardo (che in seguito avrebbe goduto del pi\u00f9 nobile soprannome de \"Il Conquistatore\"), Duca di Normandia, reclam\u00f2 immediatamente per s\u00e9 il trono, dando luogo ad una invasione dell'Inghilterra ed approdando nel Sussex il 28 settembre 1066. Aroldo II si trovava col suo esercito a York, dove era uscito vittorioso nella battaglia di Stamford Bridge del 25 settembre, dovette perci\u00f2 attraversare tutta l'Inghilterra per recarsi ad opporre resistenza agli invasori.\nGli eserciti di Aroldo e Guglielmo si fronteggiarono finalmente nella battaglia di Hastings il 14 ottobre 1066. Aroldo cadde e Guglielmo risult\u00f2 vincitore ottenendo cos\u00ec il controllo del regno senza incontrare molta altra resistenza. Egli non intese comunque annettere il regno al Ducato di Normandia in quanto, come Duca, Guglielmo era ancora suddito di Filippo I di Francia, mentre l'indipendenza del regno di Inghilterra gli permetteva di governare senza interferenze. Fu cos\u00ec incoronato re d'Inghilterra il 25 dicembre 1066.\nIl regno d'Inghilterra ed il ducato di Normandia rimasero uniti sotto il governo della stessa persona fino al 1204. In quell'anno re Giovanni d'Inghilterra, discendente di quarta generazione da Guglielmo I, perse la sovranit\u00e0 sulla parte continentale del ducato a favore di Filippo II di Francia. Il resto del ducato, noto come le Isole del Canale, rimase a Giovanni ed ai suoi discendenti.\nGiovanni fu poi protagonista nel 1215 della concessione della \"Magna Charta\" che rappresent\u00f2 la prima forma di costituzione scritta concessa da un monarca nella storia.\nGiovanni, comunque, conserv\u00f2 anche le terre ed il titolo di Duca di Aquitania. Suo nipote Edoardo I d'Inghilterra sconfisse Llywelyn ap Gruffudd e conquist\u00f2 il Galles nel 1282 e nel 1301 cre\u00f2 il titolo di Principe del Galles per il suo figlio maggiore, il futuro Edoardo II d'Inghilterra.\nEdoardo II lasci\u00f2 il trono al figlio Edoardo III d'Inghilterra il quale avanz\u00f2 delle pretese sul trono di Francia che condussero alla Guerra dei cent'anni (1337-1453). L'esito della guerra fu per\u00f2 sfavorevole agli inglesi che vennero sconfitti e mantennero solo la sovranit\u00e0 sulla citt\u00e0 di Calais.\nIl regno ebbe poco tempo per risollevarsi prima dello scoppio della guerra delle due rose (1455-1485), un susseguirsi di guerre civili per il trono tra il Casato dei Lancaster ed il Casato di York, rami diversi della casa regnante dei Plantageneti a cui apparteneva Edoardo III. I conflitti finirono con la vittoria e l'incoronazione di un discendente per parte femminile dei Lancaster che spos\u00f2 la figlia maggiore del leader degli York: Enrico VII d'Inghilterra e Elisabetta di York fondarono la dinastia Tudor che rimase sul trono dal 1485 al 1603.\nI Tudor e gli Stuart.\nNel frattempo il Galles mantenne il sistema amministrativo e legale separato che era stato stabilito da Edoardo I alla fine del XIII secolo. Il secondo monarca dei Tudor, Enrico VIII, fuse definitivamente i territori gallesi con quelli inglesi con l'Atto di Unione del 1536. Il Galles cess\u00f2 cos\u00ec di essere un possedimento privato del re e fu annesso al regno d'Inghilterra con i relativi rappresentanti nel Parlamento.\nDurante il regno di Enrico VIII nel 1541 il parlamento d'Irlanda lo proclam\u00f2 Re d'Irlanda, dichiarando cos\u00ec il Regno d'Irlanda in unione personale col regno d'Inghilterra.\nDurante il regno di Maria, figlia maggiore di Enrico VIII, Calais venne conquistata il 7 gennaio 1558 da Francesco I di Guisa.\nLa dinastia dei Tudor termin\u00f2 con la morte di Elisabetta I d'Inghilterra il 24 marzo 1603. Senza eredi diretti al trono, la corona pass\u00f2 cos\u00ec a Giacomo VI re di Scozia, un lontano parente protestante di Elisabetta del casato degli Stuart, che ascese al trono col nome di Giacomo I. Nonostante l'unione delle corone, i regni di Inghilterra e Scozia rimasero stati indipendenti e separati fino al 1707.\nIn quell'anno l'Atto di Unione ratificato sia dal parlamento scozzese che da quello inglese cre\u00f2 il Regno di Gran Bretagna. La regina Anna, ultima monarca degli Stuart, divenne la prima sovrana del nuovo regno. I parlamenti di Inghilterra e Scozia vennero anch'essi fusi a formare il Parlamento di Gran Bretagna la cui sede fu fissata nel Palazzo di Westminster a Londra. A questo punto il regno d'Inghilterra cess\u00f2 di esistere come entit\u00e0 politica distinta e non ebbe pi\u00f9 un governo nazionale. Legalmente comunque le giurisdizioni di Inghilterra e Galles da una parte e Scozia dall'altra rimasero separate continuando ad avere leggi e tribunali distinti. Ci\u00f2 continu\u00f2 fino all'Atto di Unione del 1800 tra il Regno di Gran Bretagna ed il regno d'Irlanda che cre\u00f2 il Regno Unito di Gran Bretagna e Irlanda (che in seguito sarebbe diventato il Regno Unito di Gran Bretagna e Irlanda del Nord).\nIl Commonwealth e il Protettorato.\nL'Inghilterra fu una monarchia per tutta la durata della sua esistenza politica, dalla sua creazione attorno al 927 fino al 1707, con l'unica eccezione degli undici anni di Interregno inglese (1649-1660) che segu\u00ec alla Rivoluzione inglese.\nIl governo di re Carlo I d'Inghilterra venne sostituito da una repubblica che fu chiamata Commonwealth of England (1649-1653). Il principale generale fautore della repubblica fu Oliver Cromwell.\nIl generale vittorioso fin\u00ec col rivoltarsi anche contro la repubblica e fond\u00f2 una nuova forma di governo detta Protettorato, con lui stesso come Lord Protettore fino alla sua morte il 3 settembre 1658. Gli succedette il figlio Richard Cromwell che per\u00f2 non si dimostr\u00f2 capace di mantenere il potere e, dopo un periodo di anarchia, si dimise e si ritir\u00f2 a vita privata. Fu ristabilito di nuovo il Commonwealth, ma anch'esso si dimostr\u00f2 instabile e il pretendente alla corona in esilio, Carlo II d'Inghilterra venne richiamato sul trono nel 1660 dando cos\u00ec luogo alla Restaurazione inglese."}
{"id": "627186", "revid": "339392", "url": "https://it.wikipedia.org/wiki?curid=627186", "title": "Cap", "text": ""}
{"id": "627193", "revid": "834", "url": "https://it.wikipedia.org/wiki?curid=627193", "title": "CAP (Italia)", "text": ""}
{"id": "627198", "revid": "834", "url": "https://it.wikipedia.org/wiki?curid=627198", "title": "Codice Postale", "text": ""}
{"id": "627206", "revid": "486946", "url": "https://it.wikipedia.org/wiki?curid=627206", "title": "A.S.D. L'Aquila Calcio Real", "text": ""}
{"id": "627208", "revid": "486946", "url": "https://it.wikipedia.org/wiki?curid=627208", "title": "A.S.D. L'Aquila Calcio 1927", "text": ""}
{"id": "627210", "revid": "1501558", "url": "https://it.wikipedia.org/wiki?curid=627210", "title": "AFC Challenge Cup", "text": "L'AFC Challenge Cup \u00e8 stata una competizione calcistica organizzata dall'Asian Football Confederation (AFC) dal 2006 al 2014 e dedicata alle cosiddette \"associazioni emergenti\".\nL'AFC divide le associazioni ad essa affiliate in tre gruppi: le \"associazioni sviluppate\", le 14 associazioni pi\u00f9 avanzate del calcio asiatico; le \"associazioni in via di sviluppo\", anch'esse 14; le \"associazioni emergenti\", 17 associazioni a cui \u00e8 dedicata la competizione in questione per favorire il loro sviluppo.\nLa prima edizione dell'AFC Challenge Cup ebbe luogo nel 2006 in Bangladesh. Le vincitrici delle edizioni 2008 e 2010 si qualificarono direttamente alla Coppa d'Asia 2011, quelle delle edizioni 2012 e 2014 alla Coppa d'Asia 2015.\nLa competizione fu cancellata dopo l'edizione del 2014, a causa dell'estensione della Coppa d'Asia da 16 a 24 squadre."}
{"id": "627219", "revid": "181699", "url": "https://it.wikipedia.org/wiki?curid=627219", "title": "Comitato di Gy\u0151r", "text": "Il comitato di Gy\u0151r (in ungherese \"Gy\u0151r v\u00e1rmegye\", in tedesco \"Komitat Raab\", in slovacco: \"R\u00e1bska \u017eupa\", in latino \"Comitatus Jauriensis\") \u00e8 stato un antico comitato del Regno d'Ungheria, oggi situato a cavallo tra Ungheria nordoccidentale e la Slovacchia. Capoluogo del comitato era la citt\u00e0 di Gy\u0151r.\nGeografia fisica.\nIl comitato di Gy\u0151r confinava con gli altri comitati di Pozsony, Kom\u00e1rom, Veszpr\u00e9m, Sopron e Moson. Geograficamente il territorio era quasi totalmente pianeggiante ed attraversato dal Danubio.\nStoria.\nIn seguito al Trattato del Trianon (1920) una minuscola parte del comitato situata a nord del Danubio venne assegnata alla neocostituita Cecoslovacchia. La parte residuale del comitato (circa 95% del territorio) venne fusa con quel che rimaneva dei comitati di Moson e Pozsony (nel primo caso circa due terzi del comitato, nel secondo caso una minima parte a sud del Danubio) a formare il nuovo comitato di Gy\u0151r-Moson-Pozsony.\nNel secondo dopoguerra il comitato di Gy\u0151r-Moson-Pozsony si fuse invece con il comitato di Sopron a formare la provincia di Gy\u0151r-Sopron, rinominata nel 1990 Gy\u0151r-Moson-Sopron. La parte slovacca del comitato appartiene invece alla regione di Trnava (distretto di Dunajsk\u00e1 Streda)."}
{"id": "627224", "revid": "106908", "url": "https://it.wikipedia.org/wiki?curid=627224", "title": "Mos Def &amp; Talib Kweli are Black Star", "text": "Mos Def &amp; Talib Kweli are Black Star \u00e8 l'album di debutto dei Black Star, ovvero l'accoppiata di rapper Talib Kweli e Mos Def. L'album, noto anche semplicemente come Black Star, \u00e8 stato pubblicato il 26 agosto 1998.\nIl titolo del lavoro \u00e8 un riferimento alla linea di navigazione fondata da Marcus Garvey. \"Black Star\" racconta dal punto di vista moderno dei due musicisti le idee e la vita a Brooklyn, New York. Il disco \u00e8 capace di focalizzarsi su un singolo argomento come \"Astronomy (8th Light)\" che ruota tutta attorno al colore nero, fino a brani pi\u00f9 \"party\" come \"B Boys Will B Boys\".\nGiudizi della critica.\n\"Black Star\" \u00e8 stato pi\u00f9 volte definito come un classico dell'hip hop ed un punto di riferimento per tutti gli artisti direttamente o indirettamente legati alla Native Tongues Posse. Come risultato della pubblicazione di questo disco, la Rawkus Records \u00e8 diventata etichetta discografica indipendente di primo livello, capace di pubblicare dischi di underground hip hop di considerevole qualit\u00e0. L'apprezzamento della critica \u00e8 continuato anche per i successivi lavori solisti dei due rapper, che successivamente non hanno pi\u00f9 pubblicato album sotto il nome Black Star."}
{"id": "627229", "revid": "60395", "url": "https://it.wikipedia.org/wiki?curid=627229", "title": "Boccalone", "text": ""}
{"id": "627236", "revid": "49022", "url": "https://it.wikipedia.org/wiki?curid=627236", "title": "Regno del Powys", "text": ""}
{"id": "627237", "revid": "767487", "url": "https://it.wikipedia.org/wiki?curid=627237", "title": "Symphysodon aequifasciatus", "text": "Symphysodon aequifasciatus \u00e8 una delle 3 specie di pesci d'acqua dolce della famiglia Ciclidi conosciuta come Pesce disco.\nDistribuzione e habitat.\nQuesta specie \u00e8 diffusa nel bacino del Rio delle Amazzoni, e principalmente nei fiumi Putumayo (Colombia e Per\u00f9), Tocantins, Solim\u00f5es, Rio Nanay, Rio Momon, Rio Yavari, Rio Ica. Vivono in acque relativamente profonde e tranquille: zone rocciose, radici.\nDescrizione.\nIl corpo \u00e8 ampio, estremamente compresso ai lati, allargato e arrotondato, da qui il nome comune di pesce disco. &lt;br&gt; Le pinne dorsale e anale sono ampie e seguono il corpo arrotondato. Le pinne ventrali sono lunghe e sottili. La coda \u00e8 ampia, a delta. La livrea \u00e8 estremamente variabile, ma la forma originaria presenta corpo giallo bruno, marezzato di verde, rosso o bianco, con 9 fasce verticali, la prima attraversa l'occhio e l'ultima la base della pinna caudale. Esistono numerose variet\u00e0 di colore. &lt;br&gt;\nRaggiunge una lunghezza massima di 14 cm.\nBiologia.\nRiproduzione.\nSolitamente il pesce disco vive in piccoli gruppi, ma durante la stagione degli amori diventa territoriale e le coppie si appartano in zone isolate per la riproduzione e l'allevamento dei piccoli. &lt;br&gt; Hanno spiccato comportamento genitoriale: le uova (arancioni) vengono curate da entrambi gli individui e, dopo la schiusa, gli avannotti vengono nutriti per alcune settimane con un particolare liquido secreto molto nutriente dall'epidermide dei genitori.\nAlimentazione.\n\"Symphysodon aequifasciatus\" si nutre di gamberetti, insetti, vermi e piccoli pesci.\nAcquariofilia.\nLa forma, la bellezza dei colori, l'affascinante comportamento ha fatto s\u00ec che il pesce disco diventasse in pochi anni uno dei pi\u00f9 conosciuti e ammirati pesci d'acqua dolce.\nVariet\u00e0.\nIn commercio esistono numerose variet\u00e0, frutto di incroci e selezioni da parte dell'uomo. &lt;br&gt;\nAlcune delle quali:"}
{"id": "627239", "revid": "6923", "url": "https://it.wikipedia.org/wiki?curid=627239", "title": "Nazionale di calcio dello Sri Lanka", "text": "La nazionale di calcio dello Sri Lanka \u00e8 la rappresentativa calcistica nazionale dello Sri Lanka ed \u00e8 posta sotto l'egida della Football Federation of Sri Lanka.\nFino al 1972 era nota come Ceylon, fino a che la nazione non modific\u00f2 il suo nome in \"Sri Lanka\".\nMembro dell'AFC, la squadra non ha mai partecipato ad alcuna competizione internazionale se si escludono la recentissima AFC Challenge Cup dedicata per\u00f2 a quelle nazionali asiatiche calcisticamente sottosviluppate in cui ha raggiunto la finale subendo per\u00f2 una sconfitta per mano del per 4-0, e la South Asian Football Federation Cup, competizione minore dedicata alle squadre dell'Asia Meridionale vinta dallo Sri Lanka nel 1995.\nAttualmente occupa 204\u00ba posto del ranking FIFA.\nStoria.\nOrigini.\nIl calcio fu introdotto in Sri Lanka dagli Inglesi che colonizzarono Ceylon. Ci sono tracce che i militari inglesi giocavano a questo presso Colombo, specialmente nel \"Galle Face Green\", parco urbano situato a ridosso del mare, nei campi delle caserme in \"Echelon Square\" e in altri parchi urbani. Furono quindi proprio membri dell'esercito britannico (aviatori, marinai, artiglieri ma anche ingegneri militari) i pionieri del calcio per lo Sri Lanka. Lo sport si svilupp\u00f2 quasi in ugual modo anche nelle altre regioni dell'isola e agli inizi del '900 era abbastanza popolare tra i giovani. In poco tempo furono fondate le prime squadre, composte in maggioranza da bianchi, inizialmente a Colombo e poi nel resto del paese: St. Michael SC, Havelock's FC, Java Lane SC, Wekande SC, Moors FC e CH &amp; FC, l'ultima di queste era una societ\u00e0 controllata totalmente dagli Europei. Successivamente si aggiunsero anche l'Harequins FC e il Saunders SC. Il calcio ebbe comunque un impatto abbastanza omogeneo sulle masse e non sfond\u00f2 mai del tutto, nonostante i molti tentativi degli inglesi di renderlo il pi\u00f9 popolare possibile.\nLa vittoria nella SAFF Cup 1995.\nNel 1995 lo Sri Lanka ospit\u00f2 l'edizione di quell'anno della Coppa della federazione calcistica dell'Asia meridionale. Al torneo parteciparono, oltre ai padroni di casa, , , e . Lo Sri Lanka, inserito nel gruppo B, si qualific\u00f2 alle semifinali pareggiando il \"match clou\" con l'India per 2-2. In semifinale i padroni di casa eliminarono il Nepal 2-1 dopo i tempi supplementari giungendo cos\u00ec alla finale, giocata presso Colombo e vinta, sempre dopo 120 minuti, per 1-0 (rete di Wellage) contro l'India. Questo fu il primo e finora l'unico trofeo internazionale alzato dallo Sri Lanka.\nIl secondo posto all'AFC Challenge Cup 2006.\nLo Sri Lanka sfior\u00f2 il suo secondo titolo internazionale nel 2006, quando raggiunse la finale dell'AFC Challenge Cup, torneo dedicato alle nazionali emergenti asiatiche. Gli \"isolani\" vinsero davanti al il proprio girone, guadagnandosi l'accesso ai quarti di finale che superarono facilmente con un netto 3-0 al . In semifinale lo Sri Lanka super\u00f2 il Nepal solo dopo i calci di rigore (1-1 nei tempi regolamentari, 5-4 dal dischetto), ma in finale non riusc\u00ec nell'impresa, perdendo 4-0 contro il ."}
{"id": "627240", "revid": "834", "url": "https://it.wikipedia.org/wiki?curid=627240", "title": "Liberty bell", "text": ""}
{"id": "627243", "revid": "767487", "url": "https://it.wikipedia.org/wiki?curid=627243", "title": "Black on Both Sides", "text": "Black on Both Sides \u00e8 un album di alternative hip hop di Mos Def, pubblicato il 12 ottobre 1999. Inteso come un ritorno alle radici dell'hip hop, il disco \u00e8 stato considerato rapidamente come un classico del genere, conquistando il disco d'oro, grazie alle sue rime a sfondo socio-politico rappate su basi venate di jazz.\nTra le altre canzoni, spicca il singolo \"Mathematics\", prodotto da DJ Premier.\nIl 2 febbraio del 2000 \u00e8 certificato disco d'oro dalla RIAA."}
{"id": "627247", "revid": "320578", "url": "https://it.wikipedia.org/wiki?curid=627247", "title": "Lamiranda", "text": ""}
{"id": "627250", "revid": "2121903", "url": "https://it.wikipedia.org/wiki?curid=627250", "title": "Herv\u00e9 Guibert", "text": "Giornalista, scrittore e fotografo, fu uno degli amici pi\u00f9 stretti di Michel Foucault, Isabelle Adjani e Sophie Calle. \nAppassionato di fotografia ne fu critico per il giornale \u00ab Le Monde \u00bb per otto anni. Il suo rapporto con la scrittura si nutriva essenzialmente di spunti autobiografici e tendeva all'autofiction.\nNel 1990 Guibert rivel\u00f2 la sua sieropositivit\u00e0 nel romanzo \"\u00c0 l'ami qui ne m'a pas sauv\u00e9 la vie \" (\"All'amico che non mi ha salvato la vita\") - che lo consacrer\u00e0, tra l'altro, al grande pubblico. Il romanzo \u00e8 il primo di una trilogia composta da \"Protocole compassionnel\" (\"Le regole della piet\u00e0\") e da \"l'Homme au chapeau rouge\" (\"Uomo dal cappello rosso\"). In queste ultime opere descrisse quotidianamente la progressione della sua malattia.\nMor\u00ec di AIDS nel 1991 dopo un accanito lavoro artistico su questa malattia che lo lasci\u00f2 senza forze, come testimoniano le fotografie del suo corpo ed il film realizzato con la produttrice Pascale Breugnot qualche settimana prima di morire, chiamato \"La pudeur ou l'impudeur\" (\"Il pudore o l'impudore\"). \u00c8 sepolto presso il cimitero dell'eremo di Santa Caterina d'Alessandria a Rio nell'Elba, un paese dell'Isola d'Elba in Italia."}
{"id": "627254", "revid": "767487", "url": "https://it.wikipedia.org/wiki?curid=627254", "title": "The New Danger", "text": "The New Danger \u00e8 il secondo album solista del rapper Mos Def, a lungo atteso dopo il successo del precedente \"Black on Both Sides\", e pubblicato il 19 ottobre 2004.\nL'album contiene non solo brani di ispirazione hip hop ma anche rock, blues e soul. La traccia 5, \"\"The Rape Over\" \u00e8 stata rimossa dalla seconda ristampa dell'album per via di alcuni commenti come \"some tall Israeli is runnin' this rap shit\"\", in riferimento a Lyor Cohen, precedente capo della Def Jam. Il brano \u00e8 anche ispirato dal pezzo di Jay-Z \"The Takeover\", entrambe prodotte da Kanye West.\nIl 30 agosto 2017 \u00e8 certificato disco d'oro dalla RIAA."}
{"id": "627262", "revid": "339392", "url": "https://it.wikipedia.org/wiki?curid=627262", "title": "Protesta di Piazza Tien an men", "text": ""}
{"id": "627263", "revid": "23885", "url": "https://it.wikipedia.org/wiki?curid=627263", "title": "Partido Democr\u00e1tico Trabalhista", "text": ""}
{"id": "627264", "revid": "117765058", "url": "https://it.wikipedia.org/wiki?curid=627264", "title": "Valle del Bidente", "text": "La Valle del Bidente \u00e8 un territorio di grande valore archeologico. Comprende la villa romana fortificata tardo-antica di Meldola, un acquedotto e altre ville romane rustiche, e la citt\u00e0 di Mevaniola, capoluogo romano dell'area prima di Forl\u00ec, nei pressi di Galeata, .\nDescrizione.\nRisalendo il Bidente verso monte si attraversano i territori dei comuni di Meldola, Civitella di Romagna, Galeata e Santa Sofia. Il corso d'acqua si biforca (da cui il nome \"bidente\") raccogliendo una notevole porzione delle acque che scendono dall'Appennino tosco-romagnolo, compreso il territorio di Bagno di Romagna. \nTutte queste localit\u00e0 furono attraversate nel Medioevo dalla strada Romipeta, che conduceva i pellegrini a Roma lungo la Val Tiberina, strada attestata in un itinerario descritto minuziosamente, ad uso dei pellegrini, databile a circa il 1200.\nIl Ronco-Bidente perde nei pressi della frazione Ronco di Forl\u00ec il nome Bidente, acquisendo quello di Ronco.\nOggi le acque del Bidente sono state convogliate nella Diga di Ridracoli, che fornisce una notevole riserva d'acqua potabile per l'Acquedotto della Romagna, che rifornisce di acqua di buona qualit\u00e0 gran parte della Romagna fino al mare.\nNell'ultimo ventennio del Novecento Fabio Lombardi ha compiuto una notevole ricerca sul campo sulle tradizioni popolari e di strumenti musicali popolari che ha mostrato l'esistenza di una vitalit\u00e0 culturale unica, seppure in rapido degrado, con l'evidenziazione di strumenti musicali che risalgono a periodi remotissimi (preistoria) e di altri che si credevano abbandonati nell'uso, sia colto che popolare, fin dal Rinascimento, come ad esempio: cetra idioglottide a zattera da Santa Sofia; flauto diritto in canna Arundo Donax con canale di insufflazione composto da un piano inclinato con occlusione da completare con la lingua, da Forlimpopoli; tabot pipe, uno strumento medievale che si riteneva scomparso dall'uso popolare fin dalla fine del Settecento, da Santa Sofia."}
{"id": "627273", "revid": "671029", "url": "https://it.wikipedia.org/wiki?curid=627273", "title": "Radama I", "text": "Biografia.\nRadama I succedette al padre Andrianampoinimerina come re dei Merina nel 1810. Strinse accordi con l'Impero britannico, sfruttando la rivalit\u00e0 fra gli inglesi e i francesi nell'Oceano Indiano, e ottenne che il Regno Merina fosse riconosciuto come \"Regno del Madagascar\". Gli inglesi fornirono a Radama un forte sostegno economico e militare, consentendo a Radama di sconfiggere i regni Sakalava a ovest e Betsimisaraka a est, acquisendo il controllo dell'intera isola nel 1824. Radama I fu il primo sovrano a riuscire nell'impresa di unificare il Madagascar.\nCome parte dei propri accordi con gli inglesi, Radama abol\u00ec formalmente il commercio degli schiavi nel suo regno (1817), e accolse in Madagascar i missionari protestanti della London Missionary Society. Oltre a diffondere la cultura anglosassone nel paese, i missionari inglesi furono i primi a studiare un metodo di traslitterazione della lingua malgascia nell'alfabeto latino.\nI Tsimandoa.\nI Tsimandoa rappresentano una casta di guerrieri scelti all'interno della trib\u00f9 degli Olomainty per servire il re dei Merina come guardie del corpo e servitori. Era noto che non lo abbandonavano mai nel corso della giornata e della notte. Verso il loro re dimostravano un attaccamento eccezionale fino all'estremo sacrificio come nel caso della lotta per la successione al re Radama I.\nLa successione a re Radama.\nAlla morte del re Radama I il 27 luglio 1828 mentre si trovava a capo di una spedizione di rappresaglia contro un gruppo Betsimisaraka. Andriamihaja e un gruppo di cospiratori lavor\u00f2 per intronizzare la pretendente al trono Ranavalona, sua prima moglie e sua cugina di secondo grado. Il mattino un folto gruppo di armati strinse d'assedio il palazzo reale di Besakana. Quando sopraggiunse una grande folla attirata dalle operazioni attorno al palazzo i cospiratori convocarono i due capi Tsimandoa (Itsiaribikia e Imanantsimiray), che erano ignari degli avvenimenti che stavano accadendo, avevano assistito il re durante la sua malattia. Appena giunti furono fatti sedere e interrogati dai cospiratori su chi il re appena defunto avesse scelto come suo successore sul letto di morte. Capita la situazione ed intuito chi la folla si aspettava di sentire proclamata regina i due capi Tsimandoa decisero nonostante tutto di dichiarare la volont\u00e0 reale, ovvero il diritto alla successione della figlia Raketaka al posto della prima moglie Ranavalona. Ottenute queste sgradite dichiarazioni i capi cospiratori condannarono a morte i due capi Tsimandoa fedeli a Radama I e proclamarono regina Ranavalona I.\nCuriosit\u00e0.\nIl re Radama I era appassionato di danza tanto che era solito accennare alcuni passi di ballo quando riceveva delle buone notizie o un dono particolarmente gradito. Amava in particolare le danze guerriere del popolo Sakalava pertanto le faceva eseguire dai guerrieri Tsimandoa, facenti parte della sua fidata guardia personale.."}
{"id": "627276", "revid": "125657985", "url": "https://it.wikipedia.org/wiki?curid=627276", "title": "Marco Lodoli", "text": "Biografia.\nMarco Lodoli \u00e8 nato a Roma, il 22 ottobre 1956. Ha studiato al Liceo Classico San Leone Magno con Walter Mauro, dove tra i compagni di classe c'era anche lo scrittore Edoardo Albinati. \nLaureato in lettere, insegna da decenni all'I.I.S. \"Sandro Pertini - Giovanni Falcone\" di Roma (Borghesiana).\nDapprima scrittore di poesie, \u00e8 approdato alla prosa con il romanzo \"Diario di un millennio che fugge\", che ha vinto il Premio Mondello opera prima, giudicato dalla critica il suo romanzo migliore. I temi ricorrenti nell'opera di Lodoli sono il viaggio e la morte, ma soprattutto il rapporto tra l'io e l'altro (il \"diverso\").\nCollabora con \"La Repubblica\", per la cui Cronaca di Roma firma la rubrica \"Isole\", mentre, per l'edizione nazionale, \u00e8 editorialista su temi che riguardano i giovani e la scuola.\nSi \u00e8 candidato alle elezioni amministrative del 2016 per la carica di consigliere capitolino nella lista \"Giachetti Sindaco\", a supporto della candidatura di Roberto Giachetti."}
{"id": "627280", "revid": "729019", "url": "https://it.wikipedia.org/wiki?curid=627280", "title": "Rawkus Records", "text": "La Rawkus Records \u00e8 un'etichetta discografica indipendente, specializzata in musica hip hop, che \u00e8 salita alla ribalta nel mondo discografico nei tardi anni 1990. La Rawkus \u00e8 stata fondata nel 1996 da Brian Brater e Jarret Meyer, con l'appoggio economico di James Murdoch, figlio di Rupert Murdoch e loro amico di scuola. Grazie alla sua solida base finanziaria, l'etichetta ha potuto competere con le grandi etichette di hip hop. Nel 1999 ha siglato un accordo di distribuzione con la Interscope/Geffen, controllate della Universal Music.\nLa Rawkus \u00e8 stata responsabile del lancio di artisti di underground hip hop quali Sir Menelik; Company Flow; gli High and Mighty; Mos Def &amp; Talib Kweli (in coppia conosciuti come Black Star), Pharoahe Monch, Skillz, e DJ e beatmaker come Hi Tek e DJ Evil Dee, oltre ad aver musicalmente resuscitato artisti come Kool G Rap. L'etichetta ha aiutato il lancio del movimento del conscious hip hop attraverso gli artisti sopra elencati ed alle importanti compilation \"The Lyricist Lounge\" e \"Soundbombing\", entrambe seguite da un tour mondiale.\nNel 2002 la Rawkus ha siglato un accordo con la MCA per condurre i propri prodotti underground verso un maggiore successo commerciale, ivi compresi Mos Def, Talib Kweli, Pharoahe Monch, The Roots e Common. Poco dopo la sigla del contratto, la MCA \u00e8 fallita e la Interscope/Geffen ha acquistato la Rawkus.\nNel gennaio 2004 la Rawkus si \u00e8 scissa dalla Geffen ed ha concentrato gli sforzi per ricorstituire il movimento attorno a cui aveva fiorito sul finire degli anni '90. in una intervista ad AllHipHop.com, Hi Tek ha dichiarato:\nNel luglio 2005 \u00e8 stato annunciato che la Rawkus \u00e8 riemersa con un nuovo contratto di distribuzione con la RED Distribution, braccio di distribuzione indipendente della famiglia Sony-BMG."}
{"id": "627282", "revid": "121465082", "url": "https://it.wikipedia.org/wiki?curid=627282", "title": "Gli intrusi a palazzo", "text": "Gli intrusi a palazzo (\"Rogues in the House\") \u00e8 un racconto fantasy facente parte del ciclo di Conan il barbaro dello scrittore Robert E. Howard scritto nel gennaio del 1934. \u00c8 uno dei primi racconti che vedono come protagonista Conan, in questa occasione ancora giovane e in cerca di avventure.\nEdito in Italia con questo titolo a partire dal 1976, venne ripubblicato nel 1990 anche come Malfattori a palazzo.\nTrama.\nNabonidus, il Prete Rosso, \u00e8 un uomo avido e potente. Grazie alla sua grande influenza egli usa il popolo e il re come burattini per i suoi scopi. I suoi avversari sono destinati ad essere eliminati e Murilo, nobile vicino al re, \u00e8 il prossimo. Per\u00f2, vista la posizione di rilievo del giovane, il Prete deve agire cautamente e decide di dargli un avvertimento. Murilo trova casualmente l'orecchio mozzato di un suo conoscente e tutti i dubbi e le paure che aveva diventano realt\u00e0. Sa che, se non fugge, l'indomani verr\u00e0 fatto arrestare dalle guardie di Nabonidus e verr\u00e0 giustiziato.\nDecide per\u00f2 di non scappare, ma di affrontare il suo nemico sfruttando un'occasione che gli si presenta proprio quella sera. Un barbaro di nome Conan viene infatti arrestato per omicidio e rinchiuso nelle prigioni. Murilo, dopo aver corrotto la guardia, parla con il cimmero e gli propone un patto. Verr\u00e0 liberato ma in cambio dovr\u00e0 assassinare Nabonidus. Conan accetta ma il piano non va come dovrebbe. Murilo infatti, dopo esser tornato nelle sue stanze, riceve la notizia che la guardia corrotta che doveva liberare Conan \u00e8 stata arrestata e sostituita. Disperato e non potendo pi\u00f9 contare sul barbaro, si reca egli stesso nella torre del Prete Rosso.\nMa Conan riesce comunque a cavarsela uccidendo la nuova guardia e, una volta libero, decide di rispettare l'accordo, ma non prima di aver sistemato una faccenda personale. Egli si reca dalla donna che lo aveva tradito facendolo arrestare e consuma la sua vendetta. In tutta tranquillit\u00e0 poi si reca alla torre di Nabonidus. Qui trova un'entrata passando dalle fogne e, nelle segrete, trova il giovane nobile. Murilo, sorpreso e lieto di vederlo, gli racconta di come \u00e8 riuscito a entrate dall'ingresso principale, stranamente aperto. Gli riferisce che il cane a guardia dell'entrata e il servo del Prete sono stati uccisi e che, una volta nella stanza di Nabonidus, si \u00e8 ritrovato faccia a faccia con un demonio che, in un attimo, lo ha imprigionato e fatto precipitare in quelle buie segrete. I due cercano cos\u00ec un'uscita ma, pi\u00f9 avanti, trovano un uomo disteso e privo di sensi. Questi, con loro grande sorpresa, \u00e8 il Prete Rosso.\nRipresosi dallo stato di incoscienza egli spiega ai due che il suo servo, Thak, uno scimmione a met\u00e0 fra un uomo ed un gorilla, deve aver ucciso i suoi servitori, indossato le sue vesti e averlo imprigionato, per motivi a lui sconosciuti. Forse si tratta di una sorta di vendetta per gli anni di prigionia e di servit\u00f9 forzata. Il Prete guida i due uomini verso l'uscita dove, per\u00f2, trovano Thak ad aspettarli. Questo li sta aspettando dietro il passaggio specchiato che divide le segrete dai piani superiori. In questa posizione i tre uomini possono vedere davanti a loro, ma non essere visti.\nAd un certo punto l'attenzione della bestia viene attratta da altri intrusi nel palazzo e lascia la sua posizione. Il Prete corre subito verso l'uscita, ora libera, per cercare una fuga. Ma Thak, una volta liberatosi degli intrusi, torna indietro. Ora i tre sono in trappola perch\u00e9 trovano tutte le porte serrate e non resta altro da fare che affrontare il terribile animale. Conan, armato solo di un coltello, salta sulle spalle della belva ed inizia una lotta furiosa. Numerose sono le pugnalate subite, ma Thak sembra invulnerabile. Murilo allora riesce a tirare un mobile in testa all'animale e Conan, approfittandone, infila la sua lama fino all'elsa nel cuore dello scimmione impazzito. L'incubo sembra finito, ma Nabonidus, scampato il pericolo, imprigiona i due uomini in una stanza dove un'orribile trappola attende solo di essere attivata. Conan per\u00f2, grazie ai suoi riflessi fulminei, afferra uno sgabello e lo lancia con forza, uccidendo il Prete Rosso prima che questi riesca nel suo malvagio intento.\nConan e Murilo sono salvi e la loro avventura \u00e8 finalmente conclusa. Murilo ringrazia il barbaro per il suo prezioso aiuto e gli chiede cosa far\u00e0 ora, visto che in citt\u00e0 \u00e8 ancora ricercato. Egli risponde che, stanco di quel posto, ci sono ancora molte strade da percorrere prima di incamminarsi sul quella intrapresa da Nabonidus in quella notte."}
{"id": "627287", "revid": "1798099", "url": "https://it.wikipedia.org/wiki?curid=627287", "title": "Oggetto (filosofia)", "text": "Il concetto di oggetto viene introdotto nella filosofia dai filosofi della scolastica (Tommaso d'Aquino, Duns Scoto, Guglielmo di Ockham) per designare il contenuto di un atto intellettuale o percettivo, considerato come entit\u00e0 distinta e logicamente contrapposta al soggetto.\nEtimologia.\nL'etimologia rivela che il significato attuale di oggetto, come realt\u00e0 materiale distinta e diversa dal soggetto, entit\u00e0 razionale, \u00e8 il risultato di un capovolgimento rispetto al primitivo significato per cui l'oggetto era il contenuto di un atto razionale e il soggetto l'essenza della realt\u00e0.\nI latini infatti tradussero con \"\"ob-iectum\", letteralmente \"gettato davanti\", \"posto di fronte\" ci\u00f2 che Aristotele indicava come \u1f00\u03bd\u03c4\u03b9\u03ba\u03b5\u03af\u03bc\u03b5\u03bd\u03bf\u03bd (\"anti-k\u00e8imenon\"), cio\u00e8 l'opposto di \u1f50\u03c0\u03bf\u03ba\u03b5\u03af\u03bc\u03b5\u03bd\u03bf\u03bd (\"ipo-k\u00e8imenon\"), termine questo che voleva indicare \"ci\u00f2 che \u00e8 posto sotto\" il sostrato, la sostanza, l'essenza del reale. \nQuest'ultimo termine, \"upok\u00e8imenon\", fu tradotto in latino con la parola \"sub-iectum\", da cui l'italiano \"soggetto\".\nStoria del concetto.\nAristotele.\nLo \"antikeim\u00e8non\" sta ad indicare per Aristotele s\u00ec gli \"oggetti\"\", ma intesi non come realt\u00e0 materiali, ma esattamente l'opposto dello \"upok\u00e8imenon\", il sostrato reale: come i contenuti del pensiero, i concetti contenuti nella razionalit\u00e0.\nAl contrario faceva riferimento alla realt\u00e0 oggettiva, materiale, lo \"upok\u00e8imenon\", il sostrato materiale che acquist\u00f2 nella traduzione latina di \"subiectum\" il significato opposto: il soggetto, la razionalit\u00e0, la spiritualit\u00e0, l'entit\u00e0 contrapposta alla oggettivit\u00e0 materiale.\nLa scolastica.\nCon il valore di un contenuto (\"antik\u00e8imenon\") di un atto razionale il termine oggetto viene usato dagli scolastici medioevali Tommaso d'Aquino, Duns Scoto, Guglielmo di Ockham, i quali specificatamente intendono l'oggetto come ci\u00f2 che viene preso in considerazione da un'attivit\u00e0 intellettuale o sensoriale, una realt\u00e0 esterna che entra nell'ambito intellettuale e percettivo. Cos\u00ec ad esempio Guglielmo di Ockham parlando degli universali dir\u00e0 che essi sono esseri \"oggettivi\" volendo intendere che non hanno una realt\u00e0 materiale ma rientrano nell'attivit\u00e0 dell'anima. Ci\u00f2 che esiste realmente invece sono gli \"esseri soggettivi\" (\"upok\u00e8imenon\") come soggetti a cui attribuire vari e molteplici predicati.\nDa Cartesio a Kant.\nIl significato che noi oggi comunemente diamo al termine oggetto come realt\u00e0 esterna al soggetto \u00e8 relativamente recente nella storia del pensiero: esso risale al XVII secolo quando con Cartesio la parola oggetto viene intesa come realt\u00e0 esterna su cui si confronta l'attivit\u00e0 del soggetto pensante. Il dubbio scettico che mette in discussione la corrispondenza del pensiero alla realt\u00e0 \u00e8 risolto. L'idea chiara e distinta, evidente, trover\u00e0 inevitabilmente la sua verit\u00e0 nella corrispondenza con l'oggetto materiale. Siamo di fronte a due mondi distinti e separati: quello della soggettivit\u00e0, la \"res cogitans\", e quello dell'oggettivit\u00e0, della materia, la \"res extensa\".\nAnche nel sistema materialistico di Thomas Hobbes l'oggetto indica senza dubbio il corpo materiale che tramite il moto genera l'attivit\u00e0 sensibile e intellettuale del soggetto.\nNella filosofia kantiana l'oggetto viene percepito tramite le funzioni trascendentali del soggetto capaci di discriminare, identificare nello spazio e nel tempo, l'oggetto. Anzi, in vero noi cogliamo dell'oggetto esterno solo il suo aspetto fenomenico, apparente, poich\u00e9 la sua vera realt\u00e0, la cosa in s\u00e9 ci sfugge. L'attivit\u00e0 del soggetto pensante \u00e8 puramente formale: l'oggetto permane come entit\u00e0 estranea al pensiero del soggetto (\"appercezione trascendentale\").\nL'idealismo tedesco.\nNella filosofia idealistica di Fichte ritorna invece il significato originario di oggetto. Nella visione idealistica di una realt\u00e0 non pi\u00f9 fattuale ma attuale, l'oggetto trova la sua realt\u00e0 nell'attivit\u00e0 del soggetto. L'attivit\u00e0 del pensiero diventa un principio costitutivo della realt\u00e0. \"Ogni fatto rimanda all'atto che lo pone\". Nell'iniziale atto di autocoscienza, \"io sono io\", presupposto iniziale di ogni conoscenza, assistiamo alla perfetta identit\u00e0 dell'io soggetto pensante con l'io oggetto pensato in uno stesso punto (unione \"immediata\"). Ma in fondo l'oggettivit\u00e0 scompare di fronte alla preminenza dell'atto di pensiero. L'oggetto, il non-io si riduce al risultato dell'\"immaginazione produttiva\" dell'Io assoluto che finge una realt\u00e0 estranea a lui per esercitare la sua assoluta libert\u00e0. L'oggetto risulta cos\u00ec totalmente assorbito dal soggetto al punto da non poter distinguere l'uno dall'altro.\nFinalmente con Hegel si chiariscono i termini del problema: \"tutto ci\u00f2 che \u00e8 razionale \u00e8 reale e tutto ci\u00f2 che \u00e8 reale \u00e8 razionale\". La razionalit\u00e0 si deve confrontare con la realt\u00e0 per essere vera e corrispondentemente la realt\u00e0 \u00e8 quella che viene intesa e definita dalla razionalit\u00e0. Non esiste nulla nella realt\u00e0 oggettiva che il pensiero non possa elaborare intellettualmente. Il rapporto quindi tra soggetto e oggetto si basa sulla loro reciproca distinzione tra ci\u00f2 che riguarda l'attivit\u00e0 razionale e l'oggettiva materialit\u00e0, ma tra questi due termini non c'\u00e8 pi\u00f9 contrapposizione ma complementarit\u00e0. Il soggetto \u00e8 tale perch\u00e9 pu\u00f2 relazionarsi con l'oggetto e questo \u00e8 quello che \u00e8 perch\u00e9 c'\u00e8 un soggetto che lo prende in considerazione. Con Hegel, diversamente da Fichte, soggetto e oggetto non sono pi\u00f9 uniti immediatamente e indissolubilmente, ma posti in un rapporto di reciprocit\u00e0 tramite l'opera \"mediatrice\" della ragione.\nIn altri termini, mentre in Fichte la ragione si limitava a riconoscere (ma non a riprodurre) l'atto creativo con cui il soggetto pone l'oggetto, in Hegel invece la ragione stessa si arroga il diritto di stabilire cosa \u00e8 oggettivo e cosa non lo \u00e8."}
{"id": "627289", "revid": "486946", "url": "https://it.wikipedia.org/wiki?curid=627289", "title": "Santissima Madonna della Scala", "text": ""}
{"id": "627291", "revid": "287204", "url": "https://it.wikipedia.org/wiki?curid=627291", "title": "Partito Democratico Laburista", "text": "Il Partito Democratico Laburista (\"Partido Democr\u00e1tico Trabalhista\", PDT) \u00e8 un partito politico del Brasile.\nIl PDT \u00e8 un partito socialista democratico, affiliato all'Internazionale socialista, fondato nel 1979 da Leonel Brizola, quale continuatore delle politiche del \"Partito Laburista Brasiliano\" (PTB). Il PTB fu una formazione politica di centrosinistra, sciolta nel 1965 ad opera della giunta militare al potere in Brasile tra il 1964 ed il 1985. Negli stessi anni venne fondato il Partito Laburista Brasiliano, che pur facendo proprio il nome del vecchio PTB si colloc\u00f2 su posizioni moderatamente conservatrici.\nAlle legislative del 1982, le prime pluripartitiche dall'inizio della dittatura, il PDT ottenne il 5,8% dei voti ed elesse 23 deputati. Alle successive elezioni del 1986, il PDT increment\u00f2 i propri consensi, salendo al 6,5%, ed i propri seggi, conquistandone uno in pi\u00f9.\nAlle presidenziali del 1989, Brizola, con il 16% dei consensi, non riusc\u00ec ad arrivare al ballottaggio con il conservatore Fernando Collor de Mello, superato di appena lo 0,5% dei voti da Luiz In\u00e1cio Lula da Silva del Partito dei Lavoratori. Nonostante Brizola e Lula fossero entrambi candidati espressione della sinistra, de Mello fu eletto presidente.\nLa buona affermazione di Brizola alle presidenziali, spinse il PDT al 10% dei voti alle politiche del 1990. Il PDT raddoppi\u00f2 i propri seggi, passando a 46, riuscendo a superare il Partito dei Lavoratori (PT), che pur avendo conseguito lo 0,4% dei voti in pi\u00f9 elesse 9 deputati in meno. In tal modo il PDT si pose come la terza forza politica del paese dopo il Partito del Movimento Democratico Brasiliano (centristi) ed il Partito del Fronte Liberale (centrodestra), la prima della sinistra.\nLe politiche del 1994, segnarono un arretramento del PDT, che scendendo al 7,5% dei voti venne superato non solo dal PT, ma anche dal Partito della Social Democrazia Brasiliana (centrosinistra), Partito Repubblicano Progressista (centrodestra), Partito Progressista (centrodestra). Le elezioni del 1998 segnano un ulteriore calo del PDT, che ottiene il 4,5% dei voti e 25 seggi. Le politiche del 2002, confermarono il precedente dato in termini di voti, ma segnarono un'ulteriore perdita in termini di seggi, 21 (-4). Il PDT tra il 1998 ed il 2010 ha confermato un consenso stabile tra il 5 ed il 5,7% dei voti.\nIl PDT ha pagato, dal 1994 in poi, lo spostamento a destra dell'elettorato brasiliano e la scelta pi\u00f9 \"pragmatica\" del PT, che si \u00e8 lentamente allontanato dalle originarie posizioni massimaliste, riuscendo, cos\u00ec, ad eleggere il proprio leader, Lula, alla carica di presidente della repubblica nel 2002. Gli scandali che hanno contraddistinto la presidenza Lula hanno determinato la fuoriuscita di alcuni menmbri della sinistra del PT, che hanno dato vita al Partito Socialismo e Libert\u00e0 (P-SOL). Alcuni deputati, per\u00f2, hanno preferito abbandonare il PT per aderire al PDT."}
{"id": "627295", "revid": "124808", "url": "https://it.wikipedia.org/wiki?curid=627295", "title": "Juke-box", "text": ""}
{"id": "627298", "revid": "6923", "url": "https://it.wikipedia.org/wiki?curid=627298", "title": "Alberto Mingardi", "text": "Biografia.\nNegli anni del dottorato in scienza della politica, conseguito all'Universit\u00e0 di Pavia, ha dato vita, insieme a Carlo Lottieri e Carlo Stagnaro, all'Istituto Bruno Leoni: un centro-studi che promuove le idee liberali, di cui \u00e8 ora Direttore Generale, con sedi a Torino e Milano.\nGiornalista.\nSin da giovanissimo ha svolto un'intensa attivit\u00e0 pubblicistica. Quando nel gennaio 2004 ha scritto per \"The Wall Street Journal\" un ritratto impietoso della politica economica del Governo italiano, Giuliano Ferrara ha affermato su Il Foglio che quell'articolo rappresentava \"una lettura indispensabile\" per l'allora presidente Silvio Berlusconi.\nNel corso degli anni ha collaborato con Il Riformista e Il Sole 24 Ore. Nel 2015 \u00e8 diventato editorialista de La Stampa, quotidiano dal quale \u00e8 stato allontanato da Massimo Giannini. Da giugno 2020 scrive sul supplemento economico del Corriere della Sera, \"L'Economia\". A livello internazionale collabora con testate quali The Wall Street Journal, The Washington Post, Politico.Eu, l'International Herald Tribune, Financial Times, L'Agefi, City Journal. \u00c8 uno dei blogger di EconLog.\nScrittore e curatore.\n\u00c8 autore, con Luigi Marco Bassani, di un manuale di storia delle dottrine politiche. Si occupa prevalentemente di liberalismo del diciannovesimo secolo.\nHa tradotto in inglese \"La Costituzione secondo la giustizia sociale\" di Antonio Rosmini. Ha tradotto in italiano, curandone le edizioni critiche, opere di Thomas Hodgskin - su cui ha anche scritto una monografia -, di Herbert Spencer e di Vilfredo Pareto.\nHa scritto o curato diversi volumi. Il primo, nel 1999, \u00e8 stato una raccolta di interviste realizzate via Internet a pensatori libertari. Nel 2002, ha curato un importante \"Festschrift\" in onore di Sergio Ricossa, economista del quale ha curato, introdotto e promosso la ripubblicazione di alcuni libri.\nIn lingua inglese, \u00e8 autore di una monografia su Herbert Spencer (Continuum, 2011) e di un saggio su Thomas Hodgskin, \"Classical Liberalism and the Industrial Working Class. The Economic Thought of Thomas Hodgskin\" (Routledge, 2020) definito \u201cun classico\u201d dalla storica dell\u2019economia Deirdre McCloskey.\nPer Marsilio ha scritto nel 2013 \"L'intelligenza del denaro. Perch\u00e9 il mercato ha ragione anche quando ha torto\" - ristampato nel 2020 per Universale Economica Feltrinelli - e, nel 2019, \"La verit\u00e0, vi prego sul neoliberismo\".\n\u00c8 autore di una lunga introduzione a \"Sciabole e utopie\"\",\" raccolta di saggi del Premio Nobel Mario Vargas Llosa pubblicata da Liberilibri.\nSui temi della sanit\u00e0 pubblica, ha curato, assieme con Gabriele Pelissero, ordinario di igiene all'Universit\u00e0 di Pavia, \"Eppur si muove. Come cambia la sanit\u00e0 in Europa, fra pubblico e privato\" (2010), \"La spesa sanitaria italiana. Quel che si vede, quel che non si vede\" (2013) e \"Competizione, sostenibilit\u00e0 e qualit\u00e0: Quale futuro per il welfare sanitario italiano?\" (2014).\nSulla pandemia di COVID-19 e il dibattito pubblico che ne \u00e8 conseguito, ha scritto insieme allo storico della medicina Gilberto Corbellini una lunga serie di articoli pubblicati dai quotidiani Il Foglio e Linkiesta, cercando di esprimere un punto di vista liberale distante dagli opposti estremismi. La collaborazione \u00e8 proseguita con il libro \"La societ\u00e0 chiusa in casa. La libert\u00e0 dei moderni dopo la pandemia\", un saggio accademico che intreccia le prospettive dei due studiosi per riflettere centralit\u00e0, nella nostra storia, del rapporto fra comunit\u00e0 umane e micro-parassiti.\u00a0\nCariche.\n\u00c8 professore associato di storia del pensiero politico presso l'Universit\u00e0 IULM di Milano. Nella stessa universit\u00e0 \u00e8 stato ricercatore e, in precedenza, \u00e8 stato assegnista di ricerca presso la cattedra di Storia delle dottrine politiche dell'Universit\u00e0 degli Studi di Milano, tra il 2013 e 2015. Insegna inoltre all'Universit\u00e0 Vita-Salute San Raffaele. \u00c8 adjunct scholar del Cato Institute di Washington DC e Presidential Fellow in Political Theory presso la Chapman University di Orange County. Dal 2017 \u00e8 visiting professor alla Universidad Francisco Marroquin.\n\u00c8 vicepresidente del consiglio di amministrazione della Fondazione TIM, che fa donazioni filantropiche a vantaggio di progetti su inclusione sociale, ricerca e cultura.\nPer il biennio 2020-2022 \u00e8 segretario della Mont Pelerin Society, associazione internazionale di studiosi liberali. In passato (1961-1966) la stessa carica fu ricoperta proprio dal giurista Bruno Leoni, a cui \u00e8 intitolato il think tank di cui Mingardi \u00e8 fondatore."}
{"id": "627300", "revid": "110157", "url": "https://it.wikipedia.org/wiki?curid=627300", "title": "Schwabach", "text": "Schwabach \u00e8 una citt\u00e0 extracircondariale bavarese nel distretto governativo di Media Franconia.\nInsieme a F\u00fcrth ed Erlangen, Schwabach appartiene all'area metropolitana di Norimberga.\nIndustria e artigianato.\nSchwabach vanta un'arte orafa di tradizione centenaria, segnalandosi in particolare nella produzione di foglie d'oro.\nBuckingham Palace a Londra, i campanili di molte chiese ortodosse in Ucraina, le cupole di non pochi palazzi negli Emirati Arabi e molti altri edifici sono decorati con le foglie d'oro di Schwabach."}
{"id": "627306", "revid": "640389", "url": "https://it.wikipedia.org/wiki?curid=627306", "title": "AFC Challenge Cup 2006", "text": "L'AFC Challenge Cup 2006 si \u00e8 disputata tra il 1\u00ba aprile e il 16 aprile 2006 in Bangladesh.\nSedici squadre sono state divise in 4 gruppi che qualificavano le prime 2 di ciascuno per la fase ad eliminazione diretta suddivisa in quarti di finale, semifinali e finale.\nLa coppa \u00e8 andata al Tagikistan.\nSelezione partecipanti.\nL'AFC divide le 45 associazioni ad essa affiliate (esclusa l'Australia) in 3 gruppi.\nIn seguito alle selezioni dell'agosto 2005, Mongolia, Laos e Timor Est sono state successivamente rimpiazzate da Bangladesh e India Under 20.\nStadi.\nOriginariamente la competizione avrebbe dovuto svolgersi oltre che in Bangladesh anche in Nepal ma a causa dei problemi politici di questo paese l'AFC decise di far disputare tutte le partite negli stati di Dacca (il Bangabandhu Stadium, 36.000 posti) e Chittagong (MA Aziz Stadium, 20.000 posti).\nAnche le date subirono un cambiamento, infatti in origine la manifestazione doveva svolgersi tra il 26 marzo e il 9 aprile 2006 ma fu spostata per evitare la concomitanza con la festa dell'indipendenza del Bangladesh proprio il 26 marzo.\nPrima fase.\nGruppo A.\n1\u00ba aprile 2006\n3 aprile 2006\n5 aprile 2006\nGruppo B.\n2 aprile 2006\n4 aprile 2006\n6 aprile 2006\nGruppo C.\n1\u00ba aprile 2006\n3 aprile 2006\n5 aprile 2006\n6 aprile 2006\nGruppo D.\n2 aprile 2006\n4 aprile 2006\n6 aprile 2006\n7 aprile 2006\nQuarti di finale.\n8 aprile 2006\n9 aprile 2006\n10 aprile 2006\nSemifinali.\n12 aprile 2006\n13 aprile 2006\nFinale.\n16 aprile 2006\nMarcatori.\n8 reti\n5 reti\n4 reti\n3 reti\n2 reti\n1 rete"}
{"id": "627308", "revid": "9595", "url": "https://it.wikipedia.org/wiki?curid=627308", "title": "J\u00f3n Birgisson", "text": ""}
{"id": "627311", "revid": "1529788", "url": "https://it.wikipedia.org/wiki?curid=627311", "title": "Schema", "text": ""}
{"id": "627320", "revid": "1573940", "url": "https://it.wikipedia.org/wiki?curid=627320", "title": "Rebecca Guarna", "text": "Nacque in una famiglia di alto lignaggio che vedeva fra i suoi personaggi pi\u00f9 illustri Romualdo II Guarna, arcivescovo e medico.\nDella sua vita si sa ben poco, frequent\u00f2 come il suo antenato la famosa Scuola medica salernitana, operando nel suo ambito. Viene spesso menzionata nel gruppo delle \"Mulieres Salernitanae\", ovvero tra quelle \"medichesse\" che resero celebre la Scuola Medica Salernitana.\nFu autrice di opere sulle febbri, sulle orine e sull'embrione, citate nel famoso testo del priore Antonio Mazza intitolato \"Urbis Salernitanae Historia\"."}
{"id": "627322", "revid": "9595", "url": "https://it.wikipedia.org/wiki?curid=627322", "title": "Godspeed You Black Emperor!", "text": ""}
{"id": "627324", "revid": "729019", "url": "https://it.wikipedia.org/wiki?curid=627324", "title": "Henri Guisan", "text": "Biografia.\nNel 1893 ottiene la maturit\u00e0 (\"baccalaur\u00e9at\") in lettere, dopo aver frequentato il collegio classico cantonale e il ginnasio a Losanna. S'interessa di teologia e di medicina all'Universit\u00e0 di Losanna, ma in seguito opta per l'agronomia, che studia a Hohenheim (Germania) e a Lione (Francia). Nel 1896 acquista la tenuta di Bellevue, a Chesalles-sur-Oron. Henri Guisan \u00e8 stato sposato con Mary Doelker (1875-1964) dalla quale ha avuto due figli, Henri nato il 13 febbraio 1899 e Myriam nata il 2 dicembre 1900. Frequenta la scuola per le reclute di artiglieria a Bi\u00e8re. Promosso tenente, accede in seguito a tutti i gradi militari, fino a diventare comandante di corpo nel 1932.\nIl 30 agosto 1939 viene designato dall'Assemblea federale generale comandante in capo dell'esercito svizzero, responsabilit\u00e0 che assume durante il corso dell'intera Seconda guerra mondiale (1939-1945). \u00c8 stato l'ideatore della dottrina militare del \"Ridotto nazionale\", consistente nel ripiegare l'esercito all'interno dell'arco alpino in caso di invasione.\nIl 25 luglio 1940 rivolse nel prato del Gr\u00fctli un discorso ai comandanti di corpo e unit\u00e0, convenuti a rapporto, e indirettamente anche all'intero popolo elvetico. Nel suo discorso parl\u00f2 della situazione della nazione, che si trovava allora in difficolt\u00e0, ormai accerchiata dalle potenze dell'Asse. Present\u00f2 il concetto di Ridotto nazionale e invit\u00f2 tutti quanti, soldati e cittadini, alla resistenza incondizionata. Il suo discorso ebbe grande eco sia all'interno che all'estero. Guisan era tanto amato nella Svizzera tedesca, quanto in quella romanda e in quella italiana.\nIl 20 agosto 1945 il generale Guisan chiede al Consiglio federale di dimetterlo dalle sue responsabilit\u00e0 militari. Tornato dunque alla vita civile, si trasferisce alla tenuta di Verte-Rive, a Pully, alle porte di Losanna. Nel 1960, all'indomani della sua morte - avvenuta il 7 aprile -, una gran quantit\u00e0 di quotidiani gli rende omaggio. Ecco alcune citazioni:\nCon la rimozione del segreto sugli archivi gli storici hanno potuto rivedere, alla luce delle fonti scritte di questo periodo, la carriera di Henri Guisan. Dallo storico Edgar Bonjour alla biografia di Willi Gautschi \u00e8 stato possibile apportare qualche ritocco all'immagine un po' stereotipata del generale, sinonimo di resistenza e di unit\u00e0 irremovibili."}
{"id": "627328", "revid": "38120", "url": "https://it.wikipedia.org/wiki?curid=627328", "title": "Coppa Amicizia", "text": ""}
{"id": "627329", "revid": "923674", "url": "https://it.wikipedia.org/wiki?curid=627329", "title": "Ulrike Meyfarth", "text": "Biografia.\nNel 1971, ad appena 15 anni, si era gi\u00e0 classificata seconda ai campionati nazionali della Germania Ovest, e l'anno seguente riusc\u00ec a qualificarsi per le Olimpiadi di Monaco di Baviera.\nUlrike Meyfarth era una delle poche saltatrici che avevano gi\u00e0 adottato la nuova tecnica di salto in alto esibita per la prima volta da Dick Fosbury alle Olimpiadi di Citt\u00e0 del Messico, appena quattro anni prima. Tuttavia, considerando la sua giovanissima et\u00e0, non ci si aspettavano grandi risultati da lei (il suo primato personale era di 1,85\u00a0m). Ma, anche grazie al caldissimo incitamento del pubblico amico, riusc\u00ec a superarsi di ben 7\u00a0cm raggiungendo l'altezza di 1,92\u00a0m che le valse la medaglia d'oro ed il record mondiale uguagliato, diventando cos\u00ec, all'et\u00e0 di 16 anni e 123 giorni, la pi\u00f9 giovane vincitrice di una medaglia d'oro olimpica nelle gare individuali di atletica leggera.\nDopo questa inattesa vittoria la sua carriera si arrest\u00f2, non riuscendo a migliorare il suo primato fino al 1978. Durante questo intervallo non colse risultati all'altezza della sua fama: solo un 7\u00ba e un 5\u00ba posto ai campionati europei del 1974 e del 1978; alle Olimpiadi di Montreal (1976) non riusc\u00ec a qualificarsi per la finale, e non partecip\u00f2 a quelle di Mosca (1980) a causa del boicottaggio al quale la Germania Federale aveva aderito.\nIl 1982 fu l'anno del grande ritorno di Ulrike Meyfarth sulla scena internazionale. Dapprima vinse i Campionati europei indoor, poi anche quelli all'aperto, stabilendo il nuovo record del mondo con 2.02\u00a0m. Nel 1983 giunse seconda alla prima edizione dei Campionati mondiali di Atletica leggera dopo un serrato duello con Tamara Bykova, che aveva battuto agli Europei l'anno prima. In una gara successiva, a Londra, sia Bykova che Meyfarth superarono i 2.03\u00a0m, di nuovo record del mondo.\nNel 1984 alle Olimpiadi di Los Angeles, assenti le saltatrici dei Paesi dell'Europa orientale (Bykova inclusa), Ulrike Meyfarth sconfisse la campionessa olimpionica in carica, l'italiana Sara Simeoni, saltando 2,02\u00a0m e aggiudicandosi il suo secondo titolo olimpico, a 12 anni di distanza dal primo. Questa volta, all'et\u00e0 di 28 anni, fu la pi\u00f9 anziana vincitrice dell'oro olimpico nel salto in alto, primato che resistette soltanto sino all'edizione successiva, battuto dalla trentenne statunitense Louise Ritter.\nNel 1983 pos\u00f2 come modella per un nudo femminile artistico, opera in bronzo dello scultore Arno Breker che defin\u00ec il suo corpo \"una meraviglia della natura\"."}
{"id": "627331", "revid": "1652635", "url": "https://it.wikipedia.org/wiki?curid=627331", "title": "Garaguso", "text": "Garaguso \u00e8 un comune italiano di abitanti della provincia di Matera in Basilicata.\nGeografia fisica.\nIl comune \u00e8 un centro agricolo ai bordi dell'Appennino lucano situato nell'alta valle del fiume Cavone nella parte nordoccidentale della provincia di Matera. Il suo territorio confina con il \"Parco di Gallipoli Cognato e delle Piccole Dolomiti Lucane\". Il piccolo centro abitato, arroccato su un'altura rocciosa, a 492 m s.l.m., \u00e8 circondato dallo spettacolare profilo del monte La Croccia e dei monti dell'Impiso (mediamente circa 1200 metri s. m) ammantati di cupe foreste e compresi nel suddetto parco: crinali che separano, in quest'area, le due province lucane. A sud si eleva, al di la' del greto del torrente Salandrella, al confine con San Mauro Forte, il ripido e imponente rilievo di Serra Boscone (790 m), che, insieme alla contigua Serra Cavallo e alla Serra Antica ad occidente, in territorio di Oliveto Lucano, costituiscono una pittoresca e suggestiva quinta boscosa immediatamente alle spalle del paese. Il bosco di Garaguso \u00e8 molto fitto e impervio, costituito da grandi esemplari di roverella e cerri, con un folto sottobosco di lecci, alaterni ed altre sempreverdi nelle quote pi\u00f9 basse; carpini, aceri, cornioli, frassini dovunque. Ricco di sorgenti, una delle quali approvvigionava anche il paese, il \"Boscone\" di Garaguso era popolato un tempo da una fauna tipica delle zone incontaminate e selvagge (scoiattoli, caprioli, lupi, come indicato da alcuni microtoponimi della zona), al punto che l'area era prediletta per l'attivit\u00e0 venatoria dai Duchi Revertera, secondo quanto enunciato dalla lapide del settecentesco palazzo ducale al centro del paese. La rupe su cui sorge il paese \u00e8 molto ripida e circondata da profonde gole una delle quali \u00e8 attraversata dal pittoresco \"ponte del diavolo\". Confina a nord con il comune di Grassano (17\u00a0km), ad est con Salandra (11\u00a0km), a sud con San Mauro Forte (15\u00a0km), e ad ovest con Oliveto Lucano (7\u00a0km) e Calciano (7\u00a0km). Dista 58\u00a0km da Matera e 57\u00a0km dal capoluogo di regione Potenza. \nFa parte della Comunit\u00e0 Montana Medio Basento.\nStoria.\nI risultati di indagini archeologiche indicano che la localit\u00e0 fu abitata sin dall'et\u00e0 preistorica, mentre la frequentazione magnogreca dalla vicina Metaponto \u00e8 attestata dal rinvenimento casuale di un raffinato modellino, in marmo greco dell'isola di Paro, di cella templare ellenica con divinit\u00e0 femminile seduta, in stile severo, databile al V sec. A. C.: probabile antropomorfizzazione, secondo un non meglio precisabile modello iconografico dell\"arte religiosa di Metaponto (molto probabilmente Hera, senza escludere l'ipotesi di Demetra o Persefone), di una primitiva sconosciuta divinit\u00e0 indigena della fertilit\u00e0 (Moret). La scoperta e divulgazione del reperto avvenne nel 1916 ad opera del solerte archeologo di San Mauro Forte Vittorio Di Cicco (ibidem). Il \"tempietto\" e \"la dea di Garaguso\" sono ora esposti presso il Museo archeologico provinciale di Potenza. Il manufatto ha suscitato subito l'interesse degli archeologi e storici dell'arte antica, tra cui l'accademico tedesco E. Langlotz (1895 / 1978), che ha ritenuto il reperto fabbricato in Grecia (ibidem), mentre il sito \u00e8 stato oggetto successivamente di numerose campagne di scavo, frequenti ma brevi e provvisorie, che hanno evidenziato segni della presenza di un grande luogo di culto ellenizzato. Ulteriori esplorazioni nella vicina area di Grotta delle Fontanelle, sul versante settentrionale della rupe di Garaguso, hanno portato alla luce grandi quantit\u00e0 di ex voto: ceramica e figurine di divinit\u00e0 sedute o stanti, rinvenimenti che fanno sospettare la presenza di un altro o addirittura due santuari con culti rivolti ad entit\u00e0 divine dai caratteri simili a quelli della dea del santuario pi\u00f9 importante (Bertesago, Garaffa). Tali cos\u00ec dense scoperte archeologiche confermano il ruolo della localit\u00e0 nel mondo antico quale centro di contatto tra gli indigeni enotri e i Greci delle colonie costiere, ma anche come luogo ritenuto dotato di notevoli valenze sacrali legate alla particolare topografia e all'ambiente naturale caratterizzato da rupi, corsi d'acqua, grotte e sorgenti.\nPer il Medioevo, nel catalogo dei baroni, di epica normanna, redatto sotto Guglielmo II, \u00e8 nominato un Adam de Garagusa, mentre in una bolla del 1060, Garaguso viene incluso nella giurisdizione del vescovo di Tricarico.Tra il 1306 ed il 1307, il Re Carlo II d'Angi\u00f2,dona Garaguso a Pietro Della Marra signore di Racale (manoscritto di Ferrante Della Marra). Fu inoltre feudo dei Sanseverino, dei Poderico e della Casa di Palo, ed infine dei Revertera, per lunghi secoli, a partire dal viceregno spagnolo e fino alla scomparsa della feudalit\u00e0.\n1861 - Brigantaggio.\nil 13 novembre 1861 le bande capitanate da Carmine Crocco, da Accettura si diressero su Garaguso inseguite da una colonna di soldati del 50\u00b0 e del 30\u00ba fanteria. A Garaguso le formazioni di Crocco e di Jos\u00e9 Borjes si organizzarono a difesa ma non si verificarono scontri degni di nota. Tallonate da presso dalle truppe citate a da contingenti di guardie nazionali le formazioni di Crocco raggiunsero Grassano il 14 novembre.\nMonumenti e luoghi d'interesse.\nLa chiesa parrocchiale conserva una scultura fittile del quattrocento raffigurante la Madonna della Puglia, un braccio reliquiario in argento, pure del quattrocento, e una tela del 1761 dipinta da fr\u00e0 Deodato da Tolve.\nDue Palazzi presenti nel comune sono considerati beni culturali, il palazzo Moles e il Palazzo Revertera. Quest'ultimo, un palazzo settecentesco con loggiato a tre arcate, nell'agosto del 2018 \u00e8 diventato, per volont\u00e0 del Comune, un museo sulla vita contadina. \u00c8 collocato nella parte pi\u00f9 alta del borgo su un preesistente forte medievale. Fu costruito dal duca Francesco III Revertera, dal figlio Nicol\u00f2 Ippolito e dalla consorte Antonia Therhaimbe, duchi di Salandra di origine spagnola. Il palazzo Revertera divenne il fulcro della ricostruzione di Garaguso in seguito al terremoto del 1694. Una leggenda popolare racconta che da questo palazzo ancora oggi nelle giornate ventose sia possibile udire il lamento dei duchi che chiamano il figlio scomparso in un giorno di festa. \u00c8 stata allestita di recente una sala con videoproiettore nella quale \u00e8 possibile ripercorrere i momenti salienti delle origini del paese e i relativi ritrovamenti.\nSociet\u00e0.\nEvoluzione demografica.\nIl trend demografico di Garaguso \u00e8 negativo. Il numero di abitanti si riduce ad ogni censimento. Oltre ai problemi della bassa natalit\u00e0, la causa principale \u00e8 l'emigrazione dei giovani.\nEconomia.\nCereali e legumi sono i principali prodotti della terra. Il cereale pi\u00f9 diffuso \u00e8 il grano. Si allevano ovini e caprini e si lavorano lana e latte. Nel paese le famiglie puntano ancora molto sull'autoproduzione dei prodotti tipici della regione come insaccati, formaggi e conserve.\nSport.\nCalcio.\nLa principale squadra di calcio della citt\u00e0 era l\"'A.S.D. Garaguso\" che militava nel girone materano di Terza Categoria."}
{"id": "627337", "revid": "599013", "url": "https://it.wikipedia.org/wiki?curid=627337", "title": "Gastone Gambara", "text": "Biografia.\nEntra nella scuola sottufficiali del Regio esercito appena raggiunta l'et\u00e0. Diventa ufficiale grazie ad un corso speciale presso la Accademia Militare di Modena (ottobre 1911-gennaio 1913). Al termine prende servizio come sottotenente presso il Battaglione \"Ceva\" del 3\u00ba Reggimento alpini.\nNella \"Grande Guerra\".\nCon lo scoppio della prima guerra mondiale, nel maggio 1915 il suo battaglione viene spostato al fronte. Promosso capitano nel gennaio del 1916 viene ferito sul Monte Cengio. Da quel momento viene impiegato nelle retrovie prima presso il deposito del 1\u00ba Alpini a Cuneo, poi al Comando Truppe di Venezia. Nell'aprile 1917 rientra al fronte con il 6\u00ba Alpini per poi, in seguito alla promozione al grado di maggiore, essere spostato al 1\u00ba Reggimento Alpini. Nel 1918 comanda il XXIX Reparto d'Assalto Arditi (reparto costituito prevalentemete da Alpini ma anche da volontari di altri corpi come Bersaglieri).\nTra le due guerre.\nIn poco meno di un anno (marzo-novembre 1918) si guadagna tre medaglie d'argento al valore militare. Finita la guerra assume il comando del Battaglione alpini \"Edolo\" (1919-1923) che lascia nel novembre 1923 per seguire il corso di Stato Maggiore presso la Scuola di Guerra a Torino. Terminato il corso (novembre 1925) rientra per un breve periodo al 6\u00ba Alpini a Bergamo. Di l\u00ec passa al Comando Divisione Militare di Trento e successivamente nel Corpo di Stato Maggiore fino al 25 agosto 1927. Oramai tenente colonnello assume in Albania il compito di organizzare le forze armate locali.\nIn seguito passa al Ministero della guerra con incarichi speciali e, dall'agosto del 1935 al 19 gennaio 1937 prende parte alla guerra d'Etiopia dove si guadagna la promozione a colonnello e l'onorificenza a Cavaliere dell'Ordine militare di Savoia.\nAl suo rientro in Italia viene assegnato al Corpo d'armata in Bologna che lascia poco dopo per partire volontario per la guerra di Spagna. Vi assume l'incarico di Capo di Stato Maggiore del Corpo Truppe Volontarie, viene insignito dell'onorificenza di Commendatore dell'Ordine Militare di Savoia e promosso al grado di generale di brigata.\nFinita la guerra, dal luglio 1939 al giugno 1940, viene nominato Dirigente della Regia Ambasciata d'Italia a Madrid, con credenziali di Ambasciatore.\nSeconda guerra mondiale.\nLa sua carriera riprende slancio con la seconda guerra mondiale. Allo scoppio delle ostilit\u00e0 viene richiamato ed assume il comando del XV Corpo d'Armata (Gruppo Armate Occidentali) impegnato nella battaglia delle Alpi Occidentali contro la Francia. In seguito all'attacco alla Grecia, il 5 febbraio 1941, parte per l'Albania assumendo l'incarico di comandante facente funzioni dell'VIII Corpo d'Armata e ottiene la promozione a generale di corpo d'armata.\nGuerra d'Africa.\nTerminata la guerra di Grecia dopo l'intervento tedesco, l'11 maggio 1941 Gambara fu trasferito a Tripoli con l'incarico prima di Capo di Stato Maggiore del Comando Superiore Forze Armate Africa Settentrionale retto dal Gen.C.A. Ettore Bastico, poi assumendo il Comando del Corpo d'Armata Motocorazzato (CAM).\nA seguito di una riunione intercorsa l'8 agosto 1941 divenne comandante del Corpo d'armata di Manovra (Gruppo RECAM, divisioni \"Ariete\" e \"Trieste\"). Il generale Gambara risult\u00f2 quindi al tempo stesso subordinato a Rommel (in qualit\u00e0 di comandante dell'Ariete e della Trieste) e ad esso superiore (essendo capo di stato maggiore del teatro nordafricano). I primi contrasti tra tedeschi e italiani incominciano subito a partire dall'Assedio di Tobruch che vede gli italiani preferire l'assedio rispetto a Rommel che preferisce invece l'attacco risolutivo, di fatto a Rommel fu negato l'intervento del Gruppo RECAM giustificando che \u00abIl Supercomando dell'Africa Settentrionale vedeva compromessa dalle intenzioni del generale Rommel la priorit\u00e0 del comando italiano e l'efficienza della riserva mobile faticosamente raccolta nel Corpo d'Armata di Manovra\u00bb. Ciononostante da Roma giunse l'ordine di preparare l'attacco e di farvi partecipare il Gruppo RECAM.\nDopo l'assedio di Tobruch nel novembre 1941 da Roma arriv\u00f2 la decisione di unificare il comando e di porlo completamente sotto Rommel. Il Gruppo RECAM pass\u00f2 quindi alle dipendenze di Rommel e Gambara rimase capo di stato Maggiore. Da quel momento in poi le due divisioni italiane del Gruppo RECAM, \"Ariete\" e \"Trieste\" ebbero difficolt\u00e0 a coordinarsi e il 1\u00ba dicembre 1941, per ritardi del generale Alessandro Piazzoni della \"Trieste\", la divisione arriv\u00f2 in ritardo sul luogo di impiego permettendo a circa cento carri armati britannici e alla brigata neozelandese dell'8\u00aa Armata britannica di sfuggire all'accerchiamento di Tobruch suscitando l'ira di Rommel.\nIl 4 dicembre 1941 incominci\u00f2 la seconda battaglia di Bir el Gobi in cui contrariamente alle previsioni le esigue truppe italiane composte dalla 136\u00aa Divisione corazzata \"Giovani Fascisti\" resistettero alle formazioni britanniche e ne bloccarono l'avanzata. Rommel intravide la possibilit\u00e0 di distruggere le forze britanniche accerchiandole e al contempo liberando dall'assedio i \"Giovani fascisti\" e invi\u00f2 pertanto a Gambara le seguenti istruzioni: \u00abQuesta notte l'Ariete si schieri nella zona di Sidi Rezegh-Bu Cremisa, e la Trieste a sinistra dell'Ariete fino a Sidi Muft\u00e0h, con fronte a sud\u00bb.\nSecondo il giornalista Antonino Trizzino l'ordine pur presente nei diari di Gambara, in realt\u00e0 non fu mai inoltrato al generale Piazzoni che anzi ricevette l'ordine da Gambara di rompere il contatto col nemico e ripiegare verso la zona di Bu Cremisa. Fatto sta che la \"Trieste\" e l'\"Ariete\" non si mossero dalle proprie posizioni e il generale Piazzoni diram\u00f2 l'ordine \"Novit\u00e0 N.N.\" che in gergo militare significava \u00abrimanete ai vostri posti\u00bb. Solo quando pi\u00f9 tardi Gambara si rec\u00f2 direttamente presso il comando della Trieste, il generale Piazzoni si decise ad inviare due battaglioni a Bir el Gobi al comando del generale Azzi. Il mancato intervento delle forze italiane in un momento particolarmente critico port\u00f2 Rommel a comunicare tramite radio in chiaro la frase \u00abWo bleibt Gambara?\u00bb (\"Dov'\u00e8 Gambara?\"). In seguito i comandanti comunicarono che i propri reparti non erano in grado di essere impiegati.\nGambara fu oggetto di pesanti critiche da parte dello stesso Rommel che lo accus\u00f2 di indisciplina.\nBalcani.\nIl 6 marzo 1942 Gambara venne richiamato in Italia ed al suo posto fu nominato il generale Curio Barbasetti di Prun, mentre Gambara fu messo a disposizione del Ministero della guerra. Nel settembre assunse il comando dell'XI Corpo d'Armata di stanza nei Balcani dove rimane fino al 5 settembre 1943. L'XI Corpo d'armata, il cui comando era a Lubiana, comprendeva le divisioni di fanteria \"\"Cacciatori delle Alpi\", \"Isonzo\" e \"Lombardia\".\nIl 15 dicembre 1942 Emilio Grazioli, alto commissario per la Provincia di Lubiana, trasmise al Comando dell'XI Corpo d'Armata, a cui da poco si era insediato Gambara,il rapporto di un medico in visita al Campo di concentramento di Arbe dove gli internati \u00abpresentavano nell'assoluta totalit\u00e0 i segni pi\u00f9 gravi dell'inanizione da fame\u00bb, Gambara rispose: \u00abLogico ed opportuno che campo di concentramento non significhi campo d'ingrassamento. Individuo malato = individuo che sta tranquillo\u00bb.\nL'armistizio.\nIl 5 settembre 1943, in vista dell'armistizio, lo stato maggiore italiano convoc\u00f2 Gambara a Roma, e lo incaric\u00f2 di costituire con le truppe italiane in Slovenia un \u00abraggruppamento speciale\u00bb atto a contrastare un probabile attacco tedesco ed a mantenere le posizioni di Trieste, Pola e Fiume fino ad uno sbarco Alleato, senza per\u00f2 informarlo dell'imminente resa. L'ordine gli fu consegnato dal generale Giacomo Zanussi, generale addetto al capo di SM dell'esercito Roatta, la prima sera dell'8 settembre e Gambara lasci\u00f2 subito Roma ma mentre transitava per Foligno fu sorpreso dalla notizia della proclamazione dell'armistizio.\nLa difesa di Fiume e la RSI.\nAll'alba del 9 settembre, il comando della 2\u00aa armata a Lubiana fu subito preso prigioniero dai tedeschi.\nGambara raggiunse Fiume poche ore dopo, dove aveva sede il comando della 2\u00aa armata del generale Mario Robotti, qui assunse il comando della citt\u00e0 e conformemente alle direttive ricevute da Roma subordin\u00f2 sotto il proprio comando anche la 2\u00aa armata di Robotti al fine di costituire un \"raggruppamento\" di nuova formazione. Il comando dell'armata a cui rimase a capo Robotti si trasfer\u00ec a Lussinpiccolo. La sera stessa Gambara fu raggiunto da un rappresentante tedesco con il quale si impegn\u00f2 a difendere la citt\u00e0 dai partigiani che ormai la stavano assediando con le poche truppe disponibili. Nell'entroterra istriano intanto si stava avviando la prima fase dei massacri delle foibe.\nGambara diede ordine immediato al capitano di vascello Alfredo Crespi di imbarcare tutti i funzionari civili insieme ai fondi della Banca d'Italia e di partire per i territori ancora sotto giurisdizione italiana, poi, in base all'accordo stipulato, diffuso il 10 settembre, diede disposizione che anche le unit\u00e0 navali italiane ancora ormeggiate in Istria, pur mantenendo bandiera e comando italiano, avrebbero collaborato con i tedeschi. Dopo essere riuscito ad impedire l'ingresso a Fiume dei partigiani slavi, Gambara l'11 settembre fu raggiunto dai primi reparti tedeschi che stavano rapidamente occupando l'Istria e cedette il comando. Il giorno stesso invi\u00f2 comunicazione a Robotti, a capo della II armata:\nFu preso sotto protezione tedesca e trasferito a Trieste. Decise di aderire alla Repubblica Sociale Italiana il 23 settembre e il 20 ottobre 1943 fu nominato capo di stato maggiore dell'Esercito Nazionale Repubblicano, dal generale Rodolfo Graziani divenuto nel frattempo ministro della Difesa nazionale della Repubblica Sociale Italiana, finch\u00e9 non lasci\u00f2 l'incarico per contrasti con Renato Ricci.\nPreso prigioniero nel 1945 dagli Alleati, fu internato nel campo di concentramento di Coltano.\nSecondo dopoguerra.\nAl termine della guerra, il 20 giugno 1945, fu congedato e nel 1947, invitato da Francisco Franco, si stabil\u00ec a Madrid. Nel processo che segu\u00ec fu assolto da ogni accusa e reintegrato nell'Esercito italiano il 23 febbraio 1952.\nLa Repubblica Socialista Federale di Jugoslavia guidata da Josip Broz Tito accus\u00f2 Gambara di essere uno dei responsabili della repressione nei Balcani e lo reclam\u00f2 con l'accusa di crimini di guerra ma la Repubblica Italiana non acconsent\u00ec mai alla consegna.\nIl nome di Gastone Gambara figura nell'elenco CROWCASS (Central Registry of War Criminals and Security Suspects) (1947), compilato dagli Alleati anglo-americani, delle persone ricercate dalla Jugoslavia per crimini di guerra."}
{"id": "627343", "revid": "6923", "url": "https://it.wikipedia.org/wiki?curid=627343", "title": "Area vasta", "text": "Nell'ordinamento giuridico italiano per area vasta si intende il livello amministrativo delle province e delle Citt\u00e0 metropolitane, ossia il livello di pianificazione e di gestione del territorio, delle risorse e dei rapporti tra enti locali intermedio tra i comuni e la regione. Il concetto di area vasta \u00e8 stato introdotto con la Legge 7 aprile 2014 n. 56 recante \"Disposizioni sulle citt\u00e0 metropolitane, sulle province, sulle unioni e fusioni di comuni\".\nDescrizione.\nLa ragione principale di una lettura e di una interpretazione del territorio per \"aree vaste\" sta nel concetto di \"rete di relazioni\", visto come la ricerca di una dimensione della programmazione che superi gli ambiti amministrativi comunali (spesso troppo ristretti geograficamente, economicamente e finanziariamente) senza per\u00f2 arrivare al livello regionale."}
{"id": "627346", "revid": "290351", "url": "https://it.wikipedia.org/wiki?curid=627346", "title": "Modello autoregressivo", "text": "In statistica e in teoria dei segnali un modello autoregressivo indicato con formula_1, o formula_2 dove formula_3 \u00e8 l'ordine del modello, \u00e8 la rappresentazione di un tipo di processo stocastico; come tale descrive alcuni processi che variano nel tempo come l'economia, ecc. Il modello autoregressivo \u00e8 un modello lineare che specifica che la variabile in uscita dipende linearmente dai valori delle uscite precedenti. Si tratta di un caso particolare del modello ARMA pi\u00f9 generale delle serie storiche.\nDescrizione.\nMatematicamente si presenta cos\u00ec:\nformula_4\ndove i parametri formula_5, formula_6, .., formula_7 costituiscono i coefficienti della regressione lineare della variabile casuale formula_8 rispetto ai suoi stessi valori passati, formula_9 \u00e8 il processo di rumore bianco per cui il termine di errore.\nIn generale, lavorando con processi formula_2, risulta conveniente utilizzare l'operatore backshift formula_11, denominato anche \"lag operator\", che semplifica notevolmente determinate relazioni. Tale operatore si definisce come segue:\nformula_12\nIn generale si ha:\nformula_13\nSe si considera una costante, ad esempio, la media formula_14 si ha:\nformula_15\nConsiderando tale impostazione si ha che il processo autoregressivo di ordine 1, AR(1) diviene:\nformula_16\nSi ha allora:\nformula_17\nquesta serie, si dimostra facilmente, converge per formula_18 che costituisce la condizione di stazionariet\u00e0.\nIl processo formula_19 ha quindi funzione di autocorrelazione formula_20 la quale tende a zero in modo monotono per formula_21 e varia tra formula_22 e formula_23 per formula_24.\nEsempio.\nModello formula_19 - Dati relativi alla concentrazione di una soluzione chimica, George Box e Gwilym Jenkins (1976)\n 17.0 16.6 16.3 16.1 17.1 16.9 16.8 17.4 17.1 17.0 16.7 17.4 17.2 17.4\n 17.4 17.0 17.3 17.2 17.4 16.8 17.1 17.4 17.4 17.5 17.4 17.6 17.4 17.3\n 17.0 17.8 17.5 18.1 17.5 17.4 17.4 17.1 17.6 17.7 17.4 17.8 17.6 17.5\n 16.5 17.8 17.3 17.3 17.1 17.4 16.9 17.3 17.6 16.9 16.7 16.8 16.8 17.2\n 16.8 17.6 17.2 16.6 17.1 16.9 16.6 18.0 17.2 17.3 17.0 16.9 17.3 16.8\n 17.3 17.4 17.7 16.8 16.9 17.0 16.9 17.0 16.6 16.7 16.8 16.7 16.4 16.5\n 16.4 16.6 16.5 16.7 16.4 16.4 16.2 16.4 16.3 16.4 17.0 16.9 17.1 17.1\n 16.7 16.9 16.5 17.2 16.4 17.0 17.0 16.7 16.2 16.6 16.9 16.5 16.6 16.6\n 17.0 17.1 17.1 16.7 16.8 16.3 16.6 16.8 16.9 17.1 16.8 17.0 17.2 17.3\n 17.2 17.3 17.2 17.2 17.5 16.9 16.9 16.9 17.0 16.5 16.7 16.8 16.7 16.7\n 16.6 16.5 17.0 16.7 16.7 16.9 17.4 17.1 17.0 16.8 17.2 17.2 17.4 17.2\n 16.9 16.8 17.0 17.4 17.2 17.2 17.1 17.1 17.1 17.4 17.2 16.9 16.9 17.0\n 16.7 16.9 17.3 17.8 17.8 17.6 17.5 17.0 16.9 17.1 17.2 17.4 17.5 17.9\n 17.0 17.0 17.0 17.2 17.3 17.4 17.4 17.0 18.0 18.2 17.6 17.8 17.7 17.2\n 17.4"}
{"id": "627356", "revid": "1573940", "url": "https://it.wikipedia.org/wiki?curid=627356", "title": "Anthus trivialis", "text": "Il prispolone (\"Anthus trivialis\" ) \u00e8 un uccello insettivoro della famiglia dei Motacillidae: \u00e8 possibile osservarlo in Europa, Asia, ed Africa.\nPredilige i boschi sia di pianura che di montagna. Si differenzia dalla pispola per il canto che emette volando di ramo in ramo: \u00e8 un canto pi\u00f9 rauco e potente.\nTassonomia.\nSono note due sottospecie:"}
{"id": "627357", "revid": "1610933", "url": "https://it.wikipedia.org/wiki?curid=627357", "title": "Prispolone", "text": ""}
{"id": "627364", "revid": "198277", "url": "https://it.wikipedia.org/wiki?curid=627364", "title": "Roma RCB", "text": "L'Associazione Sportiva Roma Robore Certamus Bellum Calcetto \u00e8 stata una squadra italiana di calcio a 5 con sede a Roma.\nStoria.\nLa Roma Robore Certamus Bellum (numero di matricola FIGC 77.158) ha partecipato sin dal 1983, anno della fondazione, alla prima edizione del campionato nazionale, giungendo subito alla finale persa contro la Roma Barilla. Prima di iniziare il proprio periodo d'oro la Roma RCB ha mancato la qualificazione alla Poule Scudetto per tre stagioni consecutive, per poi tornare in grandissimo spolvero con in panchina Franco Ciccarelli che in quegli anni vinse tre scudetti, due coppe Italia e l'European Champions Tournament.\nNella stagione 1991-1992 la Roma RCB rimane fuori dai play-off in virt\u00f9 del 5\u00ba posto che la esclude dalla poule a sei tra le prime quattro della A e le migliori due della categoria cadetta. Le due successive stagioni sono ancora meno esaltanti con l'undicesimo ed il settimo posto finali, la partecipazione ai play-off rivela una miglior fortuna del campionato ma la RCB si ferma alle semifinali. Ancora un undicesimo, un nono, nuovamente un undicesimo ed infine un tredicesimo posto posto nelle quattro successive stagioni non consentono ai romani di qualificarsi ai play-off per il titolo.\nNella stagione 1998-99 la Roma RCB torna a qualificarsi per i play-off con la sesta piazza finale, ma deve arrendersi al primo turno alla Lazio Calcio a 5 che si impone in entrambi gli scontri 3-1 e 6-5. Dopo una nuova qualificazione ai play-off, dove la squadra rimane fuori dai quarti di finale, per la Roma guidata da Fulvio Colini \u00e8 tempo del quinto scudetto durante la stagione 2000-01.\nNell'estate del 2004 realizza una fusione con il Gruppo Sportivo BNL dando vita alla Roma Calcio a 5."}
{"id": "627365", "revid": "287204", "url": "https://it.wikipedia.org/wiki?curid=627365", "title": "Suillus placidus", "text": "\"Suillus placidus\" (Bonord.) Sing. \"Farlowia\" 2: 42 (1945)\nIl Suillus placidus, comunemente chiamato Pinarolo, \u00e8 un fungo edule appartenente alla famiglia delle Suillaceae.\n\u00c8 un fungo abbastanza comune e conosciuto nell'Italia settentrionale, specialmente su Alpi e Dolomiti.\nDescrizione della specie.\nCappello.\nfino a 12\u00a0cm di larghezza, inizialmente emisferico, poi convesso, infine spianato; presenta cuticola viscosa asportabile; di colore bianco oppure bianco sporco con tonalit\u00e0 giallastre, vira al grigiastro se manipolato.\nTubuli.\nLeggermente decorrenti.\nInizialmente bianchi, poi giallastri oppure leggermente ocra.\nPori.\nPiccoli, circolari, concolori ai tubuli.\nGambo.\nSlanciato, raggiunge i 15\u00a0cm, generalmente sottile (2/3\u00a0cm), pieno, cilindrico, a volte irregolare; di colore bianco sporco con diffuse maculature longitudinali color marroncino/ocra.\nCarne.\nBianco-sporca oppure leggermente giallastra, vira debolmente al rossiccio/lilacino.\nHabitat.\nCresce dall'inizio dell'estate all'autunno, nei boschi di pino.\nCommestibilit\u00e0.\nBuona, si consiglia di asportare la cuticola dal cappello in quanto spesso risulta indigesta oppure \"lassativa\" (non \u00e8 velenosa, come erroneamente riportato da alcuni testi)."}
{"id": "627366", "revid": "1573940", "url": "https://it.wikipedia.org/wiki?curid=627366", "title": "Anthus spinoletta", "text": "Lo spioncello (\"Anthus spinoletta\" ()) \u00e8 un uccello passeriforme della famiglia Motacillidae, che \u00e8 possibile osservare in Europa, Asia, ed Africa del nord.\nDescrizione.\nHa zampe scure e timoniere esterne bianche.\nBiologia.\nNidifica nei crepacci delle rocce.\nSistematica.\nSono note 3 sottospecie:"}
{"id": "627367", "revid": "666668", "url": "https://it.wikipedia.org/wiki?curid=627367", "title": "BNL Calcetto", "text": ""}
{"id": "627369", "revid": "287204", "url": "https://it.wikipedia.org/wiki?curid=627369", "title": "L'ozio come stile di vita", "text": "L'ozio come stile di vita (lingua originale: \"How to be idle\") \u00e8 un libro scritto da Tom Hodgkinson, direttore della rivista britannica \"The Idler\", vale a dire \"l'ozioso\".\nIl concetto di ozio che viene descritto nel libro \u00e8 ben diverso dal mero \"dolce far niente\" spesso associato a questo termine. L'intento \u00e8 infatti quello di smontare i giudizi negativi nei confronti dell'ozio e degli oziosi e di promuovere uno stile di vita rilassato e naturale, in cui il lavoro sia una necessit\u00e0 per vivere e non una moderna schiavit\u00f9 che non lascia tempo alle infinite attivit\u00e0 per cui vale di vivere la vita. \nNei ventiquattro capitoli in cui \u00e8 diviso il libro - uno per ciascuna ora del giorno - si ripercorre dapprima la storia del lavoro moderno sottolineando come la rivoluzione industriale abbia posto fine alla libert\u00e0 di gran parte dei lavoratori che prima godevano di autonomia e di una relativa ricchezza, per proseguire raccontando le varie sfaccettature dello stile di vita ozioso sottolineando l'antipatia per il lavoro svogliato da dipendente che viene descritto come il ladro del tempo e della libert\u00e0 degli uomini. \nNel corso del libro l'autore ricorre all'uso di moltissime citazioni che danno una certa autorevolezza alle constatazioni e alle idee che vengono esposte. Alcune citazioni vengono usate per dimostrare quanto spesso l'inattivit\u00e0 possa generare paradossalmente una grande produttivit\u00e0 dovuta alla creativit\u00e0 e ad una indisturbata riflessione: gli esempi pi\u00f9 evidenti di questa tesi sono dimostrati da personaggi come Robert Louis Stevenson, Bertrand Russell, John Lennon e anche, sommessamente, da politici come Winston Churchill."}
{"id": "627370", "revid": "838137", "url": "https://it.wikipedia.org/wiki?curid=627370", "title": "John Joseph Kain", "text": "Biografia.\nDopo aver completato gli studi nel Maryland, fu ordinato sacerdote nel 1866. Pass\u00f2 alcuni anni in Virginia Occidentale dove si prodig\u00f2 molto per la sua comunit\u00e0 e ricostruendo le chiese distrutte dalla guerra civile americana.\nIl 23 maggio 1875 fu eletto vescovo di Wheeling, in Virginia Occidentale, e lo rimase fino al 1893.\nNel maggio 1893 fu nominato vescovo ausiliare dell'arcidiocesi di Saint Louis; successe nella carica di arcivescovo di Saint Louis il 21 maggio 1895 alla morte del titolare Peter Richard Kenrick. Fu il primo arcivescovo di Saint Louis nato negli Stati Uniti.\nMor\u00ec a St. Louis il 13 ottobre 1903 all'et\u00e0 di 62 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "627373", "revid": "1442080", "url": "https://it.wikipedia.org/wiki?curid=627373", "title": "Parco naturale regionale del Monte San Bartolo", "text": "Il parco naturale regionale del Monte San Bartolo \u00e8 un'area naturale protetta della regione Marche, istituita nel 1994, situata a ridosso della costa adriatica nella provincia di Pesaro e Urbino, toccando ed \"entrando\" a nord nel comune di Gabicce Mare e a sud nel comune Pesaro.\nIl 5 agosto 2017 \u00e8 stato interessato da un grave incendio che ha distrutto 142 ettari di terreno compresi tra Fiorenzuola di Focara e Casteldimezzo.\nTerritorio.\nIl territorio \u00e8 particolare per le falesie e grotte presenti in questo piccolo promontorio. Anche Dante Alighieri nella Divina Commedia lo descrive come ventoso e pericoloso per i naviganti.\nInferno XXVIII, \nQueste colline emergono tra le basse sabbiose coste della Romagna e delle Marche ed hanno una strettissima spiaggia formata per lo pi\u00f9 da depositi di ghiaia franata dalle pareti sovrastanti.\n\u00c8 presente un particolare tipo di ciottoli detti \"cogoli\" che un tempo venivano raccolti per essere poi utilizzati come materiale da costruzione nei centri abitati dei dintorni. Quest'attivit\u00e0 non \u00e8 pi\u00f9 permessa poich\u00e9 molto probabilmente ha favorito l'accelerarsi dei fenomeni erosivi.\nLe ripide falesie qui presenti sono un bellissimo esempio di una formazione stratigrafica del periodo del messiniano.\nCollegamenti esterni.\n\"Speciale - Il San Bartolo in fiamme\", da San Marino RTV"}
{"id": "627374", "revid": "1610933", "url": "https://it.wikipedia.org/wiki?curid=627374", "title": "Spioncello", "text": ""}
{"id": "627383", "revid": "661526", "url": "https://it.wikipedia.org/wiki?curid=627383", "title": "Walter Siti", "text": "Biografia.\nLaureato all'Universit\u00e0 di Pisa e diplomatosi alla Scuola Normale Superiore, gi\u00e0 docente dell'Universit\u00e0 di Pisa e della Calabria, fino all'ottobre 2007 \u00e8 stato professore di Letteratura italiana contemporanea all'Universit\u00e0 dell'Aquila. Ha pubblicato due volumi di critica letteraria, \"Il realismo dell'avanguardia\" (Einaudi, 1973) e \"Il neorealismo nella poesia italiana\" (Einaudi, 1980); ha pubblicato inoltre su varie riviste italiane e straniere (\"Nuovi argomenti\", \"Paragone\", \"Rivista di letteratura italiana\" e altre) saggi su Montale, Penna, Pier Paolo Pasolini e sulla poesia italiana contemporanea. \u00c8 il curatore delle opere complete di Pasolini per la collana editoriale \"I Meridiani\", della Mondadori. Il suo romanzo \"Troppi paradisi\" \u00e8 stato votato da 600 addetti ai lavori del mondo editoriale convocati dalla rivista letteraria \"L'Indiscreto\" come la miglior opera letteraria del ventennio 2000-2019.\nHa collaborato con \"La Repubblica\" e con \"Domani\".\nDopo un esordio da poeta (sue poesie sono apparse sull\"'Almanacco dello Specchio\" n.8 - 1979, con un'introduzione di Franco Fortini), a partire dagli anni novanta ha cominciato a pubblicare anche romanzi, in cui la visione della realt\u00e0 sociale spesso si sublima, e viene filtrata, da storie d'amore omosessuale. Nel 2007 \u00e8 stato finalista del premio letterario Premio Bergamo. Nel 2009 ha vinto il premio letterario Dedalus. Dal novembre del 2008 cura su \"La Stampa\" di Torino una rubrica di televisione intitolata \"La finestra sul niente\". Nel 2012 \u00e8 nel cast del programma di Italia 1 \"La Scimmia\" come preside. Nel 2013 vince il Premio Strega e il Premio Mondello con il romanzo \"Resistere non serve a niente\", edito da Rizzoli.\nVita privata.\nDichiaratamente omosessuale, \u00e8 unito civilmente dal 2016."}
{"id": "627384", "revid": "196390", "url": "https://it.wikipedia.org/wiki?curid=627384", "title": "Cellule NK", "text": ""}
{"id": "627385", "revid": "125987989", "url": "https://it.wikipedia.org/wiki?curid=627385", "title": "Uccelli nidificanti in Italia", "text": "Questa voce elenca tutte le specie di uccelli di cui \u00e8 stata riscontrata una nidificazione in Italia negli ultimi 10 anni. La lista comprende sia gli uccelli stanziali, che migratori e che vengono in Italia solo per il periodo della riproduzione in primavera e, pi\u00f9 in generale, tuttle specie la cui nidificazione sul territorio italiano, seppur saltuaria o comunque rara, sia avvenuta almeno una volta negli ultimi 10 anni. Questa lista \u00e8 basata sulla \"Lista 2020 degli uccelli italini\" redatta dal Commissione Ornitologica Italiana (COI) che opera nell\u2019ambito del Centro Italiano di Studi Ornitologici (CISO).\nLista in ordine tassonomico.\nDi seguito la lista degli uccelli che nidificano in Italia suddivisi per Ordine e successivamente per Famiglia tassonomica. Nelle tabelle oltre al nome comune e al nome scientifico, lo stato di conservazione secondo la classificazione IUCN, la Categoria AERC e la foto.\nCategorie AERC.\nLa Lista CISO-COI degli Uccelli italiani riporta uno specifico sistema di categorizzazione relativo all\u2019origine della presenza delle specie , il loro status generale e riproduttivo nel territorio italiano. Tale sistema combina la classificazione primaria raccomandata dall\u2019\"Association of European Records and Rarities Committees\" (AERC) con le categorie di status generale e status riproduttivo, individuati dalla \"Commissione per l\u2019Avifauna Svizzera\" (CAvS) per la realizzazione della propria lista nazionale. La categoria \u00e8 quindi composta da un codice alfanumerico in cui le lettere indicano la Categorie AERC, vera e propria indicante l'origine della presenza delle specie, il primo numero lo status generale e il secondo numero quello riproduttivo secondo le seguenti definizioni.\nLe Categorie AERC sono:\nLe categorie di status generale sono:\nLe categorie di status riproduttivo sono:\nLa presente lista riportando solo le specie che abbiano nidificato in Italia negli ultimi 10 anni presenta quindi solo le specie della Lisa CISO-COI che abbiano categoria di status generale e riproduttivo da 1 a 3 e categoria AERC che non sia B o BD."}
{"id": "627388", "revid": "442848", "url": "https://it.wikipedia.org/wiki?curid=627388", "title": "Lough Allen", "text": "Il Lough Allen (\"Loch Aillionn\" in gaelico irlandese) \u00e8 un lago formato dal corso del fiume Shannon, nella zona centro-settentrionale della Repubblica d'Irlanda, vicino al confine. Gran parte del lago \u00e8 situata nel Leitrim, mentre il resto si trova nel Roscommon. La massa d'acqua si forma poco pi\u00f9 a sud della sorgente del grande fiume irlandese, vicino alle Iron Mountains, ed \u00e8 il pi\u00f9 a nord tra i tre grandi laghi formati dallo stesso. Gli altri due, il Lough Ree ed il Lough Derg, sono molto vicini tra loro ma molto pi\u00f9 a sud.\nIl lago si estende grosso modo quasi esclusivamente in maniera longitudinale, con le propaggini una verso nord e l'altra verso sud. \u00c8 circondato da due strade regionali, la R280 sulle sponde occidentali e la R207 su quelle opposte, da Ballinagleragh a Drumshanbo. La R200, invece, passa vicino alla parte settentrionale, da Dowra a Durmkeeran."}
{"id": "627390", "revid": "287204", "url": "https://it.wikipedia.org/wiki?curid=627390", "title": "Suillus variegatus", "text": "\"Suillus variegatus\" (Sw.:Fr.) Kuntze, \"Revis. gen. pl.\" (Leipzig) 3(3): 536 (1898).\nIl Suillus variegatus, comunemente chiamato Pinarolo insieme ad altre specie congeneri, \u00e8 un fungo edule di qualit\u00e0 scadente che appartiene alla famiglia delle Suillaceae.\nDescrizione della specie.\nCappello.\nTozzo, piuttosto carnoso, fino a 16/18\u00a0cm di lunghezza, giallo-brunastro oppure ocra, con cuticola asportabile.\nPori.\nPiccoli, circolari, color giallo-sporco, poi marroncino per via della sporata. Virano al celeste al tocco.\nTubuli.\nTubuli giallastri, virano rapidamente al celeste al taglio.\nGambo.\nCilindrico, sodo, a volte anche obeso; concolore al cappello oppure grigiastro.\nCarne.\nTenera, colore giallo-sporco oppure leggermente ocraceo. Pu\u00f2 scurire velocemente al taglio e tendere al verde scuro/grigio. Questo non avviene su tutti i corpi fruttiferi di Pinarolo. Alcuni rimangono gialli al taglio e non cambiano mai colore.\nSpore.\n7,5-12 x 3-5\u00a0\u00b5m, ellissoidali, fusiformi, lisce, marroni in massa.\nHabitat.\nCresce dall'inizio dell'estate all'autunno, nei boschi di conifere.\nCommestibilit\u00e0.\nScadente per via dell'odore sgradevole, vivamente sconsigliato; si consiglia di asportare la cuticola dal cappello in quanto spesso risulta indigesta o \"lassativa\" (non \u00e8 tossica).\nEtimologia.\nDal latino \"variegatus\" = variegato, per via dei molteplici colori che pu\u00f2 assumere."}
{"id": "627397", "revid": "827882", "url": "https://it.wikipedia.org/wiki?curid=627397", "title": "Egosurfing", "text": "Il termine egosurfing \u00e8 utilizzato per descrivere l'atto di inserire il proprio nome in un motore di ricerca web al fine di valutare la propria presenza e rilevanza su Internet.\nIl termine, che deriva dall'inglese (to surf = navigare) e che \u00e8 entrato nell'Oxford English Dictionary nel 1998,\nviene utilizzato anche nell'ambito della cultura Internet italiana.\nInoltre con egosurfing si pu\u00f2 indicare l'atto di valutare congiuntamente l'importanza del proprio nome e del proprio sito web o blog."}
{"id": "627419", "revid": "1568601", "url": "https://it.wikipedia.org/wiki?curid=627419", "title": "Radolfzeller Aach", "text": "Il Radolfzeller Aach \u00e8 un corso d'acqua tributario del lago Costanza lungo 32\u00a0km che scorre in Germania e pi\u00f9 precisamente nella parte meridionale del Baden-W\u00fcrttemberg.\nIl fiume nasce a circa 475\u00a0m s.l.m. dalla pi\u00f9 grande sorgente tedesca situata nei pressi della cittadina di Aach e dopo un breve corso impetuoso si getta nell'Untersee, il pi\u00f9 meridionale dei due rami occidentali del lago di Costanza. La sorgente, una delle pi\u00f9 cospicue d'Europa (sino a 20.000 litri d'acqua al secondo) ha origine da un fenomeno di tipo carsico: si tratta infatti di parte delle acque del Danubio che si perdono in un canale sotterraneo presso Immendingen, 12\u00a0km pi\u00f9 a nord, e che sgorgano ad Aach con una portata variabile tra i 1.300 e i 24.000 l/s a seconda della stagione.\nDopo un breve corso diretto dapprima verso sud in direzione di Singen e poi verso oriente il fiume sfocia nell'Untersee, il ramo meridionale del lago di Costanza, alimentando quindi il Reno."}
{"id": "627422", "revid": "1649409", "url": "https://it.wikipedia.org/wiki?curid=627422", "title": "Saparmyrat Ny\u00fdazow", "text": "Per 15 anni ha ricoperto il ruolo di Presidente e capo del governo del suo paese. Indicato come \"\"Sua Eccellenza Saparmyrat Ny\u00fdazow\", aveva anche il titolo di T\u00fcrkmenba\u015fy (padre di tutti i turkmeni) essendo il fondatore e presidente dell'Associazione dei turkmeni nel mondo. Gli \u00e8 succeduto Gurbanguly Berdimuhamedow.\nAnnoverato dagli organi di informazione occidentali tra i dittatori pi\u00f9 autoritari e repressivi, era noto per imporre le sue eccentricit\u00e0 all'intero paese, ma in patria molti lo hanno appoggiato, considerandolo il \"Grande condottiero del Turkmenistan\".\nBiografia.\nIl padre di Ny\u00fdazow, Atamurat (1912-1943), mor\u00ec combattendo contro la Germania nazista nel Caucaso, durante la Seconda guerra mondiale. Il resto della famiglia, la madre Gurbansoltan Eje (1913-1948) e i fratelli Ni\u00fdazmurat (1938-1948) e Muhammetmurat (1942-1948) morirono nel Terremoto di A\u015fgabat del 1948. Ny\u00fdazow pass\u00f2 il resto dell'infanzia in un orfanotrofio prima di essere adottato.\nNel 1967, si laurea in ingegneria elettrica presso l'Universit\u00e0 Tecnica di San Pietroburgo. Si sposta quindi a Mosca per continuare gli studi, ma viene espulso per non avere ultimato gli esami nei tempi nominali.\nNel 1962 Ny\u00fdazow si un\u00ec al Partito Comunista della RSS Turkmena. Scal\u00f2 rapidamente i vertici del Partito, fino a divenirne primo segretario nel 1985, dopo che il nuovo \"leader\" sovietico Michail Gorba\u010d\u00ebv ebbe silurato il suo predecessore Muhammetnazar Gapurow. Nonostante le riforme operate da Gorba\u010d\u00ebv, il partito turkmeno rimase uno fra i pi\u00f9 inflessibili e non mostr\u00f2 segni di apertura. Nel 1990, Ny\u00fdazow venne eletto anche presidente del Soviet Supremo del Turkmenistan, cio\u00e8 capo di Stato.\nEssendo un oppositore di Gorba\u010d\u00ebv, il cui allentamento del potere dell'oligarchia sovietica attraverso la perestrojka rappresentava un pericolo per il suo stesso potere, Ny\u00fdazow sostenne il colpo di Stato del 1991, ma a seguito del fallimento acceler\u00f2 la separazione del Turkmenistan dall'URSS in disgregazione. Questo processo gli permise di restare al potere e non subire il processo di democratizzazione avvenuto in altri paesi ex sovietici.\nPresidenza.\nIl 27 ottobre 1991 il Soviet Supremo dichiar\u00f2 il Turkmenistan indipendente e il Partito Comunista venne trasformato nel Partito Democratico del Turkmenistan, che rimase l'unico partito consentito dalla legge. Il 21 giugno 1992, unico candidato, Ny\u00fdazow venne eletto Presidente. Un anno dopo, egli consolid\u00f2 il suo potere e si autoproclam\u00f2 T\u00fcrkmenba\u015fy.\nNel 1994 un plebiscito farsa estese il mandato di Ny\u00fdazow fino al 2002, ufficialmente per permettergli di portare a termine un programma di sviluppo economico decennale. Ormai \"battezzato\"\" come capo assoluto del paese, nel 1999 Ny\u00fdazow fece svolgere \"regolarmente\" le elezioni parlamentari dopo avere eliminato i candidati dell'opposizione; il 28 dicembre dello stesso anno venne eletto presidente a vita dal parlamento stesso.\nOltre che per il suo culto della personalit\u00e0 e per la sua eccentricit\u00e0, Ny\u00fdazow \u00e8 conosciuto anche per avere implementato un'attenta politica di neutralit\u00e0, specialmente fra la Russia e gli Stati Uniti, che gli ha permesso di assumere una posizione bilanciata e non pericolosa per il proprio governo.\nNy\u00fdazow e sua moglie Muza hanno avuto un figlio e una figlia, rispettivamente Murat e Irina.\nMorte ed eredit\u00e0.\nIl 21 dicembre 2006 la televisione di Stato turkmena annunci\u00f2 la morte di Ny\u00fdazow a seguito di arresto cardiaco. In seguito, l'ambasciata turkmena a Mosca conferm\u00f2 la notizia al mondo intero. L'opposizione ha comunque sostenuto l'ipotesi dell'avvelenamento o del fatto che Ny\u00fdazow fosse morto ben prima del 21 dicembre.\nSecondo la Costituzione, il presidente del parlamento \u00d6wezgeldi Ata\u00fdew avrebbe dovuto sostituirlo provvisoriamente, ma il vice primo ministro, Gurbanguly Berdimuhamedow, preferito dall'oligarchia dominante, ottenne l'appoggio dei vertici del governo nell'escludere Ata\u00fdew accusandolo di azioni criminose. Lo stesso 21 dicembre il Consiglio di Stato elesse Berdimuhamedow presidente \"ad interim\".\nAl funerale di Ny\u00fdazow, il 24 dicembre, erano presenti rappresentanti di 13 paesi esteri, e precisamente: Cina, Stati Uniti d'America, Iran, Kazakistan, Tagikistan, Uzbekistan, Afghanistan, Russia, Turchia, Georgia, Pakistan, Ucraina e Armenia. Ny\u00fdazow \u00e8 sepolto nel villaggio natio di Gypjak.\nGlobal Witness, organizzazione con base a Londra che si occupa di diritti umani, afferma che sotto il diretto controllo di Ny\u00fdazow sono state portate all'estero ingenti somme, valutate in tre miliardi di dollari. Due di questi miliardi sarebbero depositati nel \"Foreign Exchange Reserve Fund\" della Deutsche Bank in Germania.\nCulto della personalit\u00e0.\nNy\u00fdazow \u00e8 conosciuto in Occidente non tanto per il suo governo autoritario, quanto per lo smodato culto della personalit\u00e0 che lo circonda. Non appena proclamatosi \"padre dei turkmeni\", rinomin\u00f2 T\u00fcrkmenba\u015fy varie citt\u00e0, scuole, aeroporti, piazze e addirittura un meteorite. Cambi\u00f2 il nome dei mesi dell'anno e dei giorni della settimana con quelli della sua famiglia. L'effigie di Ny\u00fdazow apparve sulle banconote turkmene, mentre i suoi ritratti vennero esposti ovunque negli edifici pubblici e nelle piazze. In tutto il paese vennero costruite statue dorate sue e di sua madre (circondata a sua volta da un alone divino), in particolare quella posta sulla cima dell'arco della neutralit\u00e0 ad A\u015fgabat, che gira seguendo la rotazione del sole. Venne inoltre insignito dell'onorificenza di Eroe del Turkmenistan dal governo.\nNy\u00fdazow si adoper\u00f2 molto per dare una identit\u00e0 nazionale al Turkmenistan indipendente. Tuttavia, lo fece in accordo con le proprie idee per il consolidamento del potere. Infatti, implement\u00f2 l'Islam (pur perseguitandone l'attivit\u00e0 politica) e la cultura nazionalista, ma scrisse anche una specie di \"bibbia\", il Ruhnama, poema epico misto di rivisitazione della storia e di insegnamenti morali che venne gradualmente ma perentoriamente introdotto nella vita pubblica dei turkmeni. Ben presto il Ruhnama venne accostato al Corano e venne insegnato a scuola. Si arriv\u00f2 perfino a stabilire degli esami sugli insegnamenti di Ny\u00fdazow. Il Ruhnama venne cos\u00ec definito la \"guida spirituale della nazione\". Un complesso in memoria della madre di Ny\u00fdazow, costruito a Gypjak, sua citt\u00e0 natale, \u00e8 tappezzato di frasi estratte tanto dal Corano quanto dal Ruhnama. A Ny\u00fdazow \u00e8 dedicata la Moschea Turkmenbashi Ruhy, la principale del Turkmenistan.\nPolitica interna.\nEconomia.\nIl Turkmenistan era la seconda riserva di gas naturale dell'URSS e attualmente ci\u00f2 \u00e8 il pi\u00f9 alto ricavo dello Stato. Fondamentalmente, Ny\u00fdazow non ha mutato la politica economica dai tempi dell'URSS, continuando a condurre una politica di pianificazione e a mantenere il controllo statale sulle riserve di gas, anche per evitare influenze straniere. Nel 1991, un decreto del governo di garantire l'uso libero di acqua, gas ed elettricit\u00e0 per il popolo del Turkmenistan non fu un allentamento del controllo statale, che anzi continu\u00f2 a fornire ai turkmeni il minimo indispensabile.\nCultura.\nNy\u00fdazow tenne in grande considerazione la cultura e tent\u00f2 di adattarla alla nuova cultura nazionale che voleva dare al Turkmenistan. Elabor\u00f2 un alfabeto misto fra quello latino e il cirillico e proclam\u00f2 la lingua turkmena lingua di stato. Cambi\u00f2 il nome dei mesi e dei giorni in accordo al proprio culto della personalit\u00e0 e diffuse il Ruhnama come libro sacro per la nazione. Spesso, tale politica di turkmenizzazione andava a ledere i diritti delle minoranze etniche, specialmente quelle russe, kazake e uzbeke.\nSicurezza.\nIl governo turkmeno mostr\u00f2 sempre il pugno di ferro verso gli oppositori. Il 25 novembre 2002, un fallito tentativo di assassinio contro Ny\u00fdazow port\u00f2 all'arresto di decine di sospetti cospiratori e delle loro famiglie. L'opposizione sostenne che l'assassinio era stato inventato ad arte dal governo per poter eliminare gli oppositori. Nel 2000 il governo ritir\u00f2 le licenze per internet con l'eccezione di quelle controllate dalla filo-governativa Telecom turkmena e nel 2001 chiuse tutti i forum di discussione. Nel 2005, gli usufruitori di internet erano solo 36.000 persone, lo 0,7% della popolazione. Nell'estate del 2004, circolarono per tutta A\u015fgabat dei volantini che chiamavano la popolazione a ribellarsi, a rovesciare il governo di Ny\u00fdazow e a processare il T\u00fcrkmenba\u015fy. L'incapacit\u00e0 delle forze dell'ordine di scovare i responsabili dei volantini mandarono su tutte le furie Ny\u00fdazow, il quale silur\u00f2 il ministro degli Interni e il capo dell'accademia di polizia accusandoli di incompetenza.\nPolitica estera.\nNy\u00fdazow promosse una politica di assoluta neutralit\u00e0, non entrando a far parte n\u00e9 della NATO n\u00e9 di altre organizzazioni internazionali locali, e non partecipando neppure alle missioni dell'ONU. Nel 2005 annunci\u00f2 che il Turkmenistan avrebbe alleggerito i contatti con la Comunit\u00e0 degli Stati Indipendenti, con la quale aveva ancora stretti legami. Poco prima della morte di Ny\u00fdazow, nel 2006, l'Unione europea si mostr\u00f2 interessata a intavolare delle trattative con il Turkmenistan per le sue risorse di gas naturale. Ny\u00fdazow sembr\u00f2 disponibile a portare avanti queste trattative, ma la morte gli imped\u00ec di farlo.\nGiorni e i mesi in Turkmenistan.\nIl 10 agosto 2002 Ny\u00fdazow ha cambiato il nome di giorni e mesi."}
{"id": "627423", "revid": "4962080", "url": "https://it.wikipedia.org/wiki?curid=627423", "title": "AssoRAIDER", "text": ""}
{"id": "627425", "revid": "4962085", "url": "https://it.wikipedia.org/wiki?curid=627425", "title": "ASSORAIDER", "text": ""}
{"id": "627430", "revid": "125253838", "url": "https://it.wikipedia.org/wiki?curid=627430", "title": "Svetlana Kuznecova", "text": "Si \u00e8 aggiudicata diciotto titoli WTA su quarantadue finali disputate in singolare, tra cui due prove del Grande Slam: lo US Open 2004 e l'Open di Francia 2009, battendo rispettivamente le connazionali Elena Dement'eva e Dinara Safina. Inoltre, \u00e8 stata finalista all'Open di Francia 2006 e allo US Open 2007, perdendo in entrambi i casi dalla belga Justine Henin. \nIl suo miglior ranking in singolare \u00e8 il secondo posto, raggiunto il 10 settembre 2007. \nAll'Australian Open 2011 \u00e8 stata protagonista, negli ottavi di finale, della seconda partita pi\u00f9 lunga nella storia del tennis femminile, durata ben quattro ore e quarantaquattro minuti di gioco e poi persa contro l'italiana Francesca Schiavone.\nAnche in doppio ha ottenuto ottimi risultati, raggiungendo la 3\u00aa posizione del ranking nel giugno 2004 e vincendo sedici tornei, comprese le edizioni 2005 e 2012 dell'Australian Open. In questa specialit\u00e0, si \u00e8 spinta fino alla finale in tutte gli altri Slam.\nBiografia.\nSvetlana Kuznecova \u00e8 nativa di Leningrado, allora in Unione Sovietica, da una famiglia dedita al ciclismo: suo padre Aleksandr Kuznecov ha allenato sei campioni mondiali e olimpici di ciclismo, sua madre Galina Careva \u00e8 stata sei volte campionessa del mondo su pista e il fratello maggiore Nikolaj Kuznecov \u00e8 stato bronzo olimpico su pista ad Atlanta 1996. Anche la Kuznecova si ciment\u00f2 con il ciclismo da piccola, ma lo trovava noioso, cos\u00ec si concentr\u00f2 sul tennis, e per questo fu mandata in Spagna a 15 anni per allenarsi meglio.\n\u00c8 dotata di ottima mobilit\u00e0 sul campo e predilige il gioco dalla linea di fondo, grazie anche a colpi forti, in particolare il dritto che costituisce la sua arma principale. \nCarriera.\n2001-2003: successi in singolare e in doppio.\n2001.\nNel 2001 appare per la prima nel main draw di un torneo a Madrid e Waikoloa, ma perde in entrambe le occasioni al secondo turno. \n2002: Top 50 e primi titoli WTA.\nNel 2002 debutta agli Australian Open, dove raggiunge il secondo turno sconfitta dalla Top 20 Iroda Tuljaganova. In agosto si presenta al torneo di Helsinki, vincendo il suo primo titolo WTA in carriera partendo dalle qualificazioni. In finale supera Denisa Chl\u00e1dkov\u00e1 ed entra per la prima volta tra le prime cento giocatrici del mondo. Agli US Open elimina al primo turno Anne Kremer, prima di cedere a Silvia Farina Elia nel terzo turno. Poche settimane dopo si aggiudica il secondo titolo WTA a Bali, eliminando tra le altre Arantxa S\u00e1nchez Vicario e Conchita Mart\u00ednez. Ottiene buoni risultati anche in doppio, in quanto in coppia con la Sanchez Vicario vince i tornei di Sopot, Helsinki e Tokyo. \n2003: prima finale Slam in doppio.\nInizia la nuova stagione con la sconfitta all'esordio a Brisbane da parte di Elena Bovina. Tuttavia, si aggiudica il titolo in coppia con Martina Navr\u00e1tilov\u00e1. Agli Australian Open viene sconfitta dalla numero due del mondo, Venus Williams, al primo turno, mentre in coppia con la Navratilova raggiunge il terzo turno. Disputa il torneo di Dubai superando Francesca Schiavone, numero sei del ranking, per poi perdere contro la connazionale Dinara Safina. Successivamente, gioca il Roland Garros dove viene eliminata all'esordio da Meghann Shaughnessy, mentre in doppio raggiunge i quarti di finale. A Wimbledon supera Marija \u0160arapova, raggiungendo i quarti di finale, ma viene sconfitta in tre sets da Justine Henin. Raggiunge la prima semifinale della stagiona a San Diego, dove viene fermata nuovamente dalla Henin. Agli US Open non va oltre il terzo turno, battuta da Kim Clijsters. Con la Navratilova disputa la prima finale Slam in carriera, ma \u00e8 costretta a cedere in due sets alla coppia Paola Su\u00e1rez/Virginia Ruano Pascual. Partecipa al tornei di Lipsia, dove non va oltre il primo turno eliminata dalla numero cinque del mondo, Daniela Hantuchov\u00e1, mentre in doppio si aggiudica il titolo contro la coppia Elena Lichovceva/Nadia Petrova. In seguito, partecipa in doppio alla Kremlin Cup, raggiungendo la semifinale. Accede per la prima volta al Masters di fine anno con la Navrativola, ma vengono sconfitte al primo turno dalle future campionesse Ruano Pascual/Suarez.\n2004: Top 5 e primo titolo Slam, l'US Open.\nRaggiunge il terzo turno agli Australian Open, dove viene sconfitta dalla Henin. Nonostante ci\u00f2, in coppia con Elena Lichovceva si spinge fino alla finale, dove vengono sconfitte dalla coppia Virginia Ruano Pascual/Paola Su\u00e1rez. Nel torneo di Dubai si spinge fino alla finale, grazie alle vittorie su tenniste del calibro di Venus Williams e Ai Sugiyama; viene poi fermata nell'ultimo atto dalla numero uno del mondo, Justine Henin. Entra per la prima volta tra le prime venti giocatrici al mondo in seguito alla finale raggiunta in Qatar, nella quale perde dalla connazionale Anastasija Myskina. Successivamente, si spinge fino alla terza finale della stagione in Varsavia, dove cede a Venus Williams. Si presenta al Roland Garros come undicesima potenza della classifica. Qui raggiunge il quarto turno, dove cede nuovamente la Myskina senza, futura campionessa, senza sfruttare un match point. In coppia con la Lichovceva viene sconfitta in finale. In seguito allo Slam parigino, entra per la prima volta in Top 10 in singolare, mentre in doppio nella Top 3. Vince il suo terzo titolo WTA ad Eastbourne, vendicandosi su Daniela Hantuchov\u00e1 in tre sets. A Wimbledon viene sorpresa al primo turno da Virginie Razzano (n\u00b0 118). \nRappresenta la Russia alle Olimpiadi, perdendo nei quarti di finale contro la futura vice campionessa Am\u00e9lie Mauresmo. \nDisputa gli US Open come nona testa di serie. Nella corsa al titolo estromette Nadia Petrova, numero quattordici del ranking, nei quarti di finale; in seguito supera Lindsay Davenport, n\u00b0 5 del mondo, in semifinale, la quale vantava una striscia di ventidue vittorie consecutive. In finale prevale sulla connazionale Elena Dement'eva, numero sei del mondo. Grazie a questa vittoria, la Kuznecova diventa la prima russa a vincere l'US Open e la terza ad aggiudicarsi una prova del Grande Slam, prima di lei solo Anastasija Myskina (Roland Garros 2004) e Marija \u0160arapova (Wimbledon 2004). Anche in doppio raggiunge la finale, ma con esito nuovamente negativo. \nSi aggiudica il torneo di Bali vincendo in finale contro Marlene Weing\u00e4rtner. Nel torneo di Pechino estromette la connazionale Sarapova in semifinale, la quale proveniva da quattordici vittorie consecutive. Tuttavia, viene sconfitta da Serena Williams in finale. Essendo la quinta tennista del ranking, disputa il Masters di fine anno, non riuscendo ad andare oltre il girone collezionando due sconfitte su tre incontri.\n2005: uscita dalla Top 10 in singolare; vittoria agli Australian Open in doppio.\nInizia l'anno disputando i quarti di finale agli Australia Open, dove viene sconfitta da Marija \u0160arapova in tre sets. Tuttavia, in doppio si aggiudica il primo titolo Slam in coppia con Alicia Molik. Raggiunge la semifinale a Tokyo, dove subisce la venditta della Davenport. Nel torneo di Dubai viene sorpresa all'esordio da Sania Mirza (n\u00b0 97). Nel torneo di Indian Wells viene eliminata nei quarti di finale da Elena Dement'eva, mentre a Miami cede al quarto turno contro Ana Ivanovi\u0107. Disputa la prima finale della stagione in Varsavia, dopo aver vinto contro Kim Clijsters (n\u00b0 1), dove viene sconfitta dalla Henin. In seguito, al Rolang Garros perde ancora contro la Henin, futura campionessa. A Wimbledon raggiunge i quarti di finale, dove ha la meglio Lindsay Davenport; mentre in coppia con Am\u00e9lie Mauresmo raggiunge la sesta finale Slam senza successo. Agli US Open esce di scena gi\u00e0 al primo turno sconfitta da Ekaterina By\u010dkova (n\u00b0 97), diventando cos\u00ec la prima campionessa in carica ad uscire all'esordio. Di conseguenza, esce dalla Top 10. In semifinale nella Kremlin Cup viene sconfitta da Francesca Schiavone, mentre a Zurigo esce all'esordio per mano di Nathalie Dechy. Termina l'anno alla posizione n\u00b0 18.\n2006-2007: ritorno al successo.\n2006.\nAgli Australian Open viene sconfitta negli ottavi di finale dalla Davenport. In seguito, a Dubai estromette la numero due del ranking, Am\u00e9lie Mauresmo; ci\u00f2 le permette di sconfiggere una Top 10 dopo due anni di distanza. A Indian Wells riesce ad avere la meglio su Martina Hingis, prima di estromettere nuovamente la Mauresmo, che nel frattempo \u00e8 ha raggiunto la vetta della classifica. In finale supera Marija \u0160arapova, aggiudicandosi cos\u00ec il primo Tier I (Premier Mandatory) in carriera e il primo titolo dopo 18 mesi. Grazie a questi risultati, ritorna nella Top Ten. Nel torneo di Varsavia viene sconfitta per la terza volta consecutivamente in finale, stavolta per mano di Kim Clijsters. Al Roland Garros raggiunge per la prima volta la finale, sconfiggendo tra le altre Dinara Safina e Nicole Vaidi\u0161ov\u00e1; tuttavia, viene Henin le nega il trofeo. A Wimbledon viene eliminata nel terzo turno, perdendo contro Li Na, mentre agli US Open viene sconfitta da Jelena Jankovi\u0107 negli ottavi di finale. Vince il secondo titolo dell'anno a Bali, avendo la meglio su Marion Bartoli in finale. La settimana dopo si aggiudica il torneo di Pechino, superando nell'atto finale Am\u00e9lie Mauresmo, numero uno del ranking. Partecipa nuovamente al Masters di fine anno, con il medesimo risultato (una vittoria su tre). Chiude l'anno al quarto posto.\n2007: Top 3.\nInizia l'anno con la sconfitta negli ottavi di finale agli Australian Open per mano di Shahar Peer. Riesce a difendere i punti della finale di Dubai dell'anno precedente, nella quale viene sconfitta dalla numero uno della classifica, Justine Henin. In seguito, viene sconfitta in finale anche in Indian Wells da Daniela Hantuchov\u00e1; tuttavia, entra per la prima volta nella Top 3. Nel torneo di Varsavia viene fermata in semifinale, dopo aver sconfitto Venus Williams, in quanto estromessa da Al'ona Bondarenko. A Berlino disputa un'altra finale Tier I, ma cede ad Ana Ivanovi\u0107. Non fa meglio nemmeno a Roma, dove cede nell'ultimo atto a Jelena Jankovi\u0107. Al Roland Garros viene sconfitta dalla Ivanovic, futura finalista, nei quarti di finale. Stessa sorte le tocca anche a Wimbledon, dove viene fermata dalla futura campionessa Venus Williams. Si aggiudica il primo titolo della stagione a New Haven, in seguito a tre ritiri per infortunio, compresa anche l'avversaria in finale: \u00c1gnes Sz\u00e1vay. Agli US Open raggiunge la finale, in seguito alla vittoria su Anna \u010cakvetadze (n\u00b0 6 WTA). In finale cede alla Henin, ma si issa alla posizione numero due del ranking. A Stoccarda ha la meglio per la prima volta contro Serena Williams, ma non va oltre la semifinale sconfitta da Tatiana Golovin. In seguito, la Williams si rif\u00e0 nella Kremlin Cup in semifinale. Partecipa al Masters di fine anno, ma non ottiene nemmeno una vittoria nel girone. Conclude la stagione alla posto numero due.\n2008.\nLa nuova stagione inizia molto bene per la russa, in quanto viene sconfitta solo in finale dalla Henin nel torneo di Sydney. Agli Australian Open viene sorpresa nel terzo turno dalla Top 30 Agnieszka Radwa\u0144ska. Raggiunge una seconda finale stagionale a Dubai, perdendo contro Elena Dement'eva, dopo aver eliminato due Top 5: Am\u00e9lie Mauresmo e Jelena Jankovi\u0107. A Indian Wells perde in finale contro Ana Ivanovi\u0107. In seguito a questa sconfitta, la Kuznecova raggiunge il record di otto sconfitte nelle ultime nove finali. A Miami supera Venus, ma viene sconfitta da Serena in semifinale. Nel Roland Garros raggiunge la semifinale senza perdere nemmeno un set, ma viene fermata da Dinara Safina. A Wimbledon cede ancora contro Agnieszka Radwa\u0144ska negli ottavi di finale. \nRappresenta la Russia alle Olimpiadi di Pechino, perdendo all'esordio contro la giocatrice di casa Li Na.\nAgli US Open viene sorpresa al terzo turno da Katarina Srebotnik. Per la prima volta dopo due anni, la Kuznecova \u00e8 fuori dalla prime cinque del mondo. A Tokyo e Pechino disputa due finali, ma con esito negativo, in quanto perde contro Dinara Safina e Jelena Jankovi\u0107. Si presenta al Masters di fine anno, perdendo tutti i match. A fine stagione, la russa \u00e8 l'unica Top 10 (n\u00b0 8 WTA) senza un titolo. \n2009: secondo titolo Slam, il Roland Garros.\nAgli Australian Open raggiunge per la seconda volta in carriera i quarti di finale, ma viene sconfitta dalla futura campionessa Serena Williams, dopo essere stata a due punti di distanza dalla vittoria del match. A Miami perde in semifinale contro Viktoryja Azaranka. A Stoccarda vince il suo decimo titolo in carriera, superando in finale Dinara Safina. In seguito, viene sconfitta a sua volta dalla Safina in finale a Roma, dopo aver eliminato la n\u00b0 4 WTA Jelena Jankovi\u0107. A Parigi raggiunge la sua quarta finale Slam, estromettendo tra le altre Serena Williams e Samantha Stosur. Il 6 giugno arriva la tanto attesa vittoria al Roland Garros, sconfiggendo Dinara Safina, cos\u00ec guadagnando il suo secondo Grande Slam. Dopo l'affermazione nello Slam francese la russa esce al terzo turno al Torneo di Wimbledon per mano di Sabine Lisicki. Riceve una wildcard per disputare il torneo di New Haven, ma viene sconfitta nei quarti di finale da Am\u00e9lie Mauresmo. Agli US Open supera Julia G\u00f6rges, Anastasija Sevastova e Shahar Peer, prima di cedere contro Caroline Wozniacki negli ottavi di finale. A Tokyo viene estromessa da Andrea Petkovi\u0107. L'11 ottobre 2009 la russa si aggiudica il torneo di Pechino battendo in finale la polacca Agnieszka Radwa\u0144ska per 6-2, 6-4. Nel torneo di fine anno viene inserita nel gruppo con le sorelle Williams ed Elena Dement'eva; viene sconfitta sia da Venus che da Serena, mentre vince il match contro la connazionale. Chiude l'anno al terzo posto. \n2010-2011: scarsi risultati.\n2010: crollo fino alla Top 30.\nPartecipa al torneo di Sydney, dove viene sconfitta da Dominika Cibulkov\u00e1, dopo essersi imposta su Alisa Klejbanova. Successivamente, agli Australian Open non va oltre il quarto turno, eliminata dalla Top 20 Nadia Petrova. Nel torneo di Dubai viene sorpresa nel terzo turno da Regina Kulikova (n\u00b0 99 WTA), mentre a Indian Wells viene eliminata all'esordio, dopo aver ricevuto un bye al primo turno, da Carla Su\u00e1rez Navarro. Fa meglio nemmeno a Miami, dove supera Peng Shuai e \u00c1gnes Sz\u00e1vay, prima di venire fermata da Marion Bartoli. Si presenta come campionessa in carica a Stoccarda, ma non riesce a difendere il titolo, in quanto Li Na la estromette nel secondo turno. Stessa sorte le tocca anche a Roma, stavolta esce di scena per mano di Marija Kirilenko. La Kirilenko la sconfigge anche al Roland Garros, dopo che la Kuznecova si era imposta su Sorana C\u00eerstea ed Andrea Petkovi\u0107. Raggiunge i quarti di finale ad Eastboutne, sconfitta da Ekaterina Makarova. A Wimbledon, crollata alla posizione n\u00b0 19 WTA, estromette Akgul Amanmuradova nel primo turno, per poi venire fermata da Anastasija Rodionova. In seguito, si aggiudica il titolo di San Diego imponendosi su: Yanina Wickmayer, Sara Errani, Coco Vandeweghe, Flavia Pennetta ed Agnieszka Radwa\u0144ska. Disputa il torneo di Cincinnati, ma viene estromessa all'esordio dalla connazionale Marija \u0160arapova; a Montreal si spinge fino alla semifinale, dove la Wozniacki ha la meglio. Agli US Open si presenta come undicesima testa di serie e sconfigge Kimiko Date, Anastasija Sevastova e Marija Kirilenko, prima di venire sconfitta da Dominika Cibulkov\u00e1. Si presenta a Tokyo, dove cede nel secondo turno alla Petkovic. Non fa meglio a Pechino, in quanto non riesce a difendere il titolo sconfitta all'esordio da Roberta Vinci. Termina la stagione alla posizione numero ventisette, la pi\u00f9 bassa dal 2003.\n2011.\nAd Auckland esce di scena al secondo turno per mano di Peng Shuai, mentre a Sydney perde contro Li Na nei quarti di finale. In seguito, \u00e8 protagonista agli Australian Open, insieme a Francesca Schiavone, del secondo match pi\u00f9 lungo mai disputato nella storia del singolare femminile di tutti e quattro i tornei del Grande Slam: l'incontro \u00e8 terminato 16-14 al terzo set in favore dell'italiana, dopo 4 ore e 44 minuti di gioco. In questo match la russa ha mandato in frantumi ben sei match points a suo favore. Il 20 febbraio perde la finale del torneo di Dubai contro la danese Caroline Wozniacki con il punteggio di 6\u20131, 6\u20133, dopo che ha eliminato in semifinale Flavia Pennetta. Tuttavia, in Qatar viene sconfitta al primo turno da Shahar Peer. A Indian Wells riceve un bye al primo turno, ma viene successivamente fermata da Christina McHale; a Miami, invece, viene sconfitta nuovamente dalla Shuai nel terzo turno. Nel torneo di Andalucia viene fermata in semifinale da Irina-Camelia Begu. A Madrid e a Roma non va oltre il secondo turno, in quanto cede rispettivamente contro Dominika Cibulkov\u00e1 e Gr\u00e9ta Arn. Nello Slam parigino perde contro la giocatrice di casa Marion Bartoli nei quarti di finale. Raggiunge i quarti di finale anche all'UNICEF Open, dove ha la meglio ancora la Cibulkova. A Wimbledon si sbarazza di Zhang Shuai e di Alexandra Dulgheru, prima di essere sconfitta da Yanina Wickmayer. Non disputa il torneo di San Diego, nel quale avrebbe dovuto partecipare in qualit\u00e0 di campionessa in carica. Recupato il lieve infortunio, si presenta a Toronto, ma esce di scena all'esordio per mano di Simona Halep. Nel torneo di Cincinnati si spinge fino al terzo turno, dove viene sconfitta dalla futura campionessa, Marija \u0160arapova. Agli US Open cede alla Wozniacki negli ottavi di finale.\n2012-2013.\n2012: infortunio e uscita dalla Top 50.\nInizia bene la nuova stagione, in quanto raggiunge la semifinale, poi persa contro Zheng Jie, ad Auckland. Agli Australian Open viene sconfitta al terzo turno da Sabine Lisicki, mentre in coppia con Vera Zvonar\u00ebva si aggiudica il secondo Slam in doppio. Al Roland Garros, scivolata alla posizione numero ventisei, estromette la Top 3 Agnieszka Radwa\u0144ska, prima di perdere negli ottavi di finale dalla futura finalista, Sara Errani. A Wimbledon viene sconfitta all'esordio per la prima volta dal 2005 da Yanina Wickmayer. Decide di non disputare l'ultimo Slam della stagione, interrompendo una striscia di 40 presenze consecutive nei Major. \n2013.\nRitorna a disputare un match a Sydney. Superate le qualificazioni, estromette la ex n\u00b0 1 WTA Caroline Wozniacki; ci\u00f2 rappresenta la sua prima vittoria dal Roland Garros 2012. Agli Australian Open raggiunge per la terza volta i quarti di finale, in seguito alla seconda vittoria sulla Wozniacki, dove viene sconfitta dalla campionessa in carica e vincitrice futura, Viktoryja Azaranka. Nel torneo in Qatar supera la Bartoli, n\u00b0 9 WTA, prima di cedere nel terzo turno contro Samantha Stosur. Successivamente, a Indian Wells estromette la campionessa in carica Jelena Jankovi\u0107 nel secondo turno, prima di subire la vendetta della Bartoli; anche a Miami viene eliminata al terzo turno, stavolta per mano di Ana Ivanovi\u0107. Al Roland Garros si spinge fino al secondo quarto di finale, dopo aver eliminato tra le altre Ekaterina Makarova (n\u00b0 22 WTA) ed Angelique Kerber (n\u00b0 6 WTA), dove si arrende alla n\u00b0 1 WTA e futura campionessa, Serena Williams, in tre sets. Tale set vinto dalla Kuznecova, sar\u00e0 l'unico parziale perso dall'americana nel corso dello Slam. \n2014: 500 vittorie e titolo n\u00b0 14.\nInizia la nuova stagione con una sconfitta precoce a Syndye, impostale da Varvara Lepchenko nel primo turno. Al PTT Pattaya Open, Svetlana Kuznecova battendo al primo turno la cinese Zhang Shuai, ottiene la vittoria numero 500 in singolare. Tuttavia, ci\u00f2 comporta l'uscita all'esordio agli Australian Open contro Elina Svitolina. A Indian Wells raggiunge il terzo turno, poi perso contro Petra Kvitov\u00e1; mentre a Miami subisce una pesante sconfitta dalla 17enne Donna Veki\u0107 nel secondo turno. Si spinge fino ai quarti di finale a Stoccarda, dove viene estromessa dalla futura finalista, Ana Ivanovi\u0107. Ritorna in finale dopo tre anni a Lisbona, dove le viene negato il titolo da Carla Su\u00e1rez Navarro. Al Roland Garros ripete l'esito dell'anno precedente, dopo aver eliminato Petra Kvitov\u00e1 (n\u00b0 5 WTA), ma stavolta viene fermata da Simona Halep, futura finalista. A Wimbledon viene sorpresa al primo turno da Michelle Larcher de Brito in tre sets. Torna a vincere un titolo WTA (a distanza di quasi 4 anni dall'ultimo) a Washington battendo in ordine Polona Hercog, Kirsten Flipkens, Vania King, Ekaterina Makarova e Kurumi Nara in finale.\n2015: titolo n\u00b0 15.\nNon riesce a qualificarsi per il torneo di Auckland, mentre a Melbourne viene eliminata al primo turno da Caroline Garcia. Nel torneo di Praga viene sorpresa da Zhang Shuai (n\u00b0 98 WTA), ma si rif\u00e0 a Madrid raggiungendo la sua 35\u00aa finale in carriera. Nella corsa al titolo supera Ekaterina Makarova, Garbi\u00f1e Muguruza, Samantha Stosur, Lucie \u0160af\u00e1\u0159ov\u00e1 e Marija \u0160arapova. Tuttavia, viene sconfitta in finale da Petra Kvitov\u00e1 in due sets. Partecipa al Roland Garros dal quale esce di scena gi\u00e0 al secondo turno per mano dell'italiana Francesca Schiavone perdendo 7-6 5-7 8-10, dopo un match durato 3 ore e 50 minuti. Di conseguenza, perde dieci posizioni uscendo dalla Top 20. A Wimbledon supera il primo turno per la prima volta dal 2011, ma viene sconfitta al secondo. La Kuznecova rinuncia a quasi tutti i tornei nord-americani a causa di un infortunio. Agli US Open esce di scena al primo turno contro Kristina Mladenovic. Si rif\u00e0 a Guangzhou e a Mosca, dove raggiunge i quarti di finale e la finale. In quest'ultimo torneo vince il titolo, superando in finale Anastasija Pavlju\u010denkova.\n2016: Top 10 e titolo n\u00b0 17 in singolare; semifinale al Roland Garros in doppio.\nNel torneo di Auckland perde al secondo turno contro Tamira Paszek, mentre a Sydney si aggiudica il 16\u00ba titolo in carriera, battendo nell'ordine: Tammi Patterson (6-2 6-0), Sabine Lisicki (6-3 3-6 6-2), Sara Errani (7-6(1) 6-0), Simona Halep (7-6(5) 4-6 6-3) e M\u00f3nica Puig (6-0 6-2). Agli Australian Open non va oltre il secondo turno, dovendo cedere a Kateryna Bondarenko. A Dubai viene estromessa all'esordio da un'ottima Julia G\u00f6rges. Nel torneo in Qatar affronta nuovamente la tedesca al primo turno, stavolta con esito positivo; tuttavia, esce di scena al secondo turno per mano di Je\u013cena Ostapenko. A Indian Wells perde contro Coco Vandeweghe nel secondo turno, mentre a Miami raggiunge per la seconda volta la finale eliminando: Carina Witth\u00f6ft, Caroline Garcia, Serena Williams (n\u00b0 1 WTA), Ekaterina Makarova e Timea Bacsinszky. Nonostante gli ottimi risultati, manca l'opportunit\u00e0 di rientrare nella Top 10, in quanto perde nell'atto finale contro Viktoryja Azaranka. A Roma subisce la vendetta della Williams nei quarti di finale. Di conseguenza, diventa la tennista numero uno della Russia, supera la Sarapova, per la prima volta dal 2011. Successivamente, raggiunge i quarti di finale al Roland Garros, eliminata dalla futura campionessa, Garbi\u00f1e Muguruza. In coppia con Margarita Gasparjan si spinge fino alla semifinale; \u00e8 il migliore risultato dal 2004 nello Slam parigino. Entra nella Top 10 dopo sei anni dall'ultima volta, in seguito agli ottavi di finale disputati a Wimbledon. A Montreal viene eliminata nei quarti di finale da Simona Halep. Rappresenta la Russia alle Olimpiadi di Rio. In Brasile raggiunge il terzo turno in singolare e i quarti di finale in coppia con Dar'ja Kasatkina. Disputa i quarti di finale a Cincinnati, mentre viene sconfitta agli US Open da Caroline Wozniacki, dopo essere stata in vantaggio per 4-0 nel primo set. Partecipa al torneo di Wuhan nella speranza di disputare il Masters finale. Qui raggiunge la semifinale, avendo la meglio su Venus Williams ed Agnieszka Radwa\u0144ska, prima di cedere a Dominika Cibulkov\u00e1. A Pechino supera Misaki Doi, ma perde contro Madison Keys. Nel torneo di Tianjin usufruisce del ritiro della Radwanska nei quarti di finale, ma viene sorpresa da Alison Riske in semifinale. Tali risultati non erano sufficienti per rientrare tra le prime otto giocatrici del mondo, fino a quando Serena WIlliams non comunic\u00f2 la sua non partecipazione. Il 17\u00ba titolo arriva il 22 ottobre, ottenuto sconfiggendo la giovane promessa Daria Gavrilova a Mosca, permettendole cos\u00ec di accedere alle WTA Finals di Singapore, dove si ferma alle semifinali, sconfitta dalla Cibulkova, poi vincitrice del torneo. \n2017: uscita dalla Top 10.\nPrende parte al torneo di Brisbane, in cui viene sconfitta nei quarti di finale da Garbi\u00f1e Muguruza. In seguito, perde al secondo turno a Sydney contro la connazionale Anastasija Pavlju\u010denkova. La Pavljucenkova la estromette anche agli Australian Open negli ottavi di finale, suo miglior risultato dal 2013. Nel torneo di S. Pietroburgo viene fermata nei quarti di finale dalla futura finalista, Julija Putinceva. A causa di un infortunio, salta i tornei di Dubai e Qatar. Si aggiudica il match contro Johanna Larsson a Indian Wells, successivamente si impone anche su Roberta Vinci, Caroline Garcia, Anastasija Pavlju\u010denkova e Karol\u00edna Pl\u00ed\u0161kov\u00e1. In questo modo, disputa la prima volta finale a Indian Wells dal 2008; viene sconfitta da Elena Vesnina. A Miami non va oltre il quarto turno, eliminata da Venus Williams. A Stoccarda viene sconfitta dalla wildcard e futura campionessa, Laura Siegemund. Sulla terra di Madrid perde in semifinale contro Kristina Mladenovic. A Parigi difende i punti ottenuti l'anno precedente, spingendosi fino al quarto turno sconfitta da Caroline Wozniacki. Raggiunge i quarti di finale ad Eastbourne e a Wimbledon (dopo dieci anni dall'ultima volta); cede rispettivamente a Karol\u00edna Pl\u00ed\u0161kov\u00e1 e ad Garbi\u00f1e Muguruza, futura campionessa. A causa dell'infortunio alla mano ottiene scarsi risultati nella seconda parte della stagione, decidendo di non partecipare alla Kremlin Cup, torneo nel quale era bi-campionessa in carica. Il 23 ottobre esce dalla Top 10, dopo 65 settimane di permanenza continua, scivolando alla posizione numero undici. \n2018-2020.\n2018: uscita dalla Top 100 e titolo n\u00b0 18.\nLa Kuznecova non ottieni risultati importanti sul cemento, disputando solamente un quarto di finale a Istanbul. Nello Slam Parigi, nel quale la russa giocava sempre ad alti livelli, esce di scena all'esordio contro Garbi\u00f1e Muguruza (n\u00b0 3 WTA). Anche a Wimbledon esce al primo turno e ci\u00f2 comporta l'uscita dalla Top 100. Tuttavia, si rif\u00e0 sul suolo americano ritornando a vincere un titolo, dopo un infortunio e un intervento chirurgico al polso sinistro, a Washington battendo in finale Donna Veki\u0107 per 4-6 7-67 6-2, salvando quattro match points dell'avversaria nel secondo set. Termina la stagione fuori dalle migliori cento per la prima volta dal 2001.\n2019: ritorno in Top 100.\nDopo aver saltato la prima met\u00e0 della stagione, ritorna in campo a Lugano, dove raggiunge i quarti di finale. Un chiaro segno di ripresa \u00e8 la vittoria su Aryna Sabalenka (n\u00b0 10 WTA) a Madrid. A causa di problemi con la \"visa\", non riesce a difendere il titolo di Washington. Di conseguenza, perde 90 posizione, scivolando al 198\u00ba posto del ranking. Nel torneo di Toronto si spinge fino al terzo turno, dove viene estromessa da Simona Halep (n\u00b0 4 WTA). Disputa il torneo di Cincinnati grazie ad una \"wildcard\", raggiungendo la quarantaduesima finale in carriera. Viene poi sconfitta da Madison Keys per 5-7 65-7, dopo essersi trovata avanti pi\u00f9 volte avanti di un \"break\" nei due sets. Durante il torneo ha eliminato tre Top 10, ovvero: Sloane Stephens (n\u00b0 8 WTA) nel terzo turno per 6-1 6-2, Karol\u00edna Pl\u00ed\u0161kov\u00e1 (n\u00b0 3 WTA) nei quarti di finale per 3-6 7-62 6-3 ed Ashleigh Barty (n\u00b0 2 WTA) in semifinale per 6-2 6-4. Grazie a questo risultato ritorna nella Top 100, precisamente alla posizione n\u00b0 62. \n2020: semifinale al Qatar Ladies Open.\nDopo un inizio di stagione deludente, si spinge fino alla semifinale del Qatar Total Open battendo, tra le altre, ai quarti di finale la numero nove del mondo Belinda Bencic con un doppio 6-4. Nel penultimo atto si arrende ad Aryna Sabalenka, futura campionessa, che in tal modo rivendica la sconfitta subita l'anno prima a Madrid."}
{"id": "627440", "revid": "120505305", "url": "https://it.wikipedia.org/wiki?curid=627440", "title": "Ruhnama", "text": "Il Ruhnama (in italiano \"libro dell'anima\") \u00e8 un libro scritto da Saparmyrat Ny\u00fdazow (1940-2006), presidente del Turkmenistan dal 1991 al 2006; consta di due volumi pubblicati nel 2001 e nel 2004. \u00c8 stato redatto affinch\u00e9 fosse una \"guida spirituale della nazione\", nonch\u00e9 base delle arti e della letteratura: il testo include racconti mitologici e poesie, comprese quelle del poeta sufi Magtymguly Pyragy. L'opera si propone di creare un'immagine positiva del popolo turkmeno, un'interpretazione eroica della sua storia, una revisione dei costumi turkmeni e la definizione di \"morale, norme familiari, sociali e religiose per i moderni turkmeni\". Si pu\u00f2 includere tra le opere di revisionismo storiografico, e l'interpretazione che d\u00e0 di alcuni fatti storici \u00e8 dubbia e contestata. Contiene elementi autobiografici: ci\u00f2 rende il libro una parte integrante del culto della personalit\u00e0 di Saparmyrat Ny\u00fdazow, promossa durante gli anni del suo governo.\nNel centro della capitale del paese, A\u015fgabat, si trova un monumento che rappresenta il Ruhnama. Ogni sera il grande volume si apre producendo un fantastico spettacolo di luci ed ombre.\nStoria.\nSecondo Huda\u00fdberdy Orazow, ex capo della Banca centrale del Turkmenistan, l'idea originale della stesura del libro venne durante gli ultimi giorni della SSR turkmena, quando, durante una convention di funzionari governativi, il decano del dipartimento di storia dell'universit\u00e0 statale turkmena menzion\u00f2 che il suo dipartimento stava raccogliendo informazioni storiche, culturali e folcloristiche sul Turkmenistan da quasi 20 anni e aveva pensato che sarebbe stato utile redigere un trattato di storia sul popolo turkmeno: i libri allora disponibili erano pochi e comunque scritti nel contesto della storiografia sovietica.\nIl libro \u00e8 stato inizialmente sviluppato da una collaborazione tra l'Universit\u00e0 statale turkmena e altri istituti di A\u015fgabat sponsorizzati dalla presidenza turkmena, ma senza il coinvolgimento diretto del presidente Ny\u00fdazow, e fu intitolato \"Ruhnama\". Nel 1994, il decano e Ny\u00fdazow furono insoddisfatti del lavoro, e il presidente ordin\u00f2 che il libro fosse ritirato, istituendo un comitato per riscriverlo \"come [il decano] avrebbe dovuto volerlo\". Tuttavia, il gruppo che Ny\u00fdazow costitu\u00ec non era composto da accademici o storici professionisti, ma da un poeta, due scrittori di narrativa e uno storico (che Orazow sosteneva di essere rispettabili professionisti durante il periodo sovietico, ma che da allora erano caduti nell'alcolismo). Il libro risultante non riusc\u00ec di nuovo a soddisfare le aspettative di Ny\u00fdazow, quindi ordin\u00f2 che fosse nuovamente ritirato, ma questa volta si assunse la responsabilit\u00e0 di scrivere il Ruhnama da solo.\nNy\u00fdazow pubblic\u00f2 il primo volume dell'opera nel 2001, dicendo che avrebbe \"eliminato tutte le carenze, per accrescere lo spirito dei Turkmeni\". Nel 2004, Ny\u00fdazow pubblic\u00f2 un secondo volume, relativo a morale, filosofia e stili di vita. Il Ruhnama fu introdotto nella cultura turkmena in modo graduale ma sempre pi\u00f9 pervasivo. Per prima cosa Ny\u00fdazow distribu\u00ec copie nelle scuole e nelle biblioteche della nazione, ma in breve tempo arriv\u00f2 a rendere obbligatorio il suo studio per superare l'esame della patente di guida. Divenne la regola leggere il Ruhnama in scuole, universit\u00e0 e organizzazioni governative tanto che, durante i colloqui di lavoro, i nuovi dipendenti governativi venivano esaminati sulla conoscenza del Ruhnama. Il libro divenne una parte sostanziale del culto della personalit\u00e0 di Ny\u00fdazow e della politica di turkmenizzazione della sua amministrazione: il governo richiese alle librerie e agli uffici governativi di metterlo in risalto, e le moschee di metterlo in vista al pari del Corano. Dopo che alcuni imam rifiutarono di soddisfare questa richiesta, sostenendo che porre i due testi al pari livello fosse un atto blasfemo, lo stato ha demolito tali moschee. Nel maggio 2004, il sito web controllato dal governo \"Turkmenistan: The Golden Age\" ha rilasciato una dichiarazione in cui si annunciava la graduale eliminazione di \"diverse materie educative e scientifiche di importanza minore\". Al posto, gli studenti imparavano a memorizzare il Ruhnama e cantare slogan patriottici. Un ingegnere di 30 anni rifer\u00ec: \"[mio figlio] apprende tutto dai passaggi del Ruhnama, e ha iniziato a rimproverarmi perch\u00e9 conosce il libro meglio di me\".\nNell'agosto 2005, il primo volume del Ruhnama fu lanciata in orbita in modo che potesse \"conquistare anche lo spazio\". Dovrebbe orbitare attorno alla Terra per i prossimi 150 anni.\nNel marzo 2006, anno della sua morte, Ny\u00fdazow disse che chi avesse letto il libro sarebbe automaticamente entrato in paradiso. \nSuccessivamente, la sua diffusione \u00e8 rimasta elevata. Tuttavia la sua ubiquit\u00e0 \u00e8 diminuita da quando il presidente Gurbanguly Berdimuhamedow lo rimosse dal piano scolastico della scuola pubblica nel 2013 e interruppe la pratica di esaminare i candidati universitari sulla loro conoscenza del libro.\u00c8 stato notato che i libri scritti da Berdimuhamedow, successore di Ny\u00fdazow, hanno iniziato a essere inclusi nei corsi scolastici. Luca Anceschi, un esperto della regione e professore dell'Universit\u00e0 di Glasgow, vede questo come un trasferimento del culto della personalit\u00e0 di Ny\u00fdazow a Berdimuhamedow.\nVoci correlate.\nLibro Verde"}
{"id": "627442", "revid": "2171049", "url": "https://it.wikipedia.org/wiki?curid=627442", "title": "Ordine dei frati minori conventuali", "text": "LOrdine dei frati minori conventuali (in latino \"Ordo fratrum minorum conventualium\") \u00e8 un istituto religioso maschile di diritto pontificio: i frati di questo ordine mendicante, detti francescani conventuali, pospongono al loro nome la sigla O.F.M.Conv. Insieme ai frati minori e ai frati minori cappuccini costituisce il cosiddetto Primo ordine francescano o minoritico.\nAlla denominazione ufficiale possono localmente sostituirsi quelle tradizionali di \"Minoriten\" (\"Minoriti\", nei paesi germanici e in altri del centro Europa), \"Franciszkanie\" (\"Francescani\", in Polonia e Boemia), \"Greyfriars\" (\"Frati grigi\", in ambito anglosassone) e \"Cordeliers\" (\"Frati della corda\", in Francia e nei paesi francofoni).\nIl ministro generale dell'Ordine (dal 2019 l'argentino fr. Carlos Alberto Trovarelli) risiede, insieme agli assistenti generali, a Roma, nel convento presso la Basilica dei Santi XII Apostoli, dove ha sede la Curia generale.\nOrigine del nome.\nFu lo stesso san Francesco a volere che i suoi frati fossero e si chiamassero \"minori\". Scrive il primo biografo: \u00abMentre si scrivevano nella Regola queste parole \"Siano minori\", appena l'ebbe udite esclam\u00f2: \"voglio che questa fraternit\u00e0 sia chiamata Ordine dei frati minori\"\u00bb. Il nome venne ufficializzato nella Regola del 1223 e rimase proprio dell'Ordine fino all'affermarsi delle prime riforme che, per ovvia necessit\u00e0, si distinguevano aggiungendo alla denominazione una sorta di \"proprium\" (osservanti, riformati, scalzi o alcantarini, recolletti).\nFu cos\u00ec inevitabile che anche al gruppo dal quale le riforme si staccavano, si attribuisse con l'andar del tempo una specificazione al nome. Tra i diversi che vennero utilizzati tra i secoli XIV e XV in seguito allo sviluppo della riforma osservante (\"Communitas Ordinis\", \"fratres de claustro\" o \"claustrales\", \"non de Observantia\" o \"non Reformati\") prevalse un termine comunque gi\u00e0 in uso nella seconda met\u00e0 del secolo XIII: quello di \"Conventuales\". Risale infatti a quel periodo la distinzione anche per i minoriti delle chiese alle quali venivano concessi diritti e privilegi delle chiese collegiate come, ad esempio, la celebrazione dei sacramenti, la predicazione e la sepoltura ecclesiastica.\nTale distinzione riguard\u00f2 anche le abitazioni (i \"loca\" della \"Regola non bollata\" o \"domus\" in quella del 1223) che le \"Costituzioni\" narbonensi del 1260 distinsero in \"loca conventualia\" e \"loca non conventualia\", differenziando i conventi di citt\u00e0 (con le esigenze apostoliche che li caratterizzavano) dai romitori. Dai luoghi il termine venne contemporaneamente utilizzato per indicare i frati che vi abitavano e vi operavano: nel dicembre 1277 un lascito fu fatto a Perugia \"fratribus minoribus conventualibus de Campo Orti\" cos\u00ec come \"fratri conventuali\" sono chiamati quelli del sacro convento di Assisi in un testamento del 1317.\nLo stesso Ordine nel 1259 fu detto e considerato conventuale da papa Alessandro IV che nella bolla \"Nimis iniuste\" identifica gli \"Ordines fratres\" e le \"liberates Ordinis\" con i \"fratres conventuales\" e le \"libertates\" da essi godute come loro \"prerogative\". Una situazione che ha fatto dire a qualcuno che \u00ab\"dans le principe, les Mineurs \u00e9taient tous conventuels\"\u00bb. La denominazione \"fratres minores conventuales\" divenne comunque ufficiale solo a partire dal 1517 per effetto della bolla \"Ite vos\" con la quale Leone X stabiliva la definitiva separazione degli osservanti con la costituzione di un ordine autonomo chiamato \"Fratres Minores sancti Francisci Regularis Observantiae\" al quale and\u00f2, insieme al sigillo dell'Ordine, il primato giuridico.\nL'evoluzione del nome corrispose dunque a quella dell'Ordine: da un generico \"conventuale\", attribuito ad una chiesa o ad un convento, il termine pass\u00f2 ad indicare una particolare modalit\u00e0 di vivere l'ideale francescano, nell'incontro dei frati spesso con una realt\u00e0 - quella delle grandi citt\u00e0 italiane ed europee - \u00abche chiedeva una vita religiosa pi\u00f9 rispondente alle esigenze di studio e di apostolato cui la Chiesa li chiamava\u00bb.\nStoria.\nDall'intuizione all'istituzione (1209-1223).\n\u00c8 lo stesso Francesco nel \"testamento\" del 1226 a raccontare l'inizio di quel movimento che ben presto si strutturer\u00e0 in un vero e proprio Ordine: \u00abE dopo che il Signore mi dette dei frati, nessuno mi mostrava che cosa dovessi fare, ma lo stesso Altissimo mi rivel\u00f2 che dovevo vivere secondo la forma del santo Vangelo. Ed io la feci scrivere con poche parole e con semplicit\u00e0, e il signor Papa me la conferm\u00f2\u00bb. Si trattava di \u00abuna norma di vita o Regola, composta soprattutto di espressioni del Vangelo\u00bb con l'aggiunta di \u00abpoche altre direttive indispensabili e urgenti per una santa vita in comune\u00bb, il cosiddetto \"propositum vitae\" che nel 1209 (secondo altri nel 1210), il 16 aprile secondo una tradizione, \u00abad Innocenzo aperse, e da lui ebbe / primo sigillo a sua relig\u00efone\u00bb..\nUna conferma pubblica, anche se non definitiva, che nel segno della \"coronas parvulas\" autorizzava comunque alla predicazione. Anche in forza di questo assenso, la fraternit\u00e0 si espanse notevolmente fino a diventare e ad essere riconosciuta dalla stessa autorit\u00e0 papale come una vera e propria \"religio\" (sinonimo di \"ordo\" nell'uso del tempo). Di questo fu consapevole lo stesso Francesco che \u00abfin dagli inizi considera la comunit\u00e0 dei frati minori come un nuovo Ordine nella Chiesa: considera se stesso e i suoi come componenti di una comunit\u00e0 religiosa con gli stessi doveri degli altri Ordini\u00bb dai quali comunque, quello dei Minori, si distingue nettamente \u00abperch\u00e9 reca in s\u00e9 dei caratteri assolutamente nuovi e originali\u00bb. \u00abSorge nel mondo un nuovo ordine, una nuova straordinaria vita\u00bb, canta l'antica sequenza per la festa liturgica di san Francesco, attribuita a Tommaso da Celano.\nMa l'entusiasmo che segn\u00f2 tali inizi e il fascino che tale novit\u00e0 ebbe su tanti, port\u00f2 inevitabilmente con s\u00e9 non trascurabili situazioni critiche, segno che il \"carisma\" aveva bisogno di trovare una sua forma, quella dell'istituzione. In questo senso pu\u00f2 essere letta la testimonianza di Jacques de Vitry che agli inizi del 1220 cos\u00ec scriveva: \u00abQuesta religione sta aumentando assai di numero nel mondo intero. Il motivo \u00e8 questo: che essi imitano palesemente la forma di vita della Chiesa primitiva e la vita degli apostoli in tutto. Tuttavia a noi sembra che questa religione contenga in s\u00e9 un gravissimo pericolo, perch\u00e9 vengono mandati a due a due per tutto il mondo, non solo i perfetti, ma anche i giovani e gli immaturi, che avrebbero dovuto essere tenuti sotto controllo e provati per qualche tempo sotto la disciplina conventuale\u00bb.\nUna situazione che dovette non poco preoccupare lo stesso Francesco. Il primo biografo narra di una visione notturna, una \"gallina piccola e nera\" che \u00abaveva moltissimi pulcini che, per quanto si aggirassero attorno a lei, non riuscivano a raccogliersi sotto le sue ali\u00bb. Francesco riconosce in quei pulcini i suoi frati, \u00abcresciuti in numero e grazia\u00bb, che \u00abnon riesce a proteggere. Cosciente dunque del suo limite egli non tarda a far ricorso allo stesso pontefice che gli concede come protettore il cardinale Ugolino, allora vescovo di Ostia, poi papa col nome di Gregorio IX.\nL'intervento papale non si fece attendere. Con la bolla \"Cum secondum consilium\" del 22 settembre 1220 Onorio III istitu\u00ec nell'Ordine il noviziato (o anno di prova) proibendo a chiunque di girovagare fuori dall'obbedienza in abito minoritico. Ai superiori si concedeva la facolt\u00e0 di comminare pene canoniche ai trasgressori. Ritroviamo tali norme nel capitolo II della \"Regola non bollata\", redatta nel 1221, che fa esplicito riferimento all'\u00abordine del signor Papa\u00bb e tratta \u00abdell'anno di prova\u00bb e delle vesti, sia dei novizi (\"i panni\") che degli altri frati \u00abche hanno gi\u00e0 promesso obbedienza\u00bb. Una \u00abpromessa\u00bb come atto giuridico che pone il profitente in una specifica relazione obbedienziale con il superiore e, attraverso di lui, con la comunit\u00e0 e la stessa Chiesa. Si lavor\u00f2 comunque ancora sul testo dell'intera Regola che, privata di gran parte dei richiami biblici e spirituali, venne resa pi\u00f9 agile e rispondente alle esigenze di un testo canonico. \u00c8 la cosiddetta \"Regola bollata\" che papa Onorio III pubblic\u00f2 con la bolla \"Solet annuere\" del 29 novembre 1223.\nLa conventualizzazione dell'Ordine e i contrasti con gli spirituali (1230-1318).\nIntanto l'Ordine continuava ad espandersi e con esso crescevano le esigenze della comunit\u00e0 e della stessa missione apostolica che mettevano a dura prova il rigore della \"Regola\" definitiva, specie circa l'uso dei beni, su cui era ancor pi\u00f9 restrittiva di quella \"non bollata\".\nVenuto meno il Fondatore (morto presso la Porziuncola il 3 ottobre 1226) sulla questione dovette pronunciarsi Gregorio IX che, facendosi forte della \u00ablonga familiaritas\u00bb avuta col santo, con la bolla \"Quo elongati\" stabiliva la non obbligatoriet\u00e0 del \"Testamento\" circa il divieto di glossare la \"Regola\" che poteva cos\u00ec esser interpretata a favore del semplice uso di fatto dei beni, escludendone comunque la propriet\u00e0. Qualche anno dopo sullo stesso argomento intervenne Innocenzo IV che, pur \u00abconfermando la povert\u00e0 assoluta dell'Ordine e rivendicando alla Chiesa la propriet\u00e0 di quei beni dei quali i donatori non si fossero riservati il dominio, concedeva ai frati di poter ricorrere al denaro non solo per le cose necessarie, ma anche per le utili e confortevoli, specialmente quando le loro difficolt\u00e0 fossero state ignorate\u00bb.\nNon mancarono le proteste degli \"zelanti\" preoccupati di un rilassamento dell'Ordine che comunque, anche grazie a quelle norme, continuava la sua diffusione e l'inevitabile \"conventualizzazione\": si passava sempre pi\u00f9 dai romitori alle citt\u00e0, in mezzo alla gente; si costruivano chiese e conventi che spesso diventavano veri e propri monumenti d'arte; la crescente richiesta di servizi pastorali richiedeva una maggiore clericalizzazione; aumentava l'esigenza di una formazione culturale adeguata alle nuove necessit\u00e0, formazione che in diversi casi port\u00f2 alcuni frati sulle cattedre universitarie dell'epoca; numerosi frati erano investiti di uffici ecclesiastici (legati pontifici, vescovi e arcivescovi, papi).\nQuesta evoluzione fu sostenuta dalle grandi figure che caratterizzarono l'Ordine di quel tempo: frate Elia da Cortona, che lo stesso Francesco volle come suo Vicario (1221-1227) e che fu secondo generale dell'Ordine (1232-1239); Antonio di Padova, che fece parte della Commissione che ottenne da Gregorio IX la prima dichiarazione sulla \"Regola\"; Bonaventura da Bagnoregio, che da ministro generale (1257-1274), pur condannando decisamente gli abusi, si fece confermare le attenuazioni e i privilegi precedentemente concessi all'Ordine, \u00abchiedendone di nuovi quando gli sembravano utili o necessari alla vita e apostolato dei frati\u00bb.\nFu sotto il generalato bonaventuriano, al capitolo di Narbonne del 1260, che furono approvate le Costituzioni, dette appunto \"narbonesi\", che caratterizzarono la successiva vita dell'Ordine, tanto da essere da pi\u00f9 parti ritenuto una sorta di \"secondo fondatore\".\nI secoli XIV e XV furono caratterizzati da una crisi generale che colp\u00ec la Chiesa e la societ\u00e0: guerre che funestarono l'intera Europa, la cattivit\u00e0 avignonese del papato, il grande scisma d'occidente. Nel contempo lo spirito rinnovatore dell'Umanesimo e del Rinascimento portava con s\u00e9 un affievolimento degli ideali religiosi.\nI tempi consigliarono altre attenuazioni concesse da Clemente V con la bolla \"Exivi de Paradiso\", promulgata a chiusura del concilio di Vienne il 6 maggio 1312, in cui emerge la preoccupazione circa l'unit\u00e0 dell'Ordine. Lo stesso fece Giovanni XXII che, mentre condannava - pur ridimensionandoli - gli abusi denunciati dagli Spirituali, metteva gli stessi in guardia dal rischio di fanatismo con cui avversavano la vita pi\u00f9 moderata, ma anche pi\u00f9 operosa, della comunit\u00e0 e, con essa, la stessa volont\u00e0 della Chiesa che l'aveva resa possibile, richiamandoli infine all'obbedienza definita come \"bonum maximum\". Ci fu chi si sottomise e chi invece, rifiutando l'invito del pontefice, abbandon\u00f2 la comunit\u00e0 per fondare un Ordine proprio. Per tale disobbedienza gli Spirituali - e con loro i fraticelli presso i quali si erano rifugiati e con i quali venivano confusi - furono definitivamente condannati con la bolla \"Gloriosam Ecclesiam\" del 23 gennaio 1318.\nLa questione della povert\u00e0 e la nascita del movimento dell'Osservanza (1322-1368).\nSorse in quel periodo la disputa sulla povert\u00e0 assoluta di Cristo e degli apostoli, questione che all'Ordine sembr\u00f2 intaccare il suo stesso fondamento. Il ministro generale fra Michele da Cesena, che con l'appoggio di Giovanni XXII aveva fortemente avversato la corrente degli spirituali, entr\u00f2 questa volta in aperto contrasto con il pontefice fino ad essere dallo stesso deposto e scomunicato (1329) con l'accusa di eresia per aver sostenuto - contro la definizione papale - che Cristo e gli apostoli nulla possedettero n\u00e9 in privato n\u00e9 in comune.\nQualche anno prima comunque Giovanni XXII era drasticamente intervenuto per ridimensionare la pretesa perfezione dell'Ordine accusato di gloriarsi di una povert\u00e0 \"assoluta\" in verit\u00e0 solo \"simulata\". Con la bolla \"Ad conditorem canonum\" dell'8 dicembre 1322 veniva abolita la prassi, in vigore fin dal tempo di Niccol\u00f2 III, che permetteva ai frati l'uso, mediante procuratori, di beni la cui propriet\u00e0 era attribuita alla Sede Apostolica, salvaguardando cos\u00ec il precetto della Regola di non appropriarsi di nulla. Da questo momento l'Ordine si ritrovava, almeno \"de iure\", proprietario e diretto amministratore dei beni, cos\u00ec come gi\u00e0 accadeva per altri ordini mendicanti come ad esempio quello Domenicano.\nLa questione - come testimonia la vicenda di Michele da Cesena - fu mal digerita dall'Ordine che comunque fin\u00ec per adattarsi al nuovo \"status\" adeguando prassi e legislazione. Gli Amministratori e i cosiddetti \"Sindaci apostolici\" soppressi da Giovanni XXII furono comunque ripristinati da Bonifacio VIII nel 1295 e Martino V nel 1430 riconduceva la propriet\u00e0 dei beni in uso ai frati minori alla Santa Sede, codificando e giustificando le consuetudini che nel frattempo erano sopravvenute e alle quali sarebbe stato anacronistico rinunciare perch\u00e9 alla base della continua evoluzione dell'Ordine che alla fine del Trecento contava 34 Province, oltre 1500 Conventi, circa 35000 religiosi.\nMa c'era chi nella comunit\u00e0 non voleva e poteva adattarsi.\nI tentativi di ritorno all'antico ideale ebbero come riferimento il romitorio di Brogliano sull'appennino umbro-marchigiano. Il 1334 vide l'iniziativa di fra Giovanni della Valle (o delle Valli) che, con l'approvazione papale ottenne per i suoi seguaci la concessione di alcuni eremi (tra cui quello delle carceri presso Assisi) e l'esenzione dalla giurisdizione del Provinciale dell'Umbria. Ma la sua esperienza fu interrotta dalla stessa autorit\u00e0 papale che temeva una divisione dell'Ordine. Pi\u00f9 fortuna ebbe nel 1368 fra Paoluccio Trinci che dal ministro generale Tommaso da Frignano ebbe il permesso di ritentare nello stesso luogo un'esperienza di rigorosa osservanza della Regola (per l'uso di calzature di legno che indossavano a causa dell'asperit\u00e0 del luogo, i frati vennero chiamati \"zoccolanti\").\nLa difficile convivenza all'interno dell'Ordine (1368-1517).\nLa riforma di Paoluccio Trinci - anche grazie alla protezione politica dei suoi famigliari, signori di Foligno - conobbe una rapida diffusione. Nel 1380 lo stesso stesso Paoluccio fu nominato, dal Ministro provinciale dell'Umbria, commissario per le comunit\u00e0 da lui riformate (1380), mentre nel febbraio 1384 gli fu concesso di accettare novizi. Va considerato che \u00abgli Osservanti del periodo trinciano si circoscrivevano ad occupare luoghi poveri e a estendere la loro presenza in aree isolate e lontane dai centri cittadini, senza cos\u00ec causare tensioni ed evitando al massimo ogni contestazione verbale con i frati del resto della Comunit\u00e0 dell'Ordine [...]. Gli Osservanti di questo periodo sono semplicemente considerati come membri dell'Ordine, frati poveri e devoti che erano autorizzati a vivere negli eremi\u00bb.\nLa fase di maggior sviluppo per l'Osservanza si ebbe con l'adesione al movimento di grandi personalit\u00e0 come quelle di Bernardino da Siena, Giovanni da Capestrano e Giacomo della Marca e grazie al sostegno di Alberto da Sarteano: il movimento si apriva con loro allo studio e alla predicazione abbandonando lentamente, ma gradualmente, la componente eremico-contemplativa.. Su questa linea si stava comunque muovendo la riforma osservante in Francia che diede fin dall'inizio \u00abla preferenza al culto per lo studio e per l'apostolato\u00bb con l'insediamento in conventi cittadini. La sua evoluzione fu notevole e ottenne da Benedetto XIII l'autonomia rispetto al governo locale dell'Ordine, una concessione per\u00f2 revocata - in nome dei rischi per l'unit\u00e0 dell'Ordine - dal nuovo pontefice Alessandro V, eletto dal concilio di Pisa del 1409, con la bolla \"Ordinem Fratrum Minorum\". Il confronto continu\u00f2 e approd\u00f2 al concilio di Costanza a cui gli osservanti si appellarono. Con il decreto \"Supplicationibus personarum\" del 23 settembre 1415, il concilio - sede vacante - accord\u00f2 agli osservanti francesi la possibilit\u00e0 di eleggersi un vicario per ogni Provincia (Francia, Turenna e Borgogna) e, sopra tutti, un vicario generale con gli stessi poteri del ministro generale dell'Ordine.\nMa il decreto conciliare preoccup\u00f2 molto il resto dell'Ordine che temeva l'estendersi di quelle concessioni alle altre analoghe esperienze sia in Italia che in Spagna. Un tentativo di stroncare tali concessioni fu compiuto al capitolo generale di Mantova del 1418 e si attribu\u00ec a papa Martino V una mai avvenuta revoca delle decisioni conciliari sugli Osservanti. Lo stesso pontefice decise quindi di confermare ufficialmente il decreto di Costanza con la bolla \"Romanum Pontificem\" del 7 maggio 1420.\nMa le tensioni non si placavano. Lo stesso Martino V fece inutilmente pressione sul capitolo generale convocato a Forl\u00ec nel 1421, affinch\u00e9 fosse eletto un ministro generale \"osservante\". Un ulteriore intervento di Martino V si ebbe in occasione del capitolo di Assisi del 1430 (il primo detto \"generalissimo\" perch\u00e9 vi parteciparono tutte le realt\u00e0 riformate dell'Ordine) in cui promosse nuove Costituzioni (\"di Assisi\", ma dette \"martiniane\") che proibivano l'uso del denaro e stabilivano la rinuncia ai beni immobili che dovevano perci\u00f2 essere alienati. Pochi mesi dopo per\u00f2, Guglielmo da Casale, nuovo Ministro generale, ottenne l'autorizzazione a derogare alle nuove norme sulla povert\u00e0 che vennero per\u00f2 ripristinate l'anno dopo da papa Eugenio IV, per essere per\u00f2 dallo stesso pontefice definitivamente revocate l'anno successivo.\nPapa Condulmer non desistette comunque dal suo desiderio di riformare l'Ordine minoritico in prospettuva osservante, intervenendo direttamente o indirettamente in diverse situazioni, come ad esempio nella nomina di Bernardino da Siena a vicario e commissario del Ministro generale per gli Osservanti italiani, fino alla bolla \"Ut sacra\" con la quale nel 1446 completava il processo di autonomia degli Osservanti, sottraendoli dalla giurisdizione dei Provinciali e limitando quello del Ministro generale alla vita e correzione, senza comunque la facolt\u00e0 di intromettersi nel governo della Famiglia osservante che spettava unicamente al Vicario generale. La bolla definiva anche l'eventuale passaggio dei frati dalla comunit\u00e0 all'osservanza, vietando per\u00f2 il percorso inverso.\nL'atto finale della politica filo osservante di Eugenio IV fu la decisione di sottomettere tutti i gruppi riformati, fino ad allora soggetti ai Ministri (\"sub ministris\"), all'obbedienza dei Vicari dell'Osservanza dei rispettivi territori, sotto pena di scomunica.\nEugenio IV mor\u00ec a Firenze il 23 febbraio 1447 e l'Osservanza perse il suo principale protettore. Ne approfitt\u00f2 la Comunit\u00e0, con l'intento di far annullare le concessioni delle cosiddette \"bolle eugeniane\" (in particolare la \"Ut sacra\") e riportare cos\u00ec gli Osseranti sotto l'autorit\u00e0 dei Ministri. Vani furono i tentativi pacificatori di Niccol\u00f2 V cos\u00ec come quelli del suo successore Callisto III che convoc\u00f2 ad Assisi le due fazioni in un Capitolo presieduto da un suo delegato. Le posizioni irriducibili dei due gruppi furono presentate al Papa che incaric\u00f2 Giacomo della Marca di mediare una soluzione che gli proc\u00f2 le critiche di entrambi. Se da un lato infatti riconosceva l'obbligo di obbedienza dei frati Osservanti verso il ministro generale, dall'altro confermava l'autonomia da loro ormai acquisita. Prevedibile furono le critiche di parte Conventuale che per\u00f2 il papa ignor\u00f2 recependo di fatto le conclusioni del suo incaricato nella \"Illius cujus in pace\" (o \"Bulla concordiae\") del 2 febbraio 1456. Nel documento veniva riconosciuta un'effettiva autorit\u00e0 del ministro generale sul vicario generale \"osservante\", ma \u00abil governo ordinario degli Osservanti restava sostanzialmente autonomo e in questo senso veniva garantita e la riforma e anche lo sviluppo della medesima. Inoltre gli osservanti potevano influire con il loro diritto di voce attiva nella elezione del ministro generale, mentre i conventuali non potevano esercitare alcun influsso sulla elezione dei tre candidati al vicariato generale e su quella dei vicari provinciali\u00bb.\nMa alla fine la bolla \"della concordia\" rimase lettera morta e non trov\u00f2 applicazione n\u00e9 nell'una n\u00e9 nell'altra parte. Alla pacificazione si dedic\u00f2 anche Pio II con la lettera \"Pro nostra\" dell'11 ottobre 1458 con la quale revocava le disposizioni del predecessore restaurando - in attesa di una soluzione diversa - la \"Ut sacra\" di Eugenio IV. Almeno nell'apparenza tranquillo il periodo del pontificato di Paolo II che dovette per\u00f2 intervenire per regolare i passaggi da uno schieramento all'altro e, soprattutto, all'occupazione abusiva dei conventi.\nMa le cose precipitarono di nuovo con l'avvento di papa Sisto IV e la sua iniziativa di incaricare una commissione per valutare l'opportunit\u00e0 di revocare la bolla eugeniana.\nAl parere positivo della commissione si opposero evidentemente gli osservanti che fecero intervenire i principi e regnanti dei paesi in cui la riforma era presente dimostrando di godere il pieno sostegno del potere secolare. Si assiste cos\u00ec ad un capovolgimento delle parti: \u00abse prima infatti era l'Osservanza a subire le pressioni della Comunit\u00e0 dell'Ordine, d'ora in poi saranno gli osservanti, consapevoli del loro prestigio morale presso i principi secolari, a far pesare su tutti i minori - con la scusa della riforma - la loro tendenza a subentrare. Emblematico in questo senso appare il fenomeno assai triste (che viene a caratterizzare gli anni successivi al 1472) dell'occupazione violenta dei conventi della Comunit\u00e0 da parte degli Osservanti coadiuvati dai laici\u00bb..\nDopo la morte di Eugenio IV si susseguirono i tentativi per dare a quello che tuttavia rimaneva un unico Ordine, una legislazione adeguata a conciliare le due anime. L'ultimo fu condotto da papa Giulio II, che era stato cardinale protettore ed era sostenitore degli osservanti, che nel 1506 convoc\u00f2 un capitolo generale e propose delle nuove costituzioni (gli \"Statuta Iuliana\"), respinte per\u00f2 dagli osservanti.\nIl Capitolo \"generalissimo\" di Roma e la bolla \"Ite vos\" del 29 maggio 1517.\nAll'inizio del XVI secolo, papa Leone X, constatata l'impossibilit\u00e0 di far convivere sotto una stessa regola e un medesimo governo conventuali e osservanti, con la bolla \"Ite vos\" del 29 maggio 1517, riconosceva a questi ultimi piena autonomia e indipendenza. \u00abAccordava loro anche il privilegio di rappresentanza ufficiale dell'Ordine minoritico, e per questo primato giuridico li denominava semplicemente \"F. M.\", senza per\u00f2 trascurare il titolo pi\u00f9 distintivo di \"F. M. della Regolare Osservanza\" che di fatto prevalse fino al 1897. Elevava nello stesso tempo alla dignit\u00e0 di ministri i loro vicari generali e provinciali, e riservava ad essi soli il regime ministeriale previsto da san Francesco nella sua Regola con il ministro generale e i ministri provinciali. Assoggettava infine alla loro giurisdizione, \"per omnia\", eventuali nuove riforme che sorgessero nell'Ordine\u00bb fuse tutti i gruppi riformati nell'Ordine dei frati minori della regolare osservanza: gli altri andarono a costituire l'Ordine dei frati minori conventuali, sotto la guida di un ministro generale.\nIl secolo XX: la rinascita.\nOggi i frati minori conventuali vestono un abito nero - nei paesi in cui hanno subito le soppressioni - con cappuccio e mozzetta-scapolare; mentre nelle terre di missione stanno cominciando a recuperare l'antico colore dell'abito francescano: grigio cinerino. Continuano a custodire, tra l'altro, la basilica di San Francesco e il sacro convento in Assisi e la basilica di Sant'Antonio di Padova; il loro principale centro di studi \u00e8 la Pontificia facolt\u00e0 teologica San Bonaventura, a Roma. Tra i centri di formazione e di cultura ci sono anche, tra gli altri, l'Istituto teologico Sant'Antonio Dottore di Padova e lo \"Studio Generale\" di Rensslear, negli Stati Uniti. Di particolare valore per la storia dell'Ordine francescano sono la Biblioteca del Sacro Convento di Assisi e la Pontificia Biblioteca Antoniana della basilica del santo di Padova, ove sono conservati numerosi codici e manoscritti delle prime generazioni francescane.\nSanti, beati e testimoni insigni dell'Ordine.\nLa famiglia dei frati minori conventuali si considera in continuit\u00e0 storica e spirituale l'originario \"Ordo Minorum\" fondato da san Francesco: si ispira, quindi e si sente particolarmente legata a tutte le figure di santit\u00e0 che l'Ordine, ancora indiviso, ha potuto esprimere. Tra essi evidentemente spicca il fondatore, il santo di Assisi. Accanto a lui non si possono dimenticare quanti hanno avviato e dato slancio al Secondo e al Terzo Ordine: santa Chiara per le clarisse, i santi Elisabetta d'Ungheria e Luigi IX di Francia per i laici di quello che oggi \u00e8 chiamato Ordine francescano secolare (O.F.S.).\nTra i santi pi\u00f9 significativi delle origini del francescanesimo e particolarmente legati alla tradizione conventuale non si pu\u00f2 non menzionare: sant'Antonio di Padova, i protomartiri dell'Ordine Berardo e compagni, san Bonaventura da Bagnoregio, i beati Egidio d'Assisi, Tommaso da Celano, Luca Belludi da Padova, Giovanni Buralli da Parma, Benvenuto Mareni da Recanati, Giovanni Duns Scoto, Andrea Conti da Anagni, Odorico da Pordenone, Ranieri da Sansepolcro, Enrico Alfieri da Asti, Giacomo Strepa, Francesco di Pinerolo.\nA seguito della divisione del 1517, non sono mancati santi, riconosciuti e venerati dalla Chiesa, come testimoni silenziosi e anonimi. La Chiesa ha canonizzato nel XVIII secolo san Giuseppe da Copertino. In tempi pi\u00f9 recenti papa Giovanni Paolo II ha elevato agli onori degli altari san Massimiliano Kolbe e san Francesco Antonio Fasani. Tra i beati ricordiamo: il martire Francesco Zirano, Bonaventura da Potenza, Raffaele Chyli\u0144ski, Antonio Lucci, i martiri della Rivoluzione francese Jean-Fran\u00e7ois Burt\u00e9, Jean-Baptiste Triquerie, Nicola Savouret e Louis A. J. Adam, sette martiri polacchi, cinque martiri della Rivoluzione spagnola, e Micha\u0142 Tomaszek e Zbigniew Strza\u0142kowski, proto-martiri del Per\u00f9 con don Alessandro Dordi.\nI pontefici appartenenti all'Ordine.\nL'Ordine dei frati minori conventuali annovera anche due pontefici: fra Felice Peretti da Montalto, assurto al soglio papale nel 1585 con il nome di Sisto V, e fra Lorenzo Ganganelli, divenuto papa nel 1769 con il nome di Clemente XIV. A questi si dovrebbero poi aggiungere fra Girolamo Masci (papa Niccol\u00f2 IV, 1227-1292), fra Francesco della Rovere (Sisto IV, 1414-1484), fra Giuliano della Rovere (Giulio II, 1503-1513) e fra Pietro Filargo da Candia (Alessandro V, 1339-1410), pontefici francescani prima della divisione del 1517, bench\u00e9 il quarto sia stato eletto nel concilio di Pisa del 1409, quindi non legittimo.\nArtisti, letterati e scienziati.\nLungo i secoli, alcuni frati si sono distinti nell'arte, nella letteratura e nella scienza:\nCongregazioni aggregate all'ordine.\nAll'ordine sono aggregate numerose congregazioni religiose: l'Istituto del Prado, le Ancelle del Sacro Cuore di Ges\u00f9 di Cracovia, le Ancelle della Santa Infanzia di Ges\u00f9 di Oberzell, le Figlie di San Francesco d'Assisi di Budapest, le Francescane della Sacra Famiglia di Eupen, le Suore del famulato cristiano di Torino, le Suore del Sacro Cuore di Ges\u00f9 di Ragusa, le Suore del Santissimo Sacramento per gli indiani e i negri, le Suore dell'Immacolata di Santa Chiara di Fiuggi, le Suore della Provvidenza di Saint Mary-of-the-Woods, le Suore di carit\u00e0 dell'Immacolata Concezione di Ivrea, le Suore francescane dell'adorazione perpetua di La Crosse, le Suore francescane della penitenza e della carit\u00e0 di Milwaukee, le Suore francescane della carit\u00e0 cristiana di Manitowoc, le Suore francescane di Syracuse, le Suore francescane missionarie di Assisi, dette del Giglio, e le Suore orsoline dell'Immacolata Concezione."}
{"id": "627443", "revid": "465036", "url": "https://it.wikipedia.org/wiki?curid=627443", "title": "Conventuali", "text": ""}
{"id": "627445", "revid": "465036", "url": "https://it.wikipedia.org/wiki?curid=627445", "title": "Ordine dei Frati Minori Conventali", "text": ""}
{"id": "627446", "revid": "396099", "url": "https://it.wikipedia.org/wiki?curid=627446", "title": "Mesenchima", "text": "Col termine mesenchima si definisce il tessuto connettivo embrionale che ha origine dal distacco delle cellule dai foglietti embrionali, soprattutto da quello mediano (mesoderma), o da determinate parti dell'ectoderma e dell'endoderma. \nFunzione.\nIl mesenchima ha principalmente funzione di sostegno, oltre che funzione trofica e formativa, e da esso si originano tutti i tessuti connettivi presenti nell'adulto.\nDal mesenchima hanno origine una grande quantit\u00e0 di tessuti, i pi\u00f9 importanti sono:\nCostituzione.\nIl mesenchima \u00e8 formato da cellule mesenchimali ramificate a forma di stella, in diretto contatto tra loro tramite processi citoplasmatici, che possiedono un'elevata capacit\u00e0 riproduttiva (tasso mitotico) e possono differenziarsi in diversi tessuti, essendo quindi pluripotenti.\nPatologie.\nI tumori aventi origine dal mesenchima sono chiamati mesenchimomi; in particolare, i tumori maligni del mesenchima sono detti sarcomi (l'equivalente per gli epiteli sono i carcinomi)."}
{"id": "627447", "revid": "1543377", "url": "https://it.wikipedia.org/wiki?curid=627447", "title": "Edmund Phelps", "text": "Il 9 ottobre del 2006 \u00e8 stato insignito del Premio Nobel per l'economia - come recita la motivazione - per \u00abaver chiarito la comprensione delle relazioni tra gli effetti a breve ed a lungo termine delle politiche economiche\u00bb.\nNote biografiche.\nPhelps si \u00e8 diplomato all'Amherst College nel 1955 e ha conseguito il dottorato presso la Yale University nel 1959. Nonostante avesse ricevuto offerte dal MIT, ha iniziato la sua carriera accademica a Yale, trovandosi a stretto contatto con James Tobin e Arthur Schelling. Dopo aver lavorato per un anno alla Rand Corporation torna a Yale, per passare poi al MIT, dove insegna con Robert Solow e incontra Paul Samuelson e Franco Modigliani. Si trasferisce poi alla University of Pennsylvania e quindi alla Columbia University, dove ora \u00e8 professore associato di politica economica.\nInsieme al premio Nobel Christopher Pissarides e ad altri economisti, fa parte del LIGEP (LUISS International Group on Economic Policy), un gruppo di ricerca interno alla Libera universit\u00e0 internazionale degli studi sociali Guido Carli, coordinato da Jean-Paul Fitoussi (professore alla stessa LUISS e all'Institut d'\u00e9tudes politiques de Paris, conosciuto come \"Sciences Po\"), che si occupa di analizzare periodicamente la situazione economica mondiale ed italiana.\nIl 18 giugno 2001 l'Universit\u00e0 degli Studi di Roma Tor Vergata (facolt\u00e0 di economia) gli ha conferito la laurea honoris causa.\nNel giugno 2020 ha firmato l'appello internazionale per l'economia viola (\u00abPer un rinascimento culturale dell'economia\u00bb) pubblicato sul \"Corriere della Sera\", \"El Pa\u00eds\" e \"Le Monde\".\nGli studi economici.\nEdmund Phelps \u00e8 noto soprattutto per il suo lavoro sulla crescita economica svolto alla \"Yale's Cowles Foundation\" negli anni sessanta. Secondo la teoria economica allora vigente, la disoccupazione e l'inflazione sono fenomeni strettamente correlati attraverso la cosiddetta curva di Phillips, che individua una relazione inversa tra i due fenomeni: allorch\u00e9 l'inflazione \u00e8 elevata, la disoccupazione \u00e8 modesta, e viceversa.\nPhelps contribu\u00ec a chiarire e completare tale modello economico, indicando come l'inflazione non dipenda solo dalla disoccupazione, ma anche dalle aspettative che datori di lavoro e occupati ripongono nell'andamento futuro di prezzi e salari. Egli formul\u00f2 dunque il primo modello della cosiddetta \"expectations-augmented Phillips curve\" (ovvero della \"curva di Phillips corretta con le aspettative\"). Questo approccio ha avuto un grande successo nei decenni seguenti, anche grazie ad alcune successive ricerche empiriche.\nTasso naturale di disoccupazione.\nIl suo lavoro pi\u00f9 originale \u00e8 probabilmente quello relativo alla teoria del \"tasso naturale di disoccupazione\". Tale teoria sostiene appunto la presenza di un livello \"naturale\" - ed incomprimibile - del fenomeno della disoccupazione (si pensi, ad esempio, alla cosiddetta disoccupazione volontaria), fornisce alcuni strumenti per la sua determinazione ed analizza come il mercato possa influenzarlo."}
{"id": "627454", "revid": "181699", "url": "https://it.wikipedia.org/wiki?curid=627454", "title": "Regno di Croazia e Slavonia", "text": "Il Regno di Croazia e Slavonia (in breve Croazia-Slavonia; in croato: \"Kraljevina Hrvatska i Slavonija\"; in ungherese: \"Horv\u00e1t-Szlav\u00f3norsz\u00e1g\") \u00e8 stato un regno autonomo all'interno dell'Impero austro-ungarico; apparteneva ai territori delle Terre della Corona di Santo Stefano (in ungherese \"Szent Istv\u00e1n Koron\u00e1j\u00e1nak Orsz\u00e1gai\"; in croato: \"Zemlje Krune svetog Stjepana\") o Transleitania/Transleithania (l'Ungheria in senso stretto con la Transilvania e la Croazia-Slavonia). Comprendeva buona parte dell'attuale Croazia nonch\u00e9 una piccola parte della Vojvodina.\nIl Regno di Croazia e Slavonia fu creato nel 1868 per effetto del Compromesso Croato-Ungherese (\"Ausgleich\" Croato-Ungherese) e della fusione degli antichi regni di Croazia e Slavonia. Esistette fino al 1918, quando fu formato lo Stato degli Sloveni, Croati e Serbi, stesso anno completamente assorbito dal nuovo Regno dei Serbi, Croati e Sloveni, poi divenuto il Regno di Jugoslavia. La superficie del regno - che aveva come capitale Zagabria - era di 42.516\u00a0km\u00b2, composti dalla Croazia (13.639\u00a0km\u00b2), Slavonia (9.638\u00a0km\u00b2) e dalla disciolta Frontiera Militare (19.238\u00a0km\u00b2).\nGeografia.\nLa Croazia-Slavonia corrisponde quasi perfettamente con l'estensione delle omonime regioni geografiche: la Croazia in senso stretto (ossia la regione intorno a Zagabria) e la Slavonia, che \u00e8 l'ampia regione che si stende fra i due fiumi Drava e Sava. Il Regno di Croazia e Slavonia confinava a nord e ad est con il Regno d'Ungheria, a sud con il Regno di Dalmazia austriaco, la Bosnia e la Serbia, e ad ovest con i \"Kronl\u00e4nder\" (territori della Corona nella Cisleitania) austriaci della Carniola (Ducato di Carniola) e del Litorale Adriatico (Margraviato d'Istria, Contea di Gorizia e Gradisca e Citt\u00e0 imperiale di Trieste).\nIl regno era dotato di uno sbocco sul Mar Adriatico in prossimit\u00e0 del canale della Morlacca e comprendeva le citt\u00e0 portuali di Buccari, Porto Re, Cirquenizza, Novi del Vinodol, Segna e Carlopago. Viceversa, non ne facevano parte la citt\u00e0 di Fiume, le isole del Quarnero e della Dalmazia settentrionale.\nLa Frontiera Militare rimase sotto amministrazione separata sino al 1882, quando venne poi abolita e incorporata nel Regno di Croazia e Slavonia.\nOrdinamento.\nIn seguito all Compromesso Austro-Ungherese del 1867 ed all Compromesso Croato-Ungherese del 1868 (Legge I: 1868 della Dieta croato-slavona e Legge 1868: XXX del Parlamento ungherese) che funzionavano come \"leggi fondamentali della comunit\u00e0 statale\" nel periodo dal 1868 al 1918, il Regno di Croazia e Slavonia godette di autonomia dal punto di vista dell'amministrazione interna, della giustizia, dell'istruzione e delle questioni religiose. Rimasero invece di competenza del Regno d'Ungheria (Transleithania che dopo 1867 comprendeva i territori d'Ungheria in senso stretto con Gran Principato di Transilvania e del Regno di Croazia e Slavonia) la difesa, l'economia (incluso il diritto di conio), l'ambito bancario e delle comunicazioni, il diritto marittimo e commerciale e le questioni relative alla cittadinanza. Il 55% di tutte le tasse incamerate dalla Croazia sarebbero passate a Budapest ed l'Ungheria avrebbe inoltre acquisito l'autorit\u00e0 sul porto di Fiume (come \"corpus separatum\").\nPotere legislativo.\nLa Dieta croato-slavona (il \"Sabor\") era composta da 88 deputati eletti con mandato triennale (quinquennale dopo il 1887) e da 44 membri di diritto (\"ex officio\"): l'arcivescovo di Zagabria, i vescovi diocesani della Chiesa romano-cattolica e greco-cattolica (il vescovo di Sirmio, il vescovo di Segna e Modru\u0161, l'eparca greco-cattolico di Kri\u017eevci), membri da altre cariche storico-ecclesiastiche (come il priore di Vrana titolare), il metropolita greco (serbo)-ortodosso di Sremski Karlovci (il patriarca serbo), gli eparchi della Chiesa greco (serbo)-ortodossa nella Croazia e Slavonia; i supremi capitani dei comitati (croato: \"veliki \u017eupani\"); i principi, conti ed i baroni croati-slavoni maschi con pi\u00f9 di 24 anni (la nobilt\u00e0 alta croato-slavona o \"magnati\" - \"grandi baroni del regno\"). La Dieta ebbe potest\u00e0 legislativa sulle questioni autonome croato-slavone secondo le norme del Compromesso Croato-Ungherese del 1868. I disegni di leggi, approvati dalla Dieta, diventarono leggi dopo la regia sanzione.\nIl Regno di Croazia e Slavonia si tenne le elezioni indipendenti per la Dieta croato-slavona nel 1865, 1867, 1871, 1872, 1878, 1881, 1883, 1884, 1887, 1892, 1897, 1901, 1906, 1908, 1910, 1911, 1913. I principali partiti politici furono il Partito Popolare (o \"Partito Popolare Liberale\", 1861\u20131906), il Partito Croato-Ungherese (detto anche \"Partito Popolare Costituzionale\" o \"Partito Unionista\", 1861\u20131873), il Partito Popolare Indipendente (1880\u20131903), il Partito dei Diritti (1861\u20131903), il Partito Croato dei Diritti (dal 1903), il Partito Puro dei Diritti (dal 1895), il Partito dei Diritti di Star\u010devi\u0107 (dal 1908), il Partito Popolare Rurale Croato (dal 1904), il Partito Indipendente Serbo (dal 1881), la Coalizione Croato-Serba (1905\u20131918) ecc.\nLa Croazia-Slavonia inviava alla Camera dei Magnati del\nParlamento di Budapest tre deputati della propria Dieta, nonch\u00e9 40 deputati nominati da quest'ultima alla Camera dei deputati, che avevano anche il diritto di servirsi della lingua croata nel corso delle discussioni parlamentari.\nPotere esecutivo.\nIl bano, nominato dal re ed imperatore (come re di Croazia, Slavonia e Dalmazia) su proposta e con controfirma di primo ministro ungherese, fu luogotenente e vicer\u00e9 del Regno e capo (primo ministro) del autonomo Regio Governo croato-slavono (croato: \"Kraljevska hrvatsko-slavonsko-dalmatinska zemaljska vlada\") Il Governo aveva tre (dopo 1914 - quattro) dicasteri:\nIl bano fu responsabile verso la Dieta croato-slavona.\nUn ministro senza portafoglio nel Consiglio dei ministri (il Governo) del Regno d'Ungheria, il Ministro per la Croazia-Slavonia-Dalmazia, svolgeva infine il compito di intermediazione tra il Regno di Croazia e Slavonia e la Corona.\nPotere giudiziario.\nIl supremo organo giurisdizionale (corte suprema di cassazione) del Regno fu la Tavola di sette (latino: \"Tabula septemviralis\", croato: \"Stol sedmorice\") a Zagabria. La Tavola banale a Zagabria (latino: \"Tabula Banalis\", croato: \"Banski stol\") fu corte d'appello.\nLe corte di primo grado furono le tavole giudiziarie (le azioni penali per i delitti e le azioni civili maggiori) e i tribunali distrettuali monocratici (le azioni penali per i contravvenzioni e le azioni civili minori). Secondo le norme stabilite dalla Codice della procedura penale croata del 1875, la Tavola giudiziaria di Zagabria fu inoltre un tribunale con la giuria per i delitti concernenti la stampa. I tribunali locali avevano funzioni analoghe a quelle dei giudici di pace.\nSuddivisione amministrativa.\nDal 1886 al 1918 il Regno di Croazia e Slavonia fu suddiviso nei seguenti otto comitati o contee (croato: \"\u017eupanija\", pl. \"\u017eupanije\"):\nOgni contea ebbe un'assembIea (con membri eletti e membri di diritto: gli alti censiti e gli ufficiali della contea), un comitato amministrativo eletto dall'assemblea, e gli ufficiali nominati dal bano. Il supremo capitano (\"veliki \u017eupan\"), di nomina reale, fu capo della contea. I comitati (le contee) erano a loro volta suddivisi in distretti (circondari, in croato \"kotari\") e quelli in comuni (municipi) e citt\u00e0 (in croato \"op\u0107ine\" e \"gradovi\")."}
{"id": "627458", "revid": "287204", "url": "https://it.wikipedia.org/wiki?curid=627458", "title": "Un infausto inizio", "text": "Un infausto inizio (\"The Bad Beginning\") \u00e8 il primo libro della serie \"Una serie di sfortunati eventi\", scritta da Lemony Snicket.\nTrama.\nIl libro racconta la storia di tre fratelli molto sfortunati: Violet, Klaus e Sunny Baudelaire. Nonostante siano graziosi e intelligenti, i fratelli Baudelaire conducono una vita segnata dall'infelicit\u00e0 e dalla sventura. Fin dalla prima pagina, nella quale i ragazzi si trovano sulla spiaggia Salmastra e ricevono la terribile notizia della morte dei loro genitori dal signor Poe, e nel corso della vicenda, la malasorte li tallona. Si direbbe che attirano le disgrazie come una calamita. In quest'avventura i ragazzi si imbattono in un individuo malvagio, il Conte Olaf, avido e repellente, che tenter\u00e0 di impadronirsi in tutti i modi del patrimonio degli orfani: prover\u00e0 addirittura a sposare la povera Violet durante una commedia teatrale. Violet riuscir\u00e0 a evitare il matrimonio firmando con la mano sinistra il documento che la avrebbe resa moglie di Olaf, rendendo nulla la cerimonia. Infine il conte Olaf, scoperto, \u00e8 costretto a scappare. Altri elementi della storia sono: vestiti che pungono, attori malvagi e colazioni a base di pappa d'avena fredda.\nPersonaggi.\nIn questo libro compaiono vari personaggi minori. Fra questi troviamo:"}
{"id": "627460", "revid": "256896", "url": "https://it.wikipedia.org/wiki?curid=627460", "title": "MAS/MS", "text": ""}
{"id": "627462", "revid": "48706", "url": "https://it.wikipedia.org/wiki?curid=627462", "title": "Un Infausto Inizio", "text": ""}
{"id": "627463", "revid": "287204", "url": "https://it.wikipedia.org/wiki?curid=627463", "title": "Milan Baros", "text": ""}
{"id": "627474", "revid": "33689", "url": "https://it.wikipedia.org/wiki?curid=627474", "title": "Vedetta anti sommergibile", "text": "La vedetta anti sommergibile, nota con l'acronimo VAS o VAS Baglietto (dal nome del cantiere che ne elabor\u00f2 il progetto e costru\u00ec alcune), \u00e8 una classe di unit\u00e0 da pattugliamento costiero antisommergibile impiegata dalla Regia Marina durante la seconda guerra mondiale. Alcune unit\u00e0 sopravvissute al conflitto, nel dopoguerra sono entrate a far parte della Marina Militare.\nLe unit\u00e0 erano classificate ufficialmente come \"motovedette antisommergibile\" e le prime 30 unit\u00e0 vennero ordinate dalla Regia Marina ai cantieri Baglietto il 3 settembre 1941, entrando in servizio tra marzo e novembre dell'anno successivo.\nEra un concetto ripreso dal conflitto mondiale precedente, praticato soprattutto dagli statunitensi con le PT Boat, e che avevano il suo corrispondente europeo nelle S-boot tedesche. Le VAS erano infatti uno sviluppo di queste ultime, derivate dalle tedesche S-1 requisite alla Jugoslovenska kraljevska ratna mornarica, la marina militare del Regno di Jugoslavia, durante le prime fasi della seconda guerra mondiale.\nSeconda guerra mondiale.\nDurante i primi mesi di guerra si era sentita la mancanza di un valido mezzo per constratare i sommergibili nemici, che si spingevano fino alle uscite dei porti, nelle acque costiere e per proteggere il traffico sulle rotte di sicurezza. L'impiego bellico dei MAS aveva messo in luce come il prezzo da pagare per una velocit\u00e0 massima molto elevata, fosse quello di una tenuta del mare non del tutto soddisfacente in caso di condizioni non ideali; ci\u00f2 a causa sia dell'eccessiva leggerezza della costruzione, sia del tipo di carena adottata, a spigolo con gradino, che si era rivelata idonea al raggiungimento di velocit\u00e0 molto elevate, ma a scapito di una buona tenuta del mare (per questa ragione i MAS incontravano infatti notevoli difficolt\u00e0 ad operare nel caso di mare mosso o agitato, con grave rischio anche per l'incolumit\u00e0 degli equipaggi).\nMentre nella Regia Marina si studiavano le possibili soluzioni al problema, nell'aprile 1941 la soluzione giunse con la cattura di quel che restava della flotta iugoslava, tra cui sei motosiluranti di costruzione tedesca; queste, catturate nel porto di Cattaro, erano dello stesso tipo delle S-1, costruite dai cantieri L\u00fcrssen, di circa 65 tonnellate, e con le loro forme di carena consentivano di mantenere velocit\u00e0 elevate anche in condizioni di mare non propriamente ideali, rivelandosi subito rispondenti ai requisiti della Regia Marina.\nLa Regia Marina incaric\u00f2 i cantieri CRDA di Monfalcone di rilevare i piani di costruzione delle unit\u00e0 e di derivarne un nuovo progetto italiano di motosilurante, la \"CRDA 60 t.\", che riproduceva con minime modifiche il modello originale tedesco.\nSullo stesso scafo delle motosiluranti ex-tedesche, fu realizzata dai cantieri Baglietto anche una piccola unit\u00e0 per il pattugliamento antisommergibile e la scorta costiera, la \"Vedetta Anti Sommergibile\" o VAS, un tipo di unit\u00e0 meno veloce rispetto alla motosilurante, ma con un potente armamento antisommergibile. Le VAS furono costruite in 45 esemplari, su 48 ordinati, a partire dal 1942, in due distinte serie: da Vas 201 a Vas 230 e da Vas 231 a Vas 248 a partire dal 1942.\nLo scafo aveva forme tondeggianti, un ponte continuo e un piccolo alloggiamento per la plancia.\nL'armamento era costituito da due tramogge con 30 cariche di profondit\u00e0 e da una torpedine da rimorchio con relativa gruetta a poppa estrema, due mitragliatrici calibro 8mm, collocate a prora e a centro nave e da due lanciasiluri ad impulso laterale, sistemati in coperta a prora per siluri da 450\u00a0mm che servivano per colpire i sottomarini costretti ad emergere con le cariche. Le due mitragliatrici furono sostituite con due mitragliere da 20mm nelle unit\u00e0 della seconda serie. L'equipaggiamento di bordo comprendeva anche gli idrofoni, utilizzati per provare a scoprire il bersaglio sott'acqua.\nLe prime 30 unit\u00e0, ordinate nel 1941, erano in legno o in legno-acciaio. La principale differenza fra le due serie era la sistemazione dell'apparato motore. Le unit\u00e0 della prima serie avevano due motori principali da 750 cv ciascuno, azionanti le due eliche laterali, e un motore ausiliario centrale da 300 cv che aveva una bassa potenza per l'avvicinamento silenzioso; l'ausiliario era munito di un riduttore invertitore a ingranaggi usato anche per la marcia indietro. La seconda serie aveva un motore principale da 1100 cv centrale e due motori ausiliari da 300 cv laterali muniti di un riduttore invertitore a ingranaggi usato anche per la marcia indietro. La migliore soluzione si rivel\u00f2 essere quella della seconda serie e cos\u00ec anche le unit\u00e0 della prima serie furono modificate nel corso del conflitto.\nLe prime VAS della 2\u00aa serie entrarono in servizio alla fine del 1942. Alla data dell'armistizio solo tre erano ancora in costruzione e andarono perdute. Nel complesso queste unit\u00e0, grazie soprattutto al miglior rendimento dell'apparato motore, diedero risultati migliori rispetto alle unit\u00e0 della 1\u00aa serie. All'inizio del 1943 le VAS 231-236 furono trasformate in \"motovedette per il dragaggio veloce\", sbarcando i lanciasiluri, le mitragliatrici e le bombe a torpedini da getto e imbarcando le attrezzature appropriate per il dragaggio.\nLa Regia Marina giunse infine a sviluppare una terza serie, derivata dal tipo Baglietto con allungamento dello scafo a 34 m (anzich\u00e9 28), struttura in acciaio, con un dislocamento di 90 tonnellate, la cui realizzazione fu affidata all'Ansaldo di Genova e furono costruite nel Cantiere Cerusa di Voltri. Le prime quattro unit\u00e0 furono equipaggiate con motori diesel Diesel Fiat 1212 di tipo ferroviario, che equipaggiavano le littorine, adattati all'impiego marino. Le unit\u00e0 per\u00f2 si dimostrarono inaffidabili e per le altre si prefer\u00ec la propulsione a benzina. Alla data dell'armistizio, solo le prime sei unit\u00e0 erano state consegnate alla Regia Marina e furono tutte requisite dai tedeschi e incorporate nella Kriegsmarine. Successivamente quattro di queste unit\u00e0, i \"VAS 304\", \"VAS 305\", \"VAS 307\" e \"VAS 308\", furono cedute alla Marina Nazionale Repubblicana, che le ribattezz\u00f2 rispettivamente \"VAS 255\", \"VAS 252\", \"VAS 253\" e \"VAS 263\"; insieme a queste unit\u00e0 la Marina Nazionale Repubblicana ricevette il \"VAS 238\", facente parte della seconda serie e i \"VAS 207\" e \"VAS 225\" facenti parte della prima serie.\nServizio dopo il conflitto.\nLe unit\u00e0 sopravvissute al conflitto prestarono servizio per un decennio nella Marina Militare, cessando tutte dal servizio nel 1956.\nLe unit\u00e0 entrate a far parte della Marina Militare furono:"}
{"id": "627478", "revid": "1781575", "url": "https://it.wikipedia.org/wiki?curid=627478", "title": "Foglietto embrionale", "text": "I foglietti embrionali, o foglietti germinativi, indicano nella biologia evolutiva degli organismi pluricellulari la prima differenziazione di un embrione in diversi strati cellulari, dai quali successivamente si sviluppano strutture, tessuti e organi differenti. Si distinguono:\nLa trasformazione di cellule di un foglietto embrionale in cellule di un altro viene chiamata transdifferenziazione.\nIl primo foglietto embrionale che si forma \u00e8 l'ectoderma, la cellula primordiale ha gi\u00e0 i suoi segmenti definiti. Dorsalmente si verr\u00e0 a delineare la futura zona ectoblastica, ventralmente la futura zona entoblastica, e in ultimo fra le due un abbozzo della futura zona mesoblastica. Ciascuna dar\u00e0 origine rispettivamente:"}
{"id": "627479", "revid": "1305772", "url": "https://it.wikipedia.org/wiki?curid=627479", "title": "Pozzo della Cava", "text": "Il Pozzo della Cava \u00e8 sito ad Orvieto (TR), in via della Cava 28.\nStruttura.\nQuesto pozzo, come il pi\u00f9 celebre pozzo orvietano di San Patrizio, \u00e8 scavato nel tufo, ed ha una profondit\u00e0 di 36 metri; in fondo, si trova l'acqua.\nIl pozzo \u00e8 suddiviso in 3 parti:\nIl pavimento \u00e8 ricoperto di fango e argilla ed \u00e8 dotato di un solco che, con ogni probabilit\u00e0, serviva per far scorrere l'acqua del pozzo.\nAlla base del cunicolo sono stati trovati 5 fori disposti ad intervalli regolari che servivano, forse, per ospitare un macchinario per sollevare l'acqua.\nStoria.\nQuando, nel 1527, papa Clemente VII ordin\u00f2 di scavare il pozzo di San Patrizio, fece riadattare anche questa struttura di origine etrusca per poter attingere l'acqua dalla sorgente.\nLe spese furono sostenute dal comune e i lavori furono ultimati nel 1530.\nIl pozzo rest\u00f2 aperto fino al 1646 fino a che le autorit\u00e0 comunali non ne ordinarono la chiusura, come testimonia una lapide originariamente collocata sulla via ed ora custodita in una delle nove grotte che costituiscono il percorso di visita al pozzo.\nUna leggenda vuole che il pozzo sia stato chiuso perch\u00e9 vi erano stati gettati 5 ufficiali francesi, per violenza a donne del quartiere della Cava. Altre ipotesi vogliono far risalire la chiusura alla guerra di Castro, durante la quale l'intera \"Via della Cava\" fu trasformata in fortificazione, murando tutte le aperture e i vicoli che vi si affacciavano.\nNel 1984 Tersilio Sciarra ha riscoperto il pozzo durante dei lavori di ristrutturazione, ma solamente fino ad una profondit\u00e0 di 25 metri. \u00c8 del 1999 la scoperta che il primo pozzo di Orvieto \u00e8 il Pozzo della Cava e non il Pozzo di San Patrizio.\nTra il 1985 e il 2004 sono state riscoperte anche le grotte attorno al pozzo.\nPer realizzare il pozzo fu necessario demolire parte di un'abitazione in via della Cava, nel luogo della realizzazione del pozzo. L'antico accesso \u00e8 stato ripristinato soltanto nel 2004, con la realizzazione di un puteale in pietra a ricordo dell'originale vera rinascimentale.\nAltri ritrovamenti archeologici del Pozzo della cava.\nIl pozzo si trova in un complesso ipogeo di nove stanze comunicanti, ricche di ritrovamenti archeologici etruschi, medievali e rinascimentali.\nLa fornace.\nLa fornace medievale si trova al pianterreno, nella 1\u00aa stanza del percorso museale.\nVi sono i resti del forno di cottura e frammenti di maiolica gettati perch\u00e9 avevano difetti di fabbrica, nonch\u00e9 attrezzi per la foggiatura e la decorazione di ceramiche.\nI \"butti\".\nI butti sono dei pozzi medievali utilizzati per gettare ossa e rifiuti solidi inorganici; i due butti del Pozzo della Cava si trovano nella 2\u00aa e 5\u00aa sala del percorso.\nLa tomba trasformata.\n\u00c8 visibile dalla 2\u00aa sala del percorso.\nSi tratta di una tomba etrusca scavata nel tufo con tanto di giaciglio per il defunto ed alcuni fori laterali.\nIn seguito, la tomba \u00e8 stata probabilmente trasformata in un follone, ossia un marchingegno usato nel medioevo per lavorare i tessuti.\nLa cisterna etrusca.\n\u00c8 situata tra la 5\u00aa e la 6\u00aa grotta.\nVeniva utilizzata per la raccolta dell'acqua piovana.\nL'intonaco era impermeabilizzato a \"cocciopesto\".\nLa cantina medievale.\n\u00c8 la 6\u00aa sala del percorso.\nLa sala veniva utilizzata nel Medioevo come cantina per il vino di Orvieto, meglio conosciuto come il \"vino di papi e re\".\nIl pilastro della torre.\nIl \"grande pilastro\" al centro della \"sala della muffola\" \u00e8 il resto di una torre medievale realizzata dai figli di Simone dei Filippeschi, ghibellino, braccio destro del capitano del popolo Neri della Greca.\nLa muffola.\nAccanto ai pilastri della torre medievale, nella 7\u00aa stanza, sono stati ritrovati i resti di una muffola: si tratta della camera inferiore della piccola fornace per la terza cottura (in gergo 3\u00b0 fuoco) dei preziosi lustri rinascimentali.\nFra i reperti vi \u00e8 un frammento di ceramica attribuito a Mastro Giorgio da Gubbio.\nLe sepolture rupestri.\nLe 2 ultime grotte del percorso, scoperte nel 2002, cio\u00e8 la 8\u00aa e la 9\u00aa, sono oggetto di dibattito di vari archeologi: c'\u00e8 chi suggerisce si tratti di stalle, chi una necropoli, chi una cisterna mai ultimata, chi un insediamento abitativo, chi una follonica, chi una conceria o addirittura un impianto termale.\nIl rinvenimento di due nicchie identiche a quelle presenti nelle sepolture pi\u00f9 antiche della necropoli di Norchia, per\u00f2, avvalorano l'ipotesi di una necropoli rupestre.\nLa cava e il pozzo n\u00b0 2.\nL'ultima sala del percorso segue le fessure naturali della roccia fino ad un'altezza di 14 m.\nFu utilizzata come cava di tufo per erigere un muro di sostegno; questo ha cancellato gran parte delle strutture etrusche e medievali presenti, come le citate sepolture rupestri, alcune vasche medievali intonacate e la base di un piccolo pozzo, denominato \"pozzo n\u00b0 2\".\nProprio per questo, l'utilizzo e la sua costruzione rimangono nel mistero.\nI cunicoli etruschi.\nOltre a quello in fondo al pozzo, un altro cunicolo etrusco \u00e8 visibile nel piano rialzato della 8\u00aa e 9\u00aa grotta.\nQuesti cunicoli servivano per convogliare l'acqua nei punti di raccolta: il cunicolo della grande grotta scende lungo la parete di tufo anzich\u00e9 essere diretto in una cisterna.\nIl Presepe nel Pozzo.\nOgni anno, dall'antivigilia di Natale alla domenica dopo l'Epifania, l'ultima grande grotta del Pozzo della Cava diventa lo scenario di un presepio allestito con personaggi animati a grandezza naturale."}
{"id": "627485", "revid": "117361989", "url": "https://it.wikipedia.org/wiki?curid=627485", "title": "Leichte Schnellboote", "text": "Le Leichte Schnellboote (LS) erano una classe di motosiluranti leggere utilizzate dalla Kriegsmarine tedesca durante la seconda guerra mondiale.\nSviluppo.\nNel 1937, nel programma di potenziamento e rinascita della marina da guerra tedesca, dalle ceneri della disfatta e dalle clausole punitive del trattato di Versailles, lo stato maggiore della marina era alla ricerca di nuove tattiche d'impiego dell'arma sottomarina, che si era affermata positivamente durante la prima guerra mondiale. Si rispolverarono i progetti degli incrociatori sommergibili con nuove unit\u00e0, che sarebbero state dotate di un armamento d'artiglieria di quattro cannoni da 150\u00a0mm in torri binate stagne e con un'autonomia oceanica di almeno 25.000 miglia; questi battelli, denominati \"Tipo XI\", sarebbero dovuti essere dotati di un idrovolante da ricognizione del tipo Arado Ar. 231 che, ad ali galleggianti ripiegate, doveva essere alloggiato in un tubo verticale lungo 7,5\u00a0m e del diametro di 2,25\u00a0m, situato a proravia della torretta.\nUn altro progetto che prevedeva l'utilizzo dello stesso tipo di battello era quello di dotarlo di un grande hangar cilindrico a tenuta stagna, delle dimensioni atte a contenere due piccole motosiluranti: l'idea era quella di rilasciare i due mezzi siluranti in prossimit\u00e0 di rade o ancoraggi dove sostavano navi nemiche, oppure di impiegarli in pieno oceano contro navi mercantili veloci. L'enorme volume di spinta positiva dell'hangar poteva essere compensato in immersione, dal peso delle due motosiluranti e da quello di 48 mine magnetiche da fondo del tipo TMA e di 8 siluri di riserva. Dopo l'abbandono dell'idea degli U-Boot incrociatori e vettori di motosiluranti, per le oggettive e comprovate difficolt\u00e0 del varo e del recupero delle imbarcazioni e dell'aereo, manovra che poteva essere effettuata solo in condizioni di mare calmo, la Kriegsmarine pens\u00f2 di imbarcare le piccole motosiluranti LS sugli incrociatori ausiliari, impiegati nella guerra di corsa al traffico mercantile.\nDescrizione.\nLe LS erano piccole unit\u00e0 siluranti con buone caratteristiche di velocit\u00e0 e manovrabilit\u00e0 ma, date le scarse dimensioni (12,5 metri di lunghezza per 3,46 di larghezza), erano molto limitate in fatto di qualit\u00e0 nautiche. Erano alimentate da due motori Daimler Benz Diesel da 1400\u00a0hp o due Jumo 205 Diesel da 1700 HP, con i quali raggiungevano i 40-42 nodi e un'autonomia di 300 miglia. Le sistemazioni per il lancio dei siluri sulle LS erano costituite da tubi di lancio pneumatico alloggiati nella parte poppiera dello scafo: il lancio avveniva in senso inverso al moto dell'unit\u00e0, che doveva eseguire un'immediata e rapida virata di disimpegno. Le mitragliere da 20\u00a0mm in dotazione era sistemata in una torretta di tipo aeronautico con finestrature in plexiglas e movimento elettroidraulico. Le bombe di profondit\u00e0 e le mine venivano sistemate su selle laterali, ma fu studiato e realizzato anche un sistema di lancio delle mine con degli scivoli al posto dei tubi lanciasiluri.\nUtilizzo.\nLa prima LS, la \"LS-1\", era un'unit\u00e0 sperimentale costruita nel 1939 dal cantiere NAGLO di Berlino, con struttura mista in lega leggera e fasciame in mogano lamellare. Successivamente, la Dornier di Friedrichshafen costru\u00ec altre 17 unit\u00e0 con strutture interamente in lega leggera. Le \"LS-2\", \"3\" e \"4\" vennero rispettivamente imbarcate sugli incrociatori ausiliari \"Komet\", \"Kormoran\" e \"Michel\" e operarono con essi fino al destino finale di queste unit\u00e0. Il 22 aprile del 1942, la \"LS-4\" del \"Michel\" affond\u00f2 con due siluri la petroliera americana \"Connecticut\" dopo un lungo inseguimento. Le stesse due unit\u00e0 il 6 giugno affondarono insieme il mercantile americano \"George Clymer\" a 600 miglia a sud-ovest dell'isola di Ascensione. Le altre 14 unit\u00e0 vennero inviate nel Mediterraneo nel 1942 e operarono soprattutto nelle acque del Mar Egeo fino al 1944, con compiti quasi esclusivamente antisommergibili. Alcune unit\u00e0 furono formalmente cedute alla marina croata e l'unica unit\u00e0 sopravvissuta al conflitto fu la \"LS-12\", che divenne preda bellica sovietica.\nLe KM.\nUn modello simile era il KM, che consisteva in unit\u00e0 posamine veloci, armate con 4 mine e una velocit\u00e0 sufficiente per eseguire l'azione di minamento verso l'Inghilterra in una sola notte di navigazione, con maggiore precisione rispetto agli aerei e maggiore economia rispetto alle grandi navi di squadra."}
{"id": "627492", "revid": "446353", "url": "https://it.wikipedia.org/wiki?curid=627492", "title": "R-Boot", "text": "R-Boot, contrazione della parola \"R\u00e4umboote\" ovvero \"dragamine\" in lingua tedesca, \u00e8 un termine generico per indicare una vasta serie di piccoli dragamine costieri impiegati dalla Kriegsmarine durante la seconda guerra mondiale.\nProdotti a partire dal 1930 e fino agli ultimi anni del conflitto in pi\u00f9 serie via via aumentate in dimensioni e armamento fino a un totale di circa 300 unit\u00e0, gli R-Boot si dimostrarono unit\u00e0 polivalenti, impiegabili non solo nel loro ruolo originario di dragamine ma anche come posamine costieri, pattugliatori, cannoniere leggere, unit\u00e0 per la scorta ai convogli o per la protezione dei sommergibili in entrata o uscita dalle basi navali.\nGli R-Boot furono impiegati in tutti i teatri navali europei in cui furono attive le forze tedesche, dal Mare del Nord e canale de La Manica al Mar Nero, e dal Mar Baltico al mar Mediterraneo; in ragione di questo intenso impiego le perdite furono pesanti e solo circa 140 unit\u00e0 sopravvissero alla guerra. Vari R-Boot furono spartiti tra gli Alleati vittoriosi, ma un certo numero fu lasciato in forza alla German Mine Sweeping Administration, l'organizzazione tedesca ma sotto controllo alleato incaricata di rimuovere i campi minati navali depositati dalla Germania durante la guerra; ventiquattro R-Boot transitarono nel 1956 nei ranghi della rinata Bundesmarine tedesca, rimanendo in servizio fino all'inizio degli anni 1960.\nCaratteristiche.\nI primi R-Boot furono commissionati nel 1930 ai cantieri navali della L\u00fcrssen di Brema, la stessa ditta costruttrice dei primi modelli di motosiluranti della Marina tedesca (S-Boot). Il primo lotto di otto unit\u00e0 (da \"R-1\" a \"R-8\") era fondamentalmente identico alle motosiluranti prodotte dalla L\u00fcrssen nello stesso periodo, ma senza l'armamento silurante tipico delle seconde: al loro posto gli R-Boot imbarcavano un'attrezzatura per il dragaggio delle mine, oppure le sistemazioni per ospitare a bordo e depositare otto mine navali. L'armamento era ridotto a un'unica mitragliatrice pesante.\nAl primo lotto ne segu\u00ec un secondo sempre di otto unit\u00e0 (da \"R-9\" a \"R-16\"), fondamentalmente identico al primo ma leggermente pi\u00f9 grande (il dislocamento saliva da 43 a 52 tonnellate); la costruzione fu affidata anche alla Abeking &amp; Rasmussen di Brema e alla Schlichting di Lubecca, divenute poi le principali ditte produttrici degli R-Boot. Nel 1934 la Marina tedesca commission\u00f2 una versione pi\u00f9 ingrandita, prestante e armata degli R-Boot: la serie da \"R-17\" a \"R-24\" vide quindi il dislocamento crescere a 120 tonnellate e l'armamento di artiglieria a due mitragliere da 20 mm, mentre invariata rimaneva la possibilit\u00e0 di imbarcare e rilasciare otto mine navali. Nel 1936 venne prodotta una nuova serie (da \"R-25\" a \"R-40\"), con poche modifiche rispetto alla precedente tra cui un pescaggio pi\u00f9 ridotto; entrambe le serie furono poi riprodotte durante gli anni della seconda guerra mondiale con solo minime modifiche.\nLa versione pi\u00f9 grande e armata degli R-Boot venne messa in produzione nel 1942. In questa versione finale gli R-Boot avevano uno scafo lungo 41 metri, largo 5,8 metri e con un pescaggio d 1,7 metri; il dislocamento si aggirava tra le 155 e le 165 tonnellate. La propulsione era garantita da due motori diesel della MAN a otto cilindri, capaci di una potenza di 1.800 hp e che garantivano una velocit\u00e0 massima di 19 nodi. L'armamento di artiglieria era aumentato a un cannone da 37 mm e due o tre mitragliere da 20 mm, mentre a seconda dei compiti potevano essere imbarcate attrezzature di dragaggio, mine navali o bombe di profondit\u00e0; su alcune unit\u00e0 fu sperimentata l'installazione di un paio di tubi lanciasiluri da 533 mm o di un lanciarazzi da 8,6 cm."}
{"id": "627494", "revid": "486946", "url": "https://it.wikipedia.org/wiki?curid=627494", "title": "Guariba Maku", "text": ""}
{"id": "627496", "revid": "767487", "url": "https://it.wikipedia.org/wiki?curid=627496", "title": "Guato", "text": " \nI Guato sono un piccolo gruppo etnico, vicino all'estinzione, del Brasile che ha una popolazione stimata in circa 372 individui. Parlano la lingua Guato (codice ISO 639: GTA) e sono principalmente di fede animista.\nVivono nello Stato brasiliano del Mato Grosso do Sul, ai confini con la Bolivia."}
{"id": "627497", "revid": "110157", "url": "https://it.wikipedia.org/wiki?curid=627497", "title": "Himarim\u00e3", "text": " \nGli Himarim\u00e3 sono un piccolo gruppo etnico del Brasile, vicino all'estinzione, che ha una popolazione stimata in circa 80 individui. Parlano la lingua Himarima (codice ISO 639: HIR) e sono principalmente di fede animista.\nVivono nello Stato brasiliano dell'Amazonas, nella valle di Tapay\u00e1."}
{"id": "627500", "revid": "287204", "url": "https://it.wikipedia.org/wiki?curid=627500", "title": "S-Boot", "text": "Le S-boote o Schnellboote (battelli veloci) furono le principali motosiluranti della Kriegsmarine tedesca durante la Seconda guerra mondiale.\nLo Sviluppo.\nLe Schnellboote furono definite da molti esperti navali come le migliori realizzazioni della loro categoria. Per varie ragioni, quelle che poi diverranno le marine da guerra dell'Asse fruirono di un'insuperata esperienza nel campo delle unit\u00e0 veloci, di cui si intraprese la costruzione gi\u00e0 nel periodo precedente alla Prima guerra mondiale.\nInizialmente queste unit\u00e0 furono definite Unterseeboot Zerst\u00f6rer (cacciasommergibili) e Motoscafi Anti-Sommergibili o Motobarche Armate, in quanto fu attribuita loro un'importante missione antisommergibili. In seguito la Kaiserliche Marine (marina imperiale) adott\u00f2 la designazione di Luftschiffmotorenboot (battello con motore di aeronave) o L-Boote e, quindi, dal novembre 1917, le unit\u00e0 divennero LM-Boote, con lo stesso significato. Questi motoscafi ebbero motori Maybach da 240CV da dirigibile e furono armati con un cannone da 37 mm o un siluro e varie mitragliatrici. Il loro impiego, soprattutto nel Mar Baltico e nel Mare del Nord, tuttavia, non ebbe particolare successo. Dopo la sconfitta nella Prima guerra mondiale, la Germania fu oggetto di pesanti restrizioni in campo militare, sancite dal Trattato di Versailles, ma le potenze vincitrici non ritennero di prestare particolare attenzione alle motosiluranti, lasciando cos\u00ec mano libera alla Reichsmarine.\nNel 1923 la Reichsmarine incaric\u00f2 il Capitano di vascello Walter Lohmann e il Tenente di vascello Friedrich Ruge di avviare un programma di sviluppo di unit\u00e0 costiere veloci, nascondendo i progetti sotto sigle di copertura e facendo ricorso a uffici tecnici privati. La loro attivit\u00e0 pass\u00f2 inosservata alla commissione alleata di controllo dell'armistizio ma non all'opposizione parlamentare, contraria al riarmo della Germania, per cui nel 1928 Lohmann fu costretto alle dimissioni. Il programma, comunque, and\u00f2 avanti ugualmente. Gi\u00e0 nel 1926 lo studio Abeking &amp; Rasmussen progett\u00f2 la K-Boot sperimentale, ispirandosi da vicino alla Coastal Motor Boat della Thornycroft inglese. Ne nacque un motoscafo di circa 18m di lunghezza, con due motori a benzina da 450CV, armato con due tubi lanciasiluri da 457mm rivolti all'indietro. Contemporaneamente, i cantieri L\u00fcrssen costruirono su iniziativa privata una motosilurante leggermente pi\u00f9 grande, indicata come L\u00fcr, lunga poco meno di 20m e spinta da tre motori Maybach da 450CV. La costruzione era in mogano, con chiglia arrotondata, di disegno simile a quello dell'Express Motor Cruiser da turismo che negli anni '20 aveva successo sul mercato americano. Entrambe queste unit\u00e0 furono accuratamente valutate, ma l'attenzione dell'Ammiragliato tedesco si appunt\u00f2 sull'Oheka II, un \"motoryacht\" di 22,50m con tre motori Maybach da 550CV, costruito dalla L\u00fcrssen per il banchiere Otto Herman Kahn. Questo battello aveva una struttura in lega leggera rivestita in legno e offriva ottime doti marine. Un'unit\u00e0 di questo tipo fu ordinata dalla Reichsmarine nel novembre 1929 come UZ(S) 16, cio\u00e8 Unterseeboot Zerst\u00f6rer (Schnell), ma nel 1932 divenne Schnellboot 1, S-boot 1 o S-1.\nUna grande variet\u00e0.\nL'S-1 entr\u00f2 in servizio il 7 agosto 1930 e da allora la Kriegsmarine ricevette una grande variet\u00e0 di tipi e di classi di motosiluranti. Queste piccole unit\u00e0 non avevano un nome individuale ed erano contraddistinte dal prefisso S e da un numero; la sigla della prima unit\u00e0 di ogni nuova classe ne costituiva il nome. Dopo il prototipo S-1 furono costruite quattro S-2, estremamente simili alla precedente ma leggermente pi\u00f9 grandi e con diverse modifiche di dettaglio; i loro motori erano tre Daimler-Benz BFz a 12 cilindri a V con compressore, da 1100CV e inizialmente ebbero anche un motore ausiliario Maybach da 100CV per la marcia silenziosa che, tuttavia, fu presto sbarcato perch\u00e9 ritenuto inutile.\nLo sviluppo delle Schnellboote fu caratterizzato dalla continua crescita e, infatti, le S-7, entrate in servizio tra l'ottobre del 1934 e il dicembre del 1935, erano dei bei motoscafi con la prua allungata di 4,50m e un dislocamento di 68t. Questi battelli avevano una linea tradizionale, con la prua piuttosto verticale e lo specchio di poppa completamente piatto e verticale. Le S-7 non erano sufficientemente veloci per la Kriegsmarine, che ne ebbe soltanto sette, ma interessarono alcune marine straniere: la Cina ne volle tre, 5 andarono alla Bulgaria e 8 alla Jugoslavia. La classe S-14 del 1936 era ancora pi\u00f9 grande per accogliere un motore MAN L 11/Zu Diesel a 11 cilindri ma anche questa versione venne costruita soltanto in due unit\u00e0. Partendo dal progetto dell'S-7, nel 1938 fu avviata la costruzione di otto S-18, con tre nuovi motori Daimler-Benz MB 501 Diesel da 2050CV, con i quali i battelli arrivavano a 39,5 nodi (73\u00a0km/h). Sempre sulla base dello stesso progetto, nel 1939 e nel 1940 furono costruite quattro S-26, immediatamente riconoscibili per un castello di prua che nascondeva i due tubi lanciasiluri da 533mm, dando alla prora di queste unit\u00e0 un aspetto caratteristico che sar\u00e0 mantenuto da tutte le classi successive. Le S-26 arrivarono a 35 m e a 84 t.\nMentre erano in produzione le S-26, la L\u00fcrssen svilupp\u00f2 un nuovo tipo su richiesta della Cina, basandosi sul progetto di alcune navi della classe S-7. Si trattava dell'S-30, un battello leggermente pi\u00f9 piccolo, lungo 32,80m e con un dislocamento di 70t, che, con tre motori MB 502 da 2000CV, raggiungeva i 36 nodi (67\u00a0km/h). Il governo tedesco blocc\u00f2 la vendita e la Kriegsmarine incamer\u00f2 le prime otto unit\u00e0 e ne ottenne altre otto, tutte con prua modificata per incorporare i lanciasiluri. La produzione delle S-26 riprese nel 1939 con una versione, l'S-38, oggetto di modifiche e varianti, costruita in 91 unit\u00e0. La sottoclasse S-38b, in costruzione a partire dall'S-69, era il risultato di un progetto maturo e altamente efficace, dalla lunghezza di circa 35m e con dislocamento standard di 84t e 104t a pieno carico. I suoi motori erano i Daimler-Benz MB 511 a 12 cilindri, raffreddati a liquido, da 2200CV che consentivano una velocit\u00e0 massima di 39,5 nodi. Le S-38b erano normalmente armate con due lanciasiluri da 533mm pi\u00f9 un cannone Rheinmetall MG C/38 da 20mm in postazione prodiera, un impianto binato Zwillingsockel 36 con due mitragliatrici MG 34 da 7,92 mm a centro nave e un cannone Bofors Flak 28 da 40 mm a poppavia; il suo equipaggio variava tra 21 e 30 persone. Con poche modifiche, la classe S 38 diede vita, nel 1943, all'S-100, costruita in 81 unit\u00e0, alcune delle quali ebbero modifiche sperimentali. Si torn\u00f2 a unit\u00e0 molto pi\u00f9 piccole con le otto S-151 che erano motosiluranti olandesi Gusto, prodotte su licenza inglese. Queste unit\u00e0 erano state catturate incomplete a Scheidam, nei Paesi Bassi, nel maggio 1940 ed erano state in seguito completate. Bisogna ricordare inoltre le 12 Leichte-Schnellboote, motosiluranti leggere progettate per essere trasportate a bordo degli incrociatori ausiliari e dei sottomarini, per compiere colpi di mano con siluri o stendere campi minati. Questi battelli erano lunghi 12,50 m e dislocavano circa 10t. Il prototipo fu costruito dal cantiere Naglo e le 11 unit\u00e0 successive dalla Dornier. Questi motoscafi ebbero almeno due soluzioni motrici: due Daimler-Benz MB 507 da 850CV oppure due Jumo 205 aeronautici da 700CV. L'armamento prevedeva due siluri da 450mm o mine marine e una torretta aeronautica HD 151 con un cannone Mauser MG 151/20 da 20mm. Le LS non vennero mai impiegate in correlazione con i sommergibili ma tre di esse furono imbarcate sulle navi corsare \"Komet\", \"Kormoran\" e \"Michel\" e le restanti furono dislocate nel Mar Egeo, che avevano raggiunto per ferrovia.\nLa costruzione.\nPrendendo come esempio la classe S-38b troviamo un impianto propulsivo costituito da tre Daimler-Benz MB 511; questi motori erano, in pratica, gli MB 501 Diesel a 20 cilindri a V dotati di sovralimentatori meccanici che ne aumentavano la potenza a 2500CV. Gli scafi, costruiti dalla L\u00fcrssen di Vegesack, dai cantieri Schlichtling di Travem\u00fcnde, dalla Gusto di Schiedam (nei Paesi Bassi) e dalla Danziger Waggonfabrik di Danzica, erano in legno di quercia e pino con ordinate in lega leggera d'alluminio, con alcune paratie in acciaio, cos\u00ec come d'acciaio erano i supporti dei motori. La parte esterna dello scafo era in cedro e mogano, mentre il ponte era in pino dell'Oregon rivestito di tela verniciata.\nL'armamento principale era costituito da due tubi lanciasiluri prodieri da 533mm, che potevano essere mantenuti carichi, per cui, utilizzando le quattro culle esterne, la dotazione totale dei siluri poteva arrivare a sei, anche se normalmente non se ne imbarcavano pi\u00f9 di quattro; soprattutto sulle unit\u00e0 che avevano il ponte di comando protetto (chiamato Kalotte), i siluri di riserva non venivano quasi mai trasportati per risparmiare peso. Normalmente i siluri erano i G 7a da 1528\u00a0kg ma dal giugno 1944 si aggiunsero i T 3d Dackel a grande raggio da 2216\u00a0kg e i T 5a Zaunk\u00f6nig ad autoguida acustica da 1497\u00a0kg. L'armamento secondario normalmente comprendeva un cannone Rheinmetall MG C/38 da 20mm, brandeggiabile a mano, da una postazione a prua, con installazione Drehkranzlafette 41; su alcune unit\u00e0 vi era anche un'installazione Flakvierling con quattro armi che, tuttavia, richiedeva ben 7-8 serventi. A poppavia vi era la postazione per un cannone svedese Bofors Flak 28 da 40mm costruito su licenza, anch'esso con necessit\u00e0 di 7 serventi. Sulle S-100 il suo posto venne preso da una torretta con un'arma antiaerea da 3,7 cm Flak che richiedeva solo 3-4 serventi. Infine, a centro nave vi era uno Zwillingsockel 36 con due mitragliatrici Mauser MG 34 da 7,92 mm.\nFacevano parte dell'armamento anche 8 bombe di profondit\u00e0, bombe a mano a disposizione dell'equipaggio e mine di vario tipo. Queste unit\u00e0 erano dotate di efficienti idrofoni ma raramente montavano un radar, in quanto di norma operavano in contatto radio continuo con le stazioni di scoperta a terra. Tuttavia, verso la fine del 1943, su alcune Schnellboote venne montato un radar FuMo 71 Liechtenstein B/C di derivazione aeronautica. Al contrario, a guerra inoltrata, le motosiluranti tedesche poterono essere fornite di diversi tipi di sistemi di scoperta passiva, basati sull'intercettazione delle emissioni radar nemiche, come il FuMB Ant 3 Bali 1, il FuMB 32 Flores, il FuMB 24 Cuba 1a, i FuMB 23 e 28 Naxos o il FuMB 26 Tunis.\nIn guerra.\nLe Schnellboote della Kriegsmarine avevano quali bersagli principali i convogli alleati e, durante la Seconda guerra mondiale, circa 230 unit\u00e0 affondarono 101 navi mercantili per complessive 214.728t. Non mancarono per\u00f2 i bersagli prettamente militari e gli equipaggi si aggiudicarono la distruzione di 12 cacciatorpediniere, 11 dragamine, 8 unit\u00e0 per operazioni anfibie, 6 motosiluranti, due cannoniere, una torpediniera, un posamine e un sommergibile. Risultati considerevoli vennero ottenuti anche con le mine: 37 mercantili per complessive 148.535 t, un cacciatorpediniere, due dragamine e 4 unit\u00e0 da sbarco.\nIn tutto, si pu\u00f2 ascrivere all'operato delle Schnellboote l'affondamento di 187 navi nemiche. Queste motosiluranti operarono nella Manica, nel Baltico, nel Mare del Nord, nel Mare di Barents, nel Mediterraneo e nel Mar Nero. Le S-boote, che gli inglesi chiamavano E-boats (Enemy Boats, battelli nemici), entrarono in azione il 10 maggio 1940, quando danneggiarono gravemente il cacciatorpediniere HMS \"Kelly\", e nella notte tra il 20 e il 21 giugno iniziarono la loro attivit\u00e0 contro il traffico mercantile britannico. Ben presto i marinai cominciarono a parlare di \"E-Boats Alley\" (Viale delle motosiluranti), in quanto, soprattutto per distogliere i reparti aerei della RAF dalla difesa aerea, i motoscafi tedeschi attaccavano incessantemente e in pieno giorno. La situazione mut\u00f2 quando anche gli inglesi poterono mettere in mare una forza di motosiluranti e motocannoniere. Tuttavia le S-boote continuarono a combattere accanitamente fino alla fine del conflitto e, unitamente ai sommergibili, furono le ultime ad arrendersi.\nL'S-204 della 4. Schnellbootsflotille, il cui equipaggi\u00f2 si consegn\u00f2 alla Royal Navy il 13 maggio 1945 fu l'ultima unit\u00e0 navale tedesca in assoluto ad accettare la resa. Tra i successi della flotta del Capitano di vascello Rudolf Petersen, F\u00fchrer der Schnellboote (comandante delle motosiluranti), va annoverato anche il rovescio alleato di Slapton Sands nella notte tra il 27 e il 28 aprile 1944, quando vennero affondate due unit\u00e0 da sbarco americane e una terza fu danneggiata, con la morte di 639 americani che si stavano addestrando per il D-Day.\nMC 485.\nNel dopoguerra una di queste unit\u00e0 venne acquistata dalla Marina Militare italiana nel mercato dell'usato e dopo lavori di ripristino venne immessa in servizio come MC 485, operando sino al 1965."}
{"id": "627502", "revid": "1776051", "url": "https://it.wikipedia.org/wiki?curid=627502", "title": "Windows Aero", "text": "Windows Aero \u00e8 la shell visiva dei sistemi operativi Windows Vista e 7 che offre maggiore eleganza e abbellimento visivo. \nIntrodotta nel 2006 con Vista, Il nome \u00e8 un acronimo di \"Authentic, Energetic, Reflective and Open\".\nCaratteristiche.\nLa principale novit\u00e0 che Aero introduce nei sistemi operativi della Microsoft \u00e8 la capacit\u00e0 di sfruttare le funzionalit\u00e0 di elaborazione grafica avanzata offerte dalle schede video presenti nei computer pi\u00f9 recenti per creare un'area di lavoro con effetti ed animazioni tridimensionali, di trasparenza, con ombre e finestre traslucide. I calcoli ed i dati necessari alla visualizzazione dell'interfaccia vengono trasferiti dall'unit\u00e0 di calcolo principale (CPU) al sistema di calcolo della scheda video (GPU) ed alla sua memoria, rendendo le risorse disponibili per altre operazioni.\nLe anteprime \"live\" mostrano nella barra delle applicazioni l'anteprima delle applicazioni e documenti aperti (immagini, video, ecc). Le cartelle sono rappresentate con una icona tridimensionale che mostra dei fogli su cui ci sono delle anteprime dei documenti pi\u00f9 significativi contenuti al loro interno, in questo modo \u00e8 possibile avere subito un'idea di cosa contiene una cartella senza doverla aprire.\nI collegamenti a documenti e a immagini o file multimediali posti sul desktop, mostrano l'anteprima di quel file e non solo l'icona del programma con cui sono associate.\nLa funzione Flip 3D consente di visualizzare le finestre aperte in cascata in un ambiente tridimensionale, agevolando la selezione di quella voluta con la rotellina o con un click del mouse. La funzione Flip 2D \u00e8 invece un'evoluzione della funzione ALT+TAB presente nelle versioni precedenti di Windows, che mostra un'anteprima delle finestre aperte al centro dello schermo in due dimensioni. La funzione Aero Peek consente di visualizzare tutte le finestre aperte sul desktop, facendole diventare trasparenti posizionandosi con il cursore del mouse nella barra estrema della barra delle applicazioni.\nRequisiti.\nAero \u00e8 disponibile in tutte le versioni di Windows Vista e 7, tranne che in Windows Vista Starter, Vista Home Basic, 7 Starter e 7 Home Basic. Aero viene attivato automaticamente sulle schede grafiche compatibili con il nuovo Windows Display Driver Model (WDDM), ossia su tutte le schede grafiche DirectX 9 con pixel shader 2.0 e con almeno 64 MB di RAM (128 MB per risoluzioni superiori a 1280x1024).\nIn Windows Vista Home Basic, se viene rilevata una scheda grafica Aero capable che dispone di un driver WDDM, viene comunque utilizzato il nuovo Desktop Window Manager (DWM), che sfrutta la GPU della scheda grafica, ma disattivando alcune funzioni come Aero Glass, le preview ecc."}
{"id": "627503", "revid": "1272592", "url": "https://it.wikipedia.org/wiki?curid=627503", "title": "Alberto Morselli", "text": ""}
{"id": "627504", "revid": "1782831", "url": "https://it.wikipedia.org/wiki?curid=627504", "title": "Personaggi di Una serie di sfortunati eventi", "text": "Questa pagina contiene un elenco dei personaggi della serie Una serie di sfortunati eventi, scritta da Lemony Snicket.\nFratelli Baudelaire.\nViolet Baudelaire.\nViolet \u00e8 la maggiore dei fratelli Baudelaire, piuttosto protettiva nei confronti dei fratelli minori, Klaus e la neonata Sunny.\nKlaus Baudelaire.\nKlaus \u00e8 il mezzano tra i fratelli Baudelaire; ha 12 anni all'inizio della serie (ne compie 13 nel libro \"Il vile villaggio\") ed ha una sorella maggiore, Violet, ed una minore Sunny.\nSunny Baudelaire.\nSunny \u00e8 la minore dei fratelli Baudelaire; a causa della sua tenera et\u00e0 spesso non ne si comprendono i discorsi, ma i suoi fratelli, uniche persone a capirla, riescono a tradurre.\nIl Conte Olaf e la sua compagnia.\nConte Olaf.\nIl conte Olaf \u00e8 il principale antagonista della serie, una persona scaltra, crudele, infida, psicopatica, rude, maleducata, un assassino e un piromane. \u00c8 un attore fallito (anche se al contrario si vanta di essere estremamente bravo e riconosciuto) determinato a impossessarsi della ricca fortuna degli orfani Baudelaire, ragion per cui li insegue ininterrottamente per ottenere la loro eredit\u00e0 e ucciderli. Una volta faceva parte della V.F., ma poi contribu\u00ec a creare lo scisma che divise i membri; si un\u00ec alla parte dell'organizzazione dedita all'appiccare incendi dolosi, che rappresenta solo una categoria dei reati da lui commessi, desiderando vendicarsi dell'organizzazione e distruggere i suoi ex compagni. \u00c8 riconoscibile per il suo unico sopracciglio, gli occhi scintillanti e il tatuaggio a forma di occhio sulla caviglia sinistra.\nDopo la morte dei coniugi Baudelaire, i tre bambini orfani vengono affidati alle cure di Olaf che si spaccia per un lontano parente, maltrattandoli e dimostrando di averli accolti esclusivamente per rubare la loro eredit\u00e0 e poi ucciderli. Quando la sua natura violenta e il suo piano vengono smascherati, il Conte \u00e8 costretto a fuggire e inizia a perseguitare gli orfani Baudelaire seguendoli da ogni nuovo custode travestendosi per non farsi riconoscere e mettendo in atto una serie di crimini come furti, incendi e omicidi al fine di togliere di mezzo i tutori e rapire i Baudelaire. Puntualmente i bambini lo riconoscono e cercano di avvertire gli adulti che per\u00f2 non credono loro, tranne in \"La fine\", quando gli abitanti dell'isola su cui sono sbarcati si accorgono del travestimento assunto da Olaf. L'unico atto di gentilezza mostrato dal Conte avviene nell'ultimo libro, quando porta l'incinta Kit Snicket al sicuro e la saluta con un bacio prima di morire per una ferita riportata in precedenza, facendo intendere che avesse con lei una relazione romantica. Nonostante non sia mai stato detto in modo esplicito, \u00e8 molto probabile che il conte Olaf abbia incendiato la casa dei Baudelaire e altre appartenenti a membri del V.F. per potersi impadronire del denaro dei rispettivi proprietari. Lemony Snicket non narra molto sul passato di Olaf; si sa solo che Kit e i coniugi Baudelaire hanno assassinato i suoi genitori utilizzando dei dardi avvelenati e che, prima di dedicarsi completamente alle missioni di V.F., faceva l'insegnante di recitazione e aveva come alunna Esm\u00e8 Squalor.\nI travestimenti di Olaf sono i seguenti:\nNel film del 2004 e nel suo adattamento videoludico, Olaf \u00e8 interpretato da Jim Carrey. L'interpretazione comica di Carrey ha attenuato notevolmente l'aspetto malvagio del personaggio, che appare principalmente come antagonista incompetente. In questa versione tenta inizialmente di uccidere i Baudelaire pensando cos\u00ec di entrare in possesso della loro fortuna in quanto loro tutore. Cerca di far investire i bambini da un treno chiudendoli in auto e lasciandoli sulle rotaie, ma i fratelli riescono a liberarsi e Poe li toglie dalla sua custodia credendo che abbia \"lasciato guidare Sunny\". Successivamente Olaf riesce a ottenere nuovamente la loro tutela e mette in atto il suo piano per sposare Violet, che viene smascherato e fermato da Klaus. Olaf viene pertanto arrestato e costretto a subire gli stessi supplizi che i Baudelaire avevano sopportato a causa sua. Lemony Snicket afferma per\u00f2 che in seguito una giuria ha annullato la sua sentenza e Olaf \u00e8 fuggito.\nNella serie tv del 2017, \u00e8 interpretato da Neil Patrick Harris . Tramite dei flashback si scopre che il conte Olaf era fidanzato con Kit Snicket, suo padre era il capo dei vigili del fuoco ufficiali della sua citt\u00e0 e sua madre era morta in un incendio. Suo padre venne accidentalmente ucciso durante una notte all'opera da un dardo avvelenato lanciato da Beatrice Baudelaire, destinato a Esm\u00e9. Ci\u00f2 ha portato al desiderio di vendetta di Olaf sia su Beatrice che su Lemony, e allo scisma che ha diviso i V.F..\nComplici di Olaf.\nEsm\u00e9 Gigi Genivieve Squalor.\nAbbreviato spesso in Esm\u00e9 Squalor, \u00e8 la fidanzata del Conte Olaf; nell'omonima serie televisiva del 2017 \u00e8 interpretata da Lucy Punch. \u00c8 ossessionata di vivere sempre in accordo con la moda del momento, si informa incessantemente di ogni evoluzione della moda per non esporsi alla minima sensazione di essere \"vecchia\". Questa idea fissa ha sviluppato in lei una visione del mondo estremista: dal suo punto di vista, una cosa o \u00e8 \"in\" o \u00e8 \"\u00about\u00bb\", cio\u00e8 alla moda o non alla moda. I suoi giudizi sul mondo, i suoi congeneri, e la sua vita in generale sono quindi guidati solo da questo valore: disprezza sistematicamente tutto quello che le pare \"out\", glorifica tutto quello che ha un qualunque rapporto con le cose attualmente \"in\". Questa attitudine, che spesso la ridicolizza, \u00e8 utilizzata dall'autore per screditare il concetto stesso della moda. Alcuni dettagli fanno comprendere che Esm\u00e8 ha coscienza della sua ossessione ed \u00e8 in grado di prenderne una relativa distanza. Essendo sesto consigliere finanziario della citt\u00e0, quarta fortuna del paese, e organizzatrice dell'asta \"in\". Queste informazioni suggeriscono che Esm\u00e9, modifica la moda tanto quanto la subisce; il sesto episodio della serie lo conferma, poich\u00e9 viene precisato che Esm\u00e9 aveva potuto decretare in modo completamente arbitrario che gli ascensori erano diventati \"\u00about\u00bb\", quello che dimostra un potere innegabile. Esm\u00e9 \u00e8 la regina della moda piuttosto che una semplice vittima Nella serie, Esm\u00e9 incarna l'equivalente femminile del conte Olaf: lei, come lui, \u00e8 individualista, senza scrupoli, ossessionata dall'acquisizione di nuove ricchezze, provando un certo piacere dal male altrui Per\u00f2 il suo carattere si differenzia dal carattere di Olaf a misura che la serie prosegue: contrariamente a lui accorda molta importanza alla sua vita in coppia e alla fedelt\u00e0 tra i coniugi. Molte volte si vede che prova del vero amore per Olaf, ma lui non sembra ricambiare adeguatamente, considerandola prima di tutto come un'associata. Si pu\u00f2 quindi dire che Olaf incarna una violenza fredda e calcolata, mentre Esm\u00e9 \u00e8 molto pi\u00f9 sottomessa all'eccesso delle sue passioni.\nKevin.\n\u00c8 un uomo ambidestro, reclutato dal Olaf dopo aver distrutto il Carosello Caligari. Era considerato un fenomeno da baraccone, in quanto le sue braccia e le sue gambe erano ugualmente forti e ugualmente capaci. In seguito al suo reclutamento con Olaf lo aiuter\u00e0 in tutti i suoi piani e adotter\u00e0 un comportamento malvagio. Non si sa se sia sopravvissuto o meno all'incendio dell'Hotel Climax. Nella serie netflix, lui, Hugo e Colette vengono uccisi da l'uomo con la barba ma senza capelli e la donna con i capelli ma senza la barba ne La scivolosa scarpata. Sempre nello stesso episodio vengono cacciati dalla troupe del Conte Olaf prima di essere uccisi, e creano un accampamento tutto loro un po' pi\u00f9 sotto di quello di questi ultimi e valutano l'idea di aprire un agriturismo e di iniziare una coltivazione di Rutabaghe.\nColette.\n\u00c8 una contorsionista che lavorava al Carosello Caligaris prima di entrare a far parte della banda di Olaf. Data la sua capacit\u00e0 di assumere qualsiasi posizione e contorcere ogni parte del suo corpo era stata emarginata e accolta da Madame Lul\u00f9 nel proprio Carosello. In seguito al suo reclutamento con Olaf lo aiuter\u00e0 in tutti i suoi piani e adotter\u00e0 un comportamento malvagio. Non si sa se sia sopravvissuta o meno all'incendio dell'Hotel Climax. Nella serie netflix, lei, Hugo e Kevin vengono uccisi da l'uomo con la barba ma senza capelli e la donna con i capelli ma senza la barba ne La scivolosa scarpata. Sempre nello stesso episodio vengono cacciati dalla troupe del Conte Olaf prima di essere uccisi, e creano un accampamento tutto loro un po' pi\u00f9 sotto di quello di questi ultimi e valutano l'idea di aprire un agriturismo e di iniziare una coltivazione di Rutabaghe.\nHugo.\nAppare per la prima volta nel libro \"Il carosello carnivoro\", in cui lavora come fenomeno da baraccone per il carosello Caligari in quanto ha una prominente gobba sulla schiena. Hugo vive molto male questa sua menomazione fisica a causa delle molte umiliazioni subite nel corso della propria vita. Insieme a Colette e Kelvin decide di entrare a far parte della troupe del Conte Olaf. Esm\u00e9 gli regala un cappotto per nascondere la propria gobba. Non sa se sopravviva all'incendio dell'Hotel Climax. Nella serie netflix, lui, Colette e Kevin vengono uccisi da l'uomo con la barba ma senza capelli e la donna con i capelli ma senza la barba ne La scivolosa scarpata. Sempre nello stesso episodio vengono cacciati dalla troupe del Conte Olaf prima di essere uccisi, e creano un accampamento tutto loro un po' pi\u00f9 sotto di quello di questi ultimi e valutano l'idea di aprire un agriturismo e di iniziare una coltivazione di Rutabaghe.\nGeorgina Orwell.\n\u00c8 un'optometrista, che vive a Meschinopoli; appare durante il periodo in cui i fratelli Baudelaire sono sotto la tutela di Signore, nel libro \"La sinistra segheria\". La dottoressa Orwell si rivela essere un'ipnotizzatrice; infatti ipnotizza Klaus, in modo che obbedisca ai suoi ordini e agli ordini del Capo Flacutono. La dottoressa viene uccisa quando, scoperta da Signore mentre cerca di uccidere Charles, cade all'indietro sulla sega circolare che doveva uccidere quest'ultimo, mentre nella serie tv cade nella fornace accesa in cui voleva gettare Sunny Baudelaire a meno che i fratelli non le dessero il loro enorme patrimonio\nL'uomo calvo dal naso lungo.\n\u00c8 uno dei membri originali della troupe del conte Olaf e appare per la prima volta nel libro \"Un infausto inizio\". Nel quarto libro della serie, \"La sinistra segheria\", lavora nella Segheria Ciocco Fortunato con il nome di Capo Flacutono (anagramma di Count Olaf, Conte Olaf in inglese). Riappare di nuovo nel libro \"L'ostile ospedale\", nel quale si maschera da dottore per praticare un'operazione mortale a Violet Baudelaire. Il personaggio perde la vita nel libro \"Il carosello carnivoro\" cadendo nella fossa dei leoni insieme a Madame Lul\u00f9, mentre nella serie tv il calvo abbandona la troupe del Conte Olaf insieme alla creatura di sesso sconosciuto e alle due donne incipriate sul Monte Irto ne La scivolosa scarpata, e non si sa che fine abbiano fatto questi personaggi dopo aver abbandonato Olaf. Sempre nella serie era innamorato di Esm\u00e9 Squalor.\nL'uomo senza capelli ma con la barba e la donna con i capelli ma senza la barba.\nSono questi due personaggi misteriosi che compaiono nel decimo libro, \"La scivolosa scarpata\". Di questi due personaggi si sa soltanto che hanno a che fare con il Conte Olaf, il quale nutre timore nei loro confronti.\nDopo \"La scivolosa scarpata\", il misterioso duo far\u00e0 comparsa ne \"Il penultimo pericolo\", nel quale i due si travestono da giudici nel processo contro i fratelli Baudelaire (durante il quale, essendo tutti i presenti bendati, non vengono riconosciuti da nessuno tranne che dai tre fratelli). Non \u00e8 noto se i due siano scampati o meno all'incendio che scoppia nell'Hotel Climax, anche se \u00e8 noto che i due erano ancora al suo interno dal momento che vengono visti dai tre Baudelaire mentre salgono con l'ascensore.\nLe due donne incipriate.\nCompaiono nel primo libro, \"Un infausto inizio\", tra i complici di Olaf. Compaiono ancora nel quinto libro, \"L'atroce accademia\", mascherate da aiuto-cuoche della mensa della Prufrock Preparatory School; sono loro che rapiscono i Pantano e li mettono sulla macchina di Olaf. Riappaiono nell'ottavo libro, \"L'ostile ospedale\", mascherate da dottoressa Tecano e dall'infermiera Flo (anagramma del conte Olaf), a cui Klaus e Sunny Baudelaire si sostituiscono. Seguono Olaf al Carosello Caligari, fino al Monte Irto, dove iniziano a provare un po' di piet\u00e0 per Sunny, prigioniera di Olaf, costretta a fare la cuoca. Quando Olaf ordina loro di gettare Sunny dalla scarpata, loro rifiutano, dicendo di aver visto abbastanza incendi e, allontanandosi dalla compagnia di Olaf, accusan l'uomo di aver provocato un incendio che ha ucciso un loro parente. Non viene specificato se siano sopravvissute alla loro attraversata dei monti.\nCompaiono nel primo libro, \"Un infausto inizio\", tra i complici di Olaf. Compaiono ancora nel quinto libro, \"L'atroce accademia\", mascherate da aiuto-cuoche della mensa della Prufrock Preparatory School; sono loro che rapiscono i Pantano e li mettono sulla macchina di Olaf. Riappaiono nell'ottavo libro, \"L'ostile ospedale\", mascherate da dottoressa Tecano e dall'infermiera Flo (anagramma del conte Olaf), a cui Klaus e Sunny Baudelaire si sostituiscono. Seguono Olaf al Carosello Caligari, fino al Monte Irto, dove iniziano a provare un po' di piet\u00e0 per Sunny, prigioniera di Olaf, costretta a fare la cuoca. Quando Olaf ordina loro di gettare Sunny dalla scarpata, loro rifiutano, dicendo di aver visto abbastanza incendi e, allontanandosi dalla compagnia di Olaf, accusan l'uomo di aver provocato un incendio che ha ucciso un loro parente. Non viene specificato se siano sopravvissute alla loro attraversata dei monti.\nFiona Controsenso.\n\u00c8 la figliastra del Capitan Controsenso ed solita indossare occhiali dalle lenti triangolari. Sua madre \u00e8, come detto dal suo patrigno, morta in un incendio e suo fratello Fernald \u00e8 disperso.\nFiona appare nel libro \"L'atro antro\", ma Lemony Snicket fornisce sue notizie anche nei libri successivi. Ne \"L'atro antro\" lavora nel sottomarino Queequeg come macchinista, ma la sua passione sono i funghi (\u00e8 una micologa). \u00c8 molto affezionata al fratello, che pensa sia disperso; scopre, quando viene rapita assieme ai Baudelaire, che Fernald si \u00e8 unito alla troupe del Conte Olaf e, dopo aver tentato di fuggire con lui e i Baudelaire, \u00e8 costretta a diventare anche lei alleata del Conte. Fiona e Fernald non compaiono pi\u00f9 nei libri della serie, ma Olaf afferma che i due gli hanno sottratto il suo sottomarino, il Carmelita. Nel libro \"La fine\" viene rivelato che i due ritornano a fare parte del gruppo buono dei V.F., ma vengono risucchiati all'interno nel \"Grande Ignoto\", Mentre nella serie lei e suo fratello sopravvivono e rincontrano il loro patrigno perduto.\nFernald Controsenso.\nFernald \u00e8 il fratello di Fiona Controsenso e il figliastro del Capitan Controsenso. Decide di unirsi alla troupe del Conte Olaf all'insaputa dei suoi familiari che lo danno per disperso e, divenuto un alleato del Conte, viene chiamato da tutti \"l'uomo con gli uncini\". Perse le mani dopo che appiccando l'incendio all'acquario, un pezzo di legno infuocato gli cadde sulle mani. Quando viveva con il patrigno e la sorella nel sottomarino Queequeg leggeva molte poesie, ma poi ha smesso di farlo. Nella serie, cospira con il Conte per impadronirsi della fortuna dei fratelli Baudelaire. Nel sesto libro della serie, si traveste da portiere della casa in 667 Viale Oscuro, e acquista la statua dove sono nascosti Isadora e Duncan Pantano.\nNel libro \"L'atro antro\" si riunisce alla sorella Fiona, che sta aiutando gli orfani Baudelaire. Dopo aver convinto la sorella a entrare della compagnia di Olaf, ruber\u00e0 il sottomarino Carmelita con l'aiuto di Fiona. Incontrano di nuovo il loro patrigno (che, secondo le parole di Kit Snicket, \u00abha dimenticato il fallimento di quelli che ha amato\u00bb) e con lui cercano di riparare il Queequeg e la mongolfiera di Hector e dei Pantano.\nL'uomo con gli uncini \u00e8 uno dei principali cattivi della serie; ha mostrato rimorso e dubbio sui crimini: afferma che non ci sono persone cattive o persone buone, ma che la gente \u00e8 un miscuglio di bene e male (\"\u00ab\"come un'insalata\u00bb). In un'intervista con l'autore Daniel Handler, alla domanda del perch\u00e9 negli ultimi libri venga oltrepassata la linea che divide i buoni dai cattivi, rispose \u00ab\u00c8 triste, non \u00e8 vero? Penso che i Baudelaire crescano, e una delle cose tristi del crescere \u00e8 che hai sempre pensato che tu e le persone che conosci siate nel giusto, mentre le persone che hai in antipatia siano cattive. Pi\u00f9 cresci pi\u00f9 l'acqua si trasforma in fango.\u00bb.\nNella serie tv Una serie di sfortunati eventi viene interpretato da Usman Ally\nCreatura di sesso sconosciuto.\nNei libri di \"Una serie di sfortunati eventi\" viene chiamata creatura/creaturona che non sembra n\u00e9 un uomo n\u00e9 donna. Appare, come la maggior parte dei complici di Olaf, nel primo libro \"Un Infausto Inizio\". In seguito, aiuta il Conte a rapire i Baudelaire prima al Lago Lacrimoso e poi all'ospedale Hemilich dove muore nell'incendio, mentre nella serie tv la creatura abbandona la troupe del Conte Olaf insieme all'uomo calvo col naso lungo e alle due donne incipriate sul Monte Irto ne La scivolosa scarpata, e non si sa che fine abbiano fatto questi personaggi dopo aver abbandonato Olaf.\nAltri personaggi.\nI tutori.\nMontgomery Montgomery.\nIl dottor Montgomery Montgomery \u00e8 il fratello della moglie del cugino del padre dei fratelli Baudelaire e secondo tutore degli orfani. Preferisce farsi chiamare zio Monty da tutti, perfino da conoscenti. Compare solo nel libro \"La stanza delle serpi\". Viene descritto come un uomo basso, paffuto con un viso rosso e rotondo. Fu il primo a scoprire la Vipera incredibilmente letale, a cui diede questo strano nome per scherzo (il serpente infatti era pi\u00f9 che innocuo) per potersi burlare degli studiosi della societ\u00e0 di erpetologia che lo canzonavano per il suo nome.\nProgramma con gli orfani un viaggio in Per\u00f9 al quale parteciper\u00e0 anche il suo assistente Gustav, ma all'ultimo momento riceve una lettera che lo informa delle dimissioni dell'assistente (il quale in realt\u00e0 viene ucciso dal Conte Olaf). Assume dunque il Conte Olaf travestito dall'assistente italiano Stephano. Tuttavia, lo zio Monty pensa che Stephano non sia un buon assistente e che sia in realt\u00e0 una spia ingaggiata da altri erpetologi per sottrargli la Vipera Incredibilmente Letale. Decide dunque di licenziare l'assistente, ma questi lo uccide con un terribile veleno.\nIn \"\" questi fa intendere che la morte del dottor Monty \u00e8 da attribuirsi probabilmente anche allo zio Monty stesso poich\u00e9 egli non riusc\u00ec ad imparare il Codice Sebald, con il quale viene nascosto un messaggio segreto nel film \"Zombie nella neve\", film che i Baudelaire e Monty vedono la sera prima della morte dell'erpetologo.\nJosephine Anwhistle.\n\u00c8 la terza tutrice dei fratelli Baudelaire. Pensa che la grammatica sia la gioia pi\u00f9 grande nella vita e ha molta paura degli agenti immobiliari; possiede molti libri che hanno come argomento il Lago Lacrimoso, che si trova sotto la sua casa.\nDa quando suo marito Ike \u00e8 stato divorato dalle mignatte, ha sviluppato molte paure, sia verso le acque del lago che verso gli elettrodomestici della propria casa e altri oggetti di uso quotidiano, terrorizzata che possa accadere un grave incidente.\nDopo aver finto la propria morte, viene trovata dai fratelli Baudelaire in una grotta del lago, ma, mentre i quattro tornano verso l'approdo di Damocle, vengono circondati dalle sanguisughe. \"Salvati\" dal Conte Olaf, la donna gli offre di consegnare a lui la custodia degli orfani e il loro patrimonio se l'avesse lasciata vivere, ma l'uomo la spinge nel lago dopo che l'aveva irritato correggendogli un errore grammaticale. \u00c8 fortemente implicito che sia morta divorata dalle sanguisughe, in quanto viene riferito da Lemony Snicket che, tempo dopo, due pescatori trovarono la sua giacca fatta a brandelli, ma non \u00e8 stato stabilito definitivamente se sia morta o meno.\nSignore.\nSignore (\"Sir\" in inglese) \u00e8 quarto tutore dei fratelli Baudelaire nel libro \"La sinistra segheria\". \u00c8 a capo della segheria Ciocco Fortunato nella quale vanno a vivere i Baudelaire per un breve lasso di tempo. Il suo vero nome \u00e8 sconosciuto, in quanto egli stesso spiega agli orfani che \u00e8 troppo difficile da pronunciare, e perci\u00f2 viene sempre chiamato \"Signore\" (in inglese \"Sir\"). Siede spesso alla scrivania del suo ufficio e fuma sempre un sigaro che crea una persistente nuvola di fumo intorno alla sua testa. \u00c8 socio di Charles, ma lo tratta pi\u00f9 come un maggiordomo che come proprio socio.\n\u00c8 un uomo spregevole ed egoista che sfrutta la gente e costringe gli orfani stessi a divenire operai. Paga i suoi lavoratori con sconti per i negozi e d\u00e0 loro come cibo gomme da masticare. I fratelli Baudelaire lo incontrano nuovamente all'Hotel Climax, dove non si sa se sopravviver\u00e0 all'incendio.\nVicepreside Nero.\n\u00c8 il rude vicepreside della Prufrock Preparatory School. Quando i fratelli Baudelaire sono mandati a vivere nella Prufrock Preparatory School, conoscono il vicepreside Nero che si presenta un uomo molto severo e completamente alienato dalla realt\u00e0: costringe gli orfani a vivere in una casa fatta di lamiere e fa di Sunny la sua segretaria. Bench\u00e9 sia un pessimo violinista, costringe tutti gli studenti ad ascoltare ogni sera per sei ore dei concerti dove suona delle sue composizioni.\nNero veste sempre un pacchiano abito completo da uomo con una cravatta a chiocciole. Nero ripete spesso ci\u00f2 che gli altri dicono con una voce acuta, falsa e deridente. Essendo il vicepreside, punisce tutti coloro che non rispettano le regole della scuola: quelli che non seguono il suo concerto notturno sono costretti a regalargli un pacco di caramelle e osservarlo mentre le mangia. Altre punizioni riguardano la rimozione delle posate ai pasti o dei bicchieri (dunque si \u00e8 costretti a mangiare con le mani ed a bere nei vassoi dei pasti).\nAffida il compito di individuare e smascherare il Conte Olaf a un computer, rifiutandosi in ogni modo di spiegare come questo possa svolgere il suo compito: anche dopo che i Baudelaire smascherano il Conte Olaf, travestitosi da insegnante di educazione fisica, Nero si ostina a non credere loro, fallendo nei suoi doveri di tutore.\nJerome Squalor.\nJerome, assieme a Esm\u00e9 Squalor, \u00e8 il tutore degli Orfani Baudelaire, nel libro \"L'ascensore ansiogeno\". Si dimostra fin dall'inizio amichevole nei confronti dei Baudelaire, nonostante non voglia assumersi la responsabilit\u00e0 di prendersene cura dopo la fuga della moglie. Era grande amico della madre dei Baudelaire, e disse a quest'ultimi che un giorno andarono insieme a lei e al padre a fare un'escursione sul Monte Irto, e che un'aquila port\u00f2 via il suo miglior binocolo. Ricompare ne Il penultimo pericolo e non si sa se sia sopravvissuto o meno all'incendio dell'Hotel Climax anche se viene visto al 6 piano dai Baudelaire mentre stanno salendo nel Solarium sul Tetto\nHector.\nNel libro \"Il vile villaggio\", \u00e8 l'uomo tuttofare nel Villaggio dei Fanatici. \u00c8 sconvolto dalle regole folli del villaggio (come il divieto di avere strumenti meccanici o una biblioteca), ma ha paura di parlare con il Consiglio degli Anziani del villaggio. Ha una grande passione per la cucina messicana e i cibi piccanti. Costruisce una casa volante autosufficiente e con essa fugge dal villaggio portando con s\u00e9 Isadora e Duncan Pantano. Nel libro \"La fine\", Lemony Snicket rivela che Hector viene catturato da un oggetto marino che Kit Snicket riferisce come \"Grande Ignoto\".\nHector \u00e8 in qualche modo collegato a V.F.. Nel romanzo \"\" si cita una lettera da Jacques Snicket a Lemony nella quale si fa un accenno a un certo Hector.\nPersonale della Segheria Ciocco Fortunato.\nPhil.\nPhil lavorava nella Segheria Ciocco Fortunato nel libro \"La sinistra segheria\". \u00c8 una delle persone pi\u00f9 ottimiste al mondo ed \u00e8 molto simpatico, anche se viene considerato da Fiona un po' noioso. Aiuta i ragazzi Baudelaire a sopportare il duro lavoro nella fabbrica, ma \u00e8 costretto ad un periodo di riposo quando Klaus, ipnotizzato dalla dottoressa Georgina Orwell, lo ferisce ad una gamba.\nNel libro \"L'atro antro\", Phil lavora nella cucina del sottomarino Queequeg comandato dal Capitan Controsenso (che \u00e8 solito chiamare Phil \"Cookie\"). Abbandona il sommergibile con il capitano e non compare mai pi\u00f9 nei libri successivi.\nCharles.\n\u00c8 il socio di Signore nella gestione della Segheria Ciocco Fortunato; \u00e8 stato lui a consigliare a Signore di costruire una biblioteca nella fabbrica, in cui per\u00f2, dato il misero salario, nella biblioteca ci sono solo tre libri.\nCharles si preoccupa per il futuro dei fratelli Baudelaire, ma \u00e8 troppo impaurito da Signore per aiutare gli orfani in un modo utile. Nel libro \"Il penultimo pericolo\", Kit Snicket afferma che Charles le ha trasmesso le mappe, i poemi e i modelli che le sono serviti a trovare i Baudelaire. Charles appare nello stesso romanzo, mentre soggiorna con Signore all'Hotel Climax. Spiega a Signore che desidera chiedere scusa a loro per il loro trattamento e riceve una lettera da J.S., che lo aiuter\u00e0 nella sua ricerca.\nIn \"\" si dice che Charles potrebbe essere il padre di Lemony, di Jacques e di Kit Snicket sotto falso nome (il vero nome sarebbe Jacob).\nInsegnanti della Prufrock Preparatory School.\nLa Prufrock Preparatory School \u00e8 l'accademia dove gli orfani Baudelaire alloggiano per met\u00e0 semestre, nel libro \"L'atroce accademia\". I loro nomi hanno tutti a che fare con la pesca: la remora, il tench (tinca) e il bass (spigola) sono pesci.\nSignor Remora.\n\u00c8 l'insegnante di Violet e di Duncan Pantano dell'Aula Uno dell'istituto. Assomiglia ad una scimmia per i suoi folti baffoni e perch\u00e9 mangia in continuazione banane. Le sue lezioni corrispondono in alcuni brevi racconti noiosissimi che parlano del pi\u00f9 e del meno, dei quali gli studenti sono tenuti a ricordare i dettagli.\nSignora Bass.\n\u00c8 l'insegnante di Klaus e Isadora Pantano. \u00c8 ossessionata dal sistema metrico decimale: le sue lezioni consistono nel misurare qualsiasi cosa (dai foulard blu a dei gatti) con l'ausilio del solo righello. Una volta chiusa la scuola, la signora Bass rapina una banca: ne \"Il penultimo pericolo\" viene rivelato che la rapina, ai danni di una banca affiliata a quella in cui lavora il signor Poe, viene effettuata a causa di un invito, che si scopre essere stato inviato dal Conte Olaf, che la invita a portare tutti i suoi preziosi per misurarli in un party per gli appassionati del sistema metrico decimale. La signora Bass, non avendone, decide di ovviare alla situazione compiendo la rapina.\nMrs Tench.\nMrs Tench \u00e8 l'insegnante di ginnastica che lavorava alla Prufrock prima del Conte Olaf, mascherato dall'istruttore Genghis. Muore in circostanze misteriose cadendo da una finestra.\nAlunni della Prufrock Preparatory School.\nCarmelita Ghette.\nCarmelita appare per la prima volta nel libro \"L'atroce accademia\", dove \u00e8 descritta come una ragazza rude, terribile, violenta, cattiva, volgare e orrenda, ma auto definitasi gentile, meravigliosa e bellissima, tanto che Lemony Snicket consiglia anche di starle il pi\u00f9 lontano possibile e Duncan Pantano afferma che meno tempo trascorri con lei e pi\u00f9 sarai felice. Carmelita tratta gli orfani Baudelaire e i Pantano chiamandoli sniffacroste e, durante il soggiorno dei Baudelaire alla scuola, diventer\u00e0 l'emissario del Conte Olaf.\nRiappare nel libro \"La scivolosa scarpata\" come un membro degli Scout delle nevi. Alla fine del libro gli scout vengono catturati dal Conte Olaf, per essere usati come schiavi, tranne Carmelita, che si aggrega alla troupe di Olaf.\nNel libro \"L'atro antro\" si scopre che Carmelita \u00e8 stata \"adottata\" dal Conte e da Esm\u00e9 Squalor, che la definisce \u00abla figlia che non ha mai avuto\u00bb: sia Carmelita che Esm\u00e9 sono snob, avide e odiano i Baudelaire, perci\u00f2 vanno molto d'accordo. Olaf invece \u00e8 meno affezionato a Carmelita, ma lei lo persuade a chiamare il sottomarino \"Carmelita\". Viene vista l'ultima volta a vagare bendata con Esm\u00e9 per l'Hotel Climax e non \u00e8 detto se sia sopravvissuta, in quanto non sembra credere ai Baudelaire a proposito dell'incendio.\nDuncan e Isadora Pantano.\nSono questi due dei trigemini Pantano; appaiono nel libro \"L'atroce accademia\" quando Violet, Klaus e Sunny Baudelaire vengono mandati da Arthur Poe alla Prufrock Preparatory School e i cinque diventano subito amici. Duncan \u00e8 dedito alla ricerca, appuntandosi tutte le cose importanti su un taccuino che porta sempre con s\u00e9; Isadora ama la poesia e scrive distici, con cui comunica in codice con i Baudelaire. Vengono rapiti alla fine del libro dal Conte Olaf che vuole rubare loro i zaffiri Pantano; i Baudelaire li ritrovano nel libro \"L'ascensore ansiogeno\" ma non riescono a salvarli. Alla fine del libro \"Il vile villaggio\" i trigemini riescono a fuggire con Hector dal Villaggio dei Fanatici su una casa-mongolfiera nonostante siano ostacolati da Esm\u00e9 Squalor.\nKit Snicket rivela nel romanzo \"Il penultimo pericolo\" che sono stati visti volare sopra al mare ma la mongolfiera \u00e8 stata bucata dalle aquile e i Pantano sono andati a sbattere contro il Queequeg. Poi, sono stati catturati dalla misteriosa figura a forma di \"?\" (chiamato da Kit \"Grande Ignoto).\nIl Consiglio degli Anziani.\nIl Consiglio degli Anziani \u00e8 l'organizzazione pi\u00f9 importante del Villaggio dei Fanatici. \u00c8 responsabile di aver creato le centinaia di leggi presenti nel villaggio sebbene sembri essere molto affidabile e prende spesso decisioni avventate.\nTutti i membri del concilio sembrano essere molto anziani, tanto che il membro pi\u00f9 giovane dell'associazione ha circa 75 anni. Ogni membro indossa un cappello a forma di corvo.\nIl Consiglio ha creato circa leggi, alcune molto severe e altre che si contraddicono a vicenda o contraddicono loro stesse.\nNel quartier generale del Consiglio i membri siedono ad un grande tavolo, mentre le persone che hanno problemi con la legge siedono su un banco attendendo di poter parlare con gli Anziani.\nIke Anwhistle.\nIl dottor Isaac \"Ike\" Anwhistle \u00e8 l'ultimo marito di Josephine Anwhistle. Ha un fratello chiamato Gregor Anwhistle, fondatore dell'Acquario Anwhistle, ed era un membro del V.F.; \u00e8 morto perch\u00e9 ha aspettato solo 45 minuti prima di entrare nel Lago Lacrimoso ed \u00e8 stato divorato dalle mignatte.\nIke non solo era il marito di zia Josephine, ma anche il suo migliore amico e partner nella grammatica; era una delle poche persone in grado di fischiare con dei cracker in bocca e la sua specialit\u00e0 era il quarto quartetto di Ludwig van Beethoven. Secondo Josephine, il fatto di essere capace di fischiare con dei cracker nella bocca era un tratto di famiglia, siccome anche la madre dei fratelli Baudelaire ci riusciva.\nCapitan Controsenso.\nPresentato per la prima volta nel libro \"L'atro antro\", \u00e8 un uomo grassoccio, baffuto, gioviale e un po' strambo che ama ripetere l'esclamazione \"Oi\". Salva i fratelli Baudelaire dalle acque del Torrente Teso e, accolti a bordo del Queequeg, li aiuta nella ricerca della zuccheriera. Il suo motto personale \u00e8 \"Colui (o colei) che esita \u00e8 perduto\". Mentre i Baudelaire e Fiona sono nell'Atro Antro abbandona il sommergibile insieme a Phil.\nPrima che Fernald Controsenso, il figliastro del Capitan Controsenso, abbandonasse il Queequeg per unirsi ai complici del Conte Olaf, amava leggere libri di poesie con il figliastro.\nArthur Poe.\nChiamato di solito Signor Poe, \u00e8 un banchiere che si occupa degli affari degli orfani Baudelaire. Fu il loro tutore per un breve periodo (nel libro \"Un infausto inizio\") prima che gli orfani venissero mandati a vivere con il Conte Olaf. Nonostante le sue intenzioni siano a favore dei Baudelaire, egli si rivela sempre sfavorevole ai fratelli: non \u00e8 mai intervenuto in tempo per salvarli dal Conte Olaf, e non \u00e8 mai riuscito a provvedere al suo arresto.\nHa una moglie, Polly Poe, e due figli, Edgar ed Albert, che compaiono solo nel primo libro.\nGiudice Strauss.\nIl Giudice Strauss \u00e8 un giudice della Corte Suprema, vicina di casa del conte Olaf. Entra fin da subito nelle simpatie dei fratelli Baudelaire, permettendo loro di utilizzare la sua biblioteca, composta principalmente da libri di diritto, grazie ai quali i ragazzi riescono a sventare il piano del Conte Olaf per sposare Violet.\nIl giudice Strauss riappare nel libro \"Il penultimo pericolo\". Sta cercando di scoprire il caso Baudelaire e tenta di portare il conte Olaf alla giustizia; gli altri giudici della Corte Suprema, per\u00f2, risultano essere l'uomo senza capelli ma con la barba e la donna con i capelli ma senza la barba. Olaf rapisce il giudice Strauss e minaccia di farle del male a meno che i Baudelaire non facciano quello che vuole lui, ovvero aprire una porta dell'Hotel Climax. Aperta la porta, Olaf vede che la zuccheriera che sta cercando non c'\u00e8 e decide di lasciare andare il giudice Strauss mentre i Baudelaire danno fuoco all'hotel.\nBertrand e Beatrice Baudelaire.\nBertrand e Beatrice Baudelaire sono i genitori dei fratelli Baudelaire. Quando muoiono, lasciano il loro inestimabile patrimonio ai figli e questa sar\u00e0 la ragione per cui Olaf tenter\u00e0 di rapire i tre ragazzi per tutti i tredici romanzi della saga.\nBertrand Baudelaire \u00e8 il padre di Violet, Klaus e Sunny Baudelaire. Ha un ruolo marginale, infatti perisce nell'incendio che distrugge villa Baudelaire nel primo libro, \"Un infausto inizio\", e si parla di lui - come di Beatrice - riferendosi solo come al padre dei Baudelaire, fin quando non viene rivelato il suo nome ne \"La fine\". Nel Quattordicesimo Capitolo di questo libro, si evince dall'ultima annotazione lasciata dai signori Baudelaire nel libro ritrovato sotto l'albero nell'isola, intitolato proprio \"Una serie di sfortunati eventi\", che Bertrand costruisce la barca che porter\u00e0 i signori via dall'isola, prima della nascita di Violet.\nBeatrice \u00e8 la madre di Violet, Klaus e Sunny Baudelaire; \u00e8 morta in un incendio all'interno della sua casa. Non compare nella serie principale, anche se \u00e8 spesso menzionata dal narratore come un amore perduto; secondo quanto scritto in \"\", \u00e8 il motivo per il quale Lemony Snicket ha iniziato a scrivere le vicende dei Baudelaire. Un libro secondario del 2006, \"The Beatrice Letters\", getta luce sulla sua storia.\nLemony Snicket dedica ogni libro della serie al suo amore perduto, Beatrice. All'interno dei libri, egli aggiunge un po' alla volta dettagli della loro relazione e del motivo che ne ha decretato la fine.\nBeatrice Snicket.\nBeatrice \u00e8 la figlia di Kit Snicket e di Dewey Climax. Sua madre muore nel darla alla luce; i tre fratelli Baudelaire giurano sul letto di morte di Kit di fare da tutori al nascituro e di trattarlo come un membro della famiglia. Il suo primo anno di vita \u00e8 relativamente felice: viene allevata su un'isola lontano dal mondo, dai tre fratelli. Beatrice sviluppa lo stesso tipo di linguaggio infantile usato da Sunny.\nI tre Baudelaire e la piccola Snicket lasciano l'isola in battello, il giorno del primo compleanno di Beatrice, ma fanno naufragio. Nove anni dopo, Beatrice decide di cercare i propri parenti naturali rimasti in vita. Prende conoscenza del lavoro di Lemony Snicket sulla storia dei fratelli Baudelaire, che la induce a contattarlo in tutti i modi, affinch\u00e9 la aiuti a ritrovare la sua famiglia. La volont\u00e0 di Lemony di evitarla \u00e8 causata da un malinteso, in quanto l'uomo crede che a scrivergli sia Beatrice Baudelaire, madre dei fratelli Baudelaire, morta da tempo: Lemony crede a una macchinazione creata da Esm\u00e9 per ucciderlo e scappa da quella che ignora essere sua nipote. Durante la sua caccia all'uomo, Beatrice rivela di far attualmente parte di V.F., e che ha beneficiato di un'istruttrice di cui ha perso le tracce. Beatrice incontra finalmente suo zio ad un ricevimento; Snicket si rende conto del suo errore e apprende finalmente l'esistenza di una seconda Beatrice.\nQuigley Pantano.\nQuigley appare per la prima volta nel libro \"La scivolosa scarpata\": travestitosi da Scout delle Nevi cerca di arrivare al quartier generale di V.F. sui Monti di Manomorta, quando incontra i fratelli Baudelaire. Quigley era stato dato per morto dopo che la dimora dei Pantano era stata data alle fiamme. Salvato dalla madre, aveva seguito le tracce dei Baudelaire, aiutato anche da Jaques Snicket, fino ad arrivare sui Monti di Manomorta. Aiuta i Baudelaire a riunirsi ma, mentre fugge con loro, viene separato dagli orfani. Pi\u00f9 avanti nella storia, Kit Snicket rivela che Quigley \u00e8 riuscito a riunirsi con Isadora e Duncan, prima che vengano attaccati dalle aquile e le loro tracce perdute.\nErnest e Frank Climax.\nErnest e Frank Climax sono due fratelli identici, manager all'Hotel Climax. Frank \u00e8 un \"volontario\" mentre Ernest \u00e8 malvagio. I Baudelaire, una volta entrati nell'Hotel travestiti da concierge, non riescono a distinguere i due fratelli e finiscono per dare ascolto alle richieste di entrambi senza riuscire a capire se ci\u00f2 che stanno facendo \u00e8 degno o malvagio.\nDewey Climax.\nDewey Climax \u00e8 il terzo componente dei trigemini Climax. I suoi genitori sono periti in un incendio e da allora \u00e8 stato separato dai gemelli.\nDewey \u00e8 l'unico dei trigemini che si fa riconoscere, ma agisce sempre nell'ombra per poter svolgere il suo compito di sotto-sotto-bibliotecario. Uno dei suoi compiti principali \u00e8 riparare il grande orologio della hall dell'Hotel Climax.\nViene ucciso da una fiocina quando i fratelli Baudelaire lasciano accidentalmente cadere il fucile strappato dalle mani del Conte Olaf.\nMadame Lul\u00f9.\nMadame Lul\u00f9 (il cui vero nome era Olivia) era una chiromante che spesso aiutava il Conte Olaf a ottenere informazioni vitali per lui; era la proprietaria del Carosello Caligari, bruciato dal Conte Olaf nel libro \"Il carosello carnivoro\". Non era una persona cattiva, ma aiutava Olaf e molti volontari in virt\u00f9 del suo motto \u00abDai alla gente ci\u00f2 che vuole\u00bb; aiuta anche i Baudelaire a studiare un piano per poter fuggire dal Carosello e raggiungere i Monti di Manomorta, ma muore cadendo, assieme all'uomo calvo dal naso lungo, nella fossa di leoni creata da Olaf per dare nuova vita al Carosello.\nVipera incredibilmente letale.\nLa Vipera Incredibilmente letale \u00e8 un serpente scoperto da Montgomery Montgomery in una terra sconosciuta; il nome \u00e8 stato scelto perch\u00e9 Montgomery potesse tirare uno scherzo ai suoi colleghi erpetologi.\nIl serpente appare per la prima volta nel libro \"La stanza delle serpi\". La vipera morse Sunny Baudelaire nel loro primo incontro; Violet e Klaus Baudelaire erano terrificati per il destino della sorellina, ma quando furono rassicurati da zio Monty, Sunny e la Vipera divennero grandi amiche. Alla fine del libro, la Vipera Incredibilmente Letale venne portata via assieme agli altri serpenti del professor Montgomery.\nLa vipera appare anche nel libro \"La fine\", dove salva i fratelli Baudelaire.\nScout delle nevi.\nGli Scout delle nevi sono un gruppo di scout guidati da Bruce, che si fa chiamare \"zio Bruce\" anche se \u00e8 zio della sola Carmelita Ghette. Ogni anno si recano sui Monti di Manomorta per festeggiare la Falsa Primavera e incoronare la Regina di Primavera. Nel gruppo, Klaus e Violet incontrano Quigley Pantano, travestitosi da Scout per poter raggiungere il quartier generale di V.F. sui Monti di Manomorta.\nIl gruppo viene catturato alla fine de \"La scivolosa scarpata\" dalle aquile dei compari di Olaf. Ricompaiono ne \"L'atro antro\" sul Carmelita, su cui sono stati costretti a lavorare come rematori.\nI fratelli Snicket.\nJacques Snicket.\nJacques Snicket \u00e8 un membro di V.F., spegne gli incendi, \u00e8 abbastanza alto ed \u00e8 fratello di Lemony e Kit Snicket. Appare per la prima volta nel libro \"Il vile villaggio\", in cui viene scambiato dagli abitanti del villaggio per il Conte Olaf a causa dell'occhio tatuato sulla caviglia. I fratelli Baudelaire proveranno a salvarlo dal linciaggio, ma Jacques verr\u00e0 ritrovato morto all'interno della cella in cui era stato rinchiuso.\nNel corso della storia i Baudelaire troveranno spesso messaggi diretti a J.S., iniziali che potrebbero stare per Jacques Snicket. Nel libro \"La scivolosa scarpata\" si scopre che Jacques ha fatto conoscenza con Quigley Pantano durante la sua permanenza a casa del professore Montgomery Montgomery.\nKit Snicket.\nKit Snicket viene citata per la prima volta nel libro \"L'atro antro\", prima da Capitan Controsenso che le attribuisce il merito di aver contribuito alla costruzione del sommergibile Queequeg, poi in una lettera inviata a Gregor Anwhistle in cui lo avvisava di non usare i funghi tossici, come il Mycelium Medusoide, contro i nemici di V.F.. Ne \"Il penultimo pericolo\" si scopre che \u00e8 incinta, ma nonostante tutto non vuole stare a riposo, in modo da poter aiutare gli orfani Baudelaire. Kit Snicket fa parte di V.F. ed \u00e8 lei che accompagna i fratelli Baudelaire all'Hotel Climax. Nella stessa occasione dimostra di essere, come tutti i membri di V.F. alleati contro il Conte Olaf, una persona molto colta, amante delle poesie e della lettura. Mentre gli orfani Baudelaire sono impegnati nella missione all'Hotel Climax, Kit incontra Capitan Controsenso e, con il suo aiuto, riesce a trovare i trigemini Pantano e tenta di salvarli da uno stormo di aquile alleate con la parte malvagia di V.F. La missione fallisce e lei, il Capitano, i trigemini ed Hector naufragano. In quel momento vedono avvicinarsi la sagoma del Grande Ignoto e tutti, tranne Kit, vogliono tentare la sorte avvicinandosi, sperando che la misteriosa entit\u00e0 rappresenti la salvezza. Solo Kit crea una zattera con dei libri e approda sull'isola in cui erano naufragati i Baudelaire. Nell'ultimo libro, a causa del contatto con le spore letali del Mycelium Medusoide, muore mentre d\u00e0 alla luce la bimba."}
{"id": "627506", "revid": "1345932", "url": "https://it.wikipedia.org/wiki?curid=627506", "title": "Suillus bovinus", "text": "Suillus bovinus (Pers.) Roussel, \"Fl. Calvados, Edn\" 2 1: 34 (1898).\nIl Suillus bovinus, spesso confuso con le specie congeneri, i \"Pinaroli\", \u00e8 un fungo edule appartenente alla famiglia delle Suillaceae. \u00c8 uno dei \"Suillus\" meno pregiati dal punto di vista gastronomico per via del suo sapore non particolare e della sua carne che diventa molto molle dopo la cottura.\nDescrizione della specie.\nCappello.\nFino a 10\u201312\u00a0cm, occasionalmente anche fino a 15\u00a0cm; di consistenza piuttosto carnosa, dapprima convesso, infine piano; di colore marroncino-ocraceo.\nTubuli.\nLunghi fino a 10\u00a0mm, adnati, difficilmente separabili dal cappello; di colore giallo-sporco ed olivaceo.\nPori.\nAmpi, angolosi, di colore giallastro-olivaceo.\nGambo.\n3-8,5 x 0,8\u20132\u00a0cm, pieno, cilindrico, a volte irregolare e incurvato, non molto lungo, lievemente ingrossato alla base; di colore bianco-sporco con tonalit\u00e0 ocracee.\nCarne.\nTenera nel cappello, immutabile, di colore biancastro leggermente vinato. Diventa molliccia dopo cottura.\nSpore.\n7-10,5 x 3-4,5 \u00b5m, da fusiformi a ellissoidali, di colore oliva in massa.\nHabitat.\nCresce dall'inizio dell'estate all'autunno, sotto alberi di pino, molto comune.\nCommestibilit\u00e0.\nScadente, sconsigliato per via della scarsa consistenza della carne; si raccomanda di asportare la cuticola dal cappello in quanto spesso risulta indigesta o \"lassativa\" (non \u00e8 tossica)."}
{"id": "627509", "revid": "1776051", "url": "https://it.wikipedia.org/wiki?curid=627509", "title": "BPB 60ft.", "text": "La BPB 60ft \u00e8 un tipo di motosilurante il cui progetto venne sottoposto alla Royal Navy dalla British Power Boat nel 1935. Verteva su motori a benzina, 2 siluri da 457 e 8 mitragliere da 7,7mm Vickers. Inoltre, la struttura era in legno con ponte in alluminio. Siccome i siluri erano scaricati da poppa, il lancio era assai impreciso nella scia di coda della nave. 18 unit\u00e0 realizzate nel periodo 1936-1939, poi subentr\u00f2 il modello MA/SB, con armi d'artiglieria, 1 cannone da 40mm e 4 mtg da 12,7, e inizialmente cariche di profondit\u00e0."}
{"id": "627510", "revid": "599013", "url": "https://it.wikipedia.org/wiki?curid=627510", "title": "Hixkaryana", "text": "Gli Hixkaryana sono un gruppo etnico del Brasile che ha una popolazione stimata in 942 individui (2010).\nGruppi.\nLa popolazione Hixkaryana \u00e8 composta da diversi sottogruppi che attualmente vivono nella valle del fiume Nhamund\u00e1 (Amazonas e Par\u00e1) e del medio Jatapu (Rio delle Amazzoni), tra cui i Kamarayana, gli Hixkaryana, gli Yukwarayana, i Karahawyana, gli Xowyana, i Kaxuyana (gruppo confluito nei Tiriy\u00f3 e in comunit\u00e0 Hixkaryana durante gli anni cinquanta del XX secolo) e i Karara (nel 2002 vi erano solo due Karara nel villaggio di Jutai, nella terra indigena Nhamund\u00e1-Mapuera). Tutti i gruppi parlano dialetti di una lingua comune.\nLingua.\nParlano la lingua Hixkaryana, lingua che appartiene alla famiglia linguistica Karib.\nInsediamenti.\nVivono negli stati brasiliani di Amazonas, Par\u00e1 e Roraima.\nStoria.\nNel 1959, quando i primi esploratori arrivarono nelle zone abitate da questo gruppo, la popolazione totale superava di poco le 100 unit\u00e0 con pochi bambini, decimati da un'altissima percentuale di mortalit\u00e0 infantile. Nel 1977 la popolazione tocc\u00f2 quota 237; un aumento che si verific\u00f2 grazie all'apporto delle moderne medicine, alle prime unioni interrazziali con altri gruppi (soprattutto con i Waiwai), ad aiuti governativi e ad un programma scolastico per i bambini sopravvissuti."}
{"id": "627513", "revid": "339392", "url": "https://it.wikipedia.org/wiki?curid=627513", "title": "Hixkariana", "text": ""}
{"id": "627516", "revid": "1754196", "url": "https://it.wikipedia.org/wiki?curid=627516", "title": "Bambini (disambigua)", "text": ""}
{"id": "627518", "revid": "339392", "url": "https://it.wikipedia.org/wiki?curid=627518", "title": "Cannonieri del Campionato italiano di Calcio", "text": ""}
{"id": "627522", "revid": "110157", "url": "https://it.wikipedia.org/wiki?curid=627522", "title": "Iapama", "text": " \nGli Iapama sono un gruppo etnico del Brasile che ha una popolazione stimata in circa 200 individui. Parlano la lingua Iapama (codice ISO 639: IAP) e sono principalmente di fede animista.\nVivono ai confini tra gli stati brasiliani di Par\u00e1 e Amap\u00e1."}
