{"id": "560524", "revid": "125903731", "url": "https://it.wikipedia.org/wiki?curid=560524", "title": "Chiari", "text": "Chiari (IPA: \"Ciare\" in dialetto bresciano) \u00e8 un comune italiano di abitanti della provincia di Brescia in Lombardia. Si fregia del titolo di citt\u00e0 a seguito del regio decreto 5 ottobre 1862, n. 882. Lo stemma cittadino \u00e8 uno dei cinque che compongono quello della provincia di Brescia. Per via della sua divisione in quattro quadre medioevali \u00e8 denominata \"la Citt\u00e0 delle Quadre medioevali\". Nel territorio si \u00e8 svolta la sanguinosa battaglia di Chiari, avvenuta nel 1701. \u00c8 uno dei principali centri di scambi e di trasporti dell'ovest bresciano.\nGeografia fisica.\nTerritorio.\nChiari si trova al centro della parte settentrionale ed occidentale della Bassa Bresciana, non distante dal Lago d'Iseo e dal fiume Oglio. \u00c8 la seconda citt\u00e0 pi\u00f9 grande per superficie della Bassa Bresciana occidentale dopo Orzinuovi.\nLa sua superficie \u00e8 di 38,02\u00a0km\u00b2. L'altitudine media \u00e8 di 138\u00a0m sul livello del mare.\nFanno parte di Chiari quattro frazioni: Monticelli, Santellone, San Bernardo e San Giovanni.\nIdrografia.\nUna delle caratteristiche di Chiari, \u00e8 la presenza dei corsi d'acqua irrigui, le seriole. Lo sviluppo urbano e dell'economia clarense procede fin dal Medioevo con il continuo ampliamento della fitta rete di canali. I nomi delle rogge appartengono alla storia dell'idrografia della citt\u00e0 di Chiari e, nel tragitto urbano delle seriole, i canali costituiscono un elemento strettamente legato alle radici della citt\u00e0. La Roggia Castrina conserva una nomea che \u00e8 entrata nel dialetto locale, come segnale di appartenenza alla citt\u00e0, tipico del detto \"bere l'acqua della Castrina\".\nClima.\nSituata nella pianura padana, Chiari ha un clima di tipo continentale con inverni freddi con molte giornate di gelo e pioggia. La nebbia \u00e8 principalmente diffusa dove il terreno \u00e8 altimetricamente pi\u00f9 basso rispetto all'abitato. Le estati sono calde, afose, umide e moderatamente piovose. Le temperature, in tale periodo, possono superare i 30\u00a0\u00b0C e l'umidit\u00e0 superare il 90%, causando quel fenomeno di caldo umido comunemente chiamato \"afa\". Le perturbazioni di stampo atlantico-mediterraneo o da quelle di origine artico-russa sono le principali cause delle precipitazioni atmosferiche. Chiari, come del resto gran parte della Pianura Padana, soffre di scarsa ventilazione. L'umidit\u00e0 \u00e8 quindi sempre molto elevata per tutto l'anno. La nebbia \u00e8 un fenomeno molto frequente. Nella tabella seguente si possono osservare le temperature massime mensili:\nOrigini del nome.\nQuanto all'origine del nome \"Chiari\", si brancola nel buio tra svariate ipotesi, alcune molto suggestive. Per esempio, dalla derivazione di Chiari dal latino \"clarus\", riferito a qualche senatore romano o perch\u00e9 sorge in un luogo 'al chiaro', cio\u00e8 non montuoso n\u00e9 coperto da boschi o altro.\nStoria.\nUna vera e propria conurbazione fu fondata nel 1125, con il nome di \"Clarium\", sotto forma di un castello (demolito nel XIX secolo). L'andamento delle mura circolari del borgo pi\u00f9 antico \u00e8 ancora perfettamente leggibile nel tessuto urbano attuale.\nNel 1237 il castello fu assediato da Federico II, nel 1259 fu conquistata da Ezzelino da Romano, nel 1272 fu distrutto dai guelfi, ma fu ricostruito dai ghibellini.\nAll'inizio del XV secolo Chiari si trovava nell'orbita d'influenza dei Visconti di Milano.\nNel 1422 Filippo Maria Visconti gli concede privilegi amministrativi e riconosce l'autonomia politica. Ciononostante nel 1429 dopo un pesante bombardamento, la cittadina fu occupata dalle truppe della Serenissima e donata al Conte di Carmagnola, condottiero della Repubblica di Venezia. Da questo momento in poi Chiari fu sotto il dominio politico indiretto o diretto della Repubblica, condividendone le sorti. I nuovi governanti dotarono Chiari nello stesso 1429 di Statuti autonomi, suddividendola amministrativamente in quattro \"Quadre\" (quartieri): Zeveto, Marengo, Cortezzano e Villatico. Le Quadre erano organi politici e amministrativi con loro patrimonio, che escludevano dalla partecipazioni gli stranieri e i loro discendenti.\nNel 1512 subisce il saccheggio degli svizzeri di Lautrecht, i Lanzichenecchi.\nNel 1630, come molte zone della provincia di Brescia, Chiari \u00e8 colpita da un'epidemia di peste che causer\u00e0 moltissimi morti.\nIl 1\u00ba settembre del 1701 Chiari fu teatro di una sanguinosa battaglia con oltre 5000 morti, decisiva per la successione spagnola. In questo episodio, nonostante la Serenissima fosse neutrale e non consentisse ai belligeranti di accedere alle proprie fortezze, il principe Eugenio di Savoia forz\u00f2 la popolazione a far accedere il proprio esercito nella fortificazione sfruttandone il vantaggio strategico contro i franco-ispanici. I due eserciti rimasero nell'area per altre settimane causando notevoli danni e disagi alla popolazione dell'ovest bresciano.\nNel 1713 si apre l'ospedale \"Mellino Mellini\" fondato dall'omonimo nobile e nel 1762 con i suoi numerosi filatoi di seta, la citt\u00e0 diventa uno dei pi\u00f9 importanti centri industriali del bresciano. Nel 1758 inizi\u00f2 la costruzione della torre civica.\nA seguito del Congresso di Vienna, nel 1815 pass\u00f2 alla provincia di Brescia del regno Lombardo-Veneto, controllato dagli Asburgo. Nel 1859, con il Decreto Rattazzi, con il quale si riorganizza la struttura amministrativa del Regno, Chiari divenne il capoluogo del Circondario di Chiari fino al 1927, anno in cui il circondario venne abolito.\nDurante la Seconda guerra mondiale il territorio clarense \u00e8 soggetto a vari bombardamenti aerei.\nOnorificenze.\nChiari \u00e8 stata dichiarata Citt\u00e0 con decreto del 5 ottobre 1862 da Vittorio Emanuele II di Savoia.\nMonumenti e luoghi d'interesse.\nDuomo di San Faustino e Giovita.\nIl cinquecentesco Duomo di possenti dimensioni \u00e8 dedicato a santi Faustino e Giovita e situato in piazza Zanardelli. All'interno le opere scultoree di A. Calegari e le pitture di Pietro Ricchi, chiamato il Lucchesino, una tela del 1700 e la \"Piet\u00e0 dei celesti\" dell'artista Pompeo Batoni.\nCripta di Sant'Agape.\nNel piano sotterraneo del Duomo, le reliquie di Sant'Agape, ricomposte in un simulacro di ceroplastica, martire estratta della catacomba romana di Ciriaca: le sue reliquie sono meta di pellegrinaggio. La leggenda narra che fu la Santa a chiedere di essere inviata a protezione della citt\u00e0.\nLa Torre Civica.\nProgettata da A.Marchetti e costruita nel 1758 la Torre civica rimane da allora il simbolo della citt\u00e0 di Chiari. Situata nella piazza principale (Piazza Zanardelli) \u00e8 ben visibile da qualsiasi zona della citt\u00e0. La torre \u00e8 alta 55\u00a0m ed \u00e8 costruita in pregiato marmo bianco e simboleggia la grinta e la forza dei Clarensi. La Torre per ognuna delle quattro facciate presenta un orologio con lo sfondo centrale del colore della rispettiva quadra su cui si affaccia. La facciata che \u00e8 rivolta su Zeveto \u00e8 gialla, quella di Cortezzano \u00e8 Blu, quella di Marengo \u00e8 verde e quella di Villatico \u00e8 rossa. La torre civica ci fa capire come il governo comunale raggiunse uno sviluppo molto avanzato, rendendo necessaria la costruzione di una struttura che sottolineasse la superiorit\u00e0 del governo comunale sui palazzi nobiliari o dei pi\u00f9 facoltosi cittadini. Ogni domenica \u00e8 possibile salire sull'alto balcone della torre e poter ammirare il panorama della citt\u00e0 di Chiari.\nChiesa di Santa Maria Maggiore.\nLa chiesa venne costruita nel 1200 e successivamente ampliata nel 1400. Nel 1517 vi lavor\u00f2 Stefano Lamberti e nel 1700 venne rifatta la facciata su progetto di Antonio Marchetti. All'interno della chiesa ci sono notevoli cantorie lignee intagliate e dorate del 1700 e il pulpito ornato di bronzi. Santa Maria Maggiore \u00e8 la seconda chiesa per dimensioni della citt\u00e0 di Chiari.\nChiesa di San Rocco.\nLa chiesa costruita nel 1400 \u00e8 situata nel centro della citt\u00e0, ricca di statue e decori presenta una grande doppia facciata in pietra di Sarnico. Davanti a s\u00e9 l'edificio presenta Piazza San Rocco di discrete dimensioni. La chiesa risulta essere una delle pi\u00f9 antiche della citt\u00e0.\nVilla Mazzotti.\nFu costruita tra il 1911 e il 1916 in stile neorinascimentale su progetto dell'architetto Antonio Vandone di Cortemilia, in collaborazione con l'architetto Alessandro Citterio allo scopo di essere utilizzata come residenza dal conte Lodovico Mazzotti e dai suoi famigliari.\nSi tratta di un edificio a pianta quadrata che si articola attorno ad un peristilio centrale con scalone monumentale illuminato da una vetrata a tre campate in stile Liberty. La struttura si sviluppa su due livelli ed \u00e8 ricoperta da un lucernario. Assieme alla villa sorgono le scuderie, il garage, il villino del custode con torretta e le serre.\nIl parco della villa si estende su una superficie di m2. Fu concepito come giardino all'italiana dall'architetto Vandone di Cortemilia, ma nel 1927 fu trasformato dallo studio di architettura parigino Adam &amp; Co. che lo abbell\u00ec con un teatrino, una voliera, vari tempietti, vasi e statue neoclassiche e circa otto chilometri di siepi. Il versante sud-est del giardino \u00e8 protetto da una recinzione costituita da una cancellata in ferro, ornata a motivi floreali e sorretta da pilastri bugnati in cemento.\nDal 1981, la villa e le strutture annesse sono di propriet\u00e0 comunale. Dal 1999 sono vincolati come beni di rilievo storico-artistico. Nel 2006 si \u00e8 proceduto al restauro della recinzione.\nViale Mazzini.\nSituato a nord-est della citt\u00e0, con una lunghezza di 1\u00a0km e mezzo, Viale Mazzini \u00e8 il viale pi\u00f9 lungo della citt\u00e0. Lungo il suo cammino si pu\u00f2 incontrare la Villa Mazzotti e l'Ospedale Mellino Mellini. Viale Mazzini \u00e8 il centro della presunta zona \"in\" di Chiari, dove si trovano molte ville prestigiose come l'appena citata Villa Mazzotti. Alla fine del viale viaggiando verso il centro si pu\u00f2 ben vedere la Rocca di Chiari situata nell'omonima piazza.\nViale degli Onori.\nSituato davanti alla Rocca, \"Viale degli Onori\" \u00e8 un largo viale alberato e allestito con grandi vasi. Lungo il cammino del viale vi s'incontrano statue storiche e significative per la citt\u00e0 di Chiari. Viale degli Onori pu\u00f2 essere considerato una continuazione di Viale Mazzini.\nIl Ponte del Marengo.\nLa costruzione del ponte del Marengo risale all'origine medioevale del castrum clarense, di fatto esso era una delle possibili vie per entrare nelle mura cittadine. Attualmente rappresenta il punto di passaggio tra il centro storico e la periferia della citt\u00e0 ed \u00e8 ancora sovrastante l'antico canale che circondava le mura difensive.\nSalone Marchettiano.\nSi trova all'interno del Palazzo Marchettiano costruito intorno al 1500 che conserva ancora tutt'oggi le sue forme e greche, nel piano terra ospita la biblioteca comunale. Il salone \u00e8 tutt'oggi usato per riunioni comunali o eventi di rispettosa importanza.\nIl palazzo fu il primo ospedale cittadino. Fondato da Mellino Mellini.\nLe quattro antiche vie medioevali.\nL\u2019impianto della citt\u00e0 \u00e8 palesemente medievale, a pianta circolare: oltre alla circonvallazione principale, esterna al nucleo centrale ne esiste tuttora una interna , mentre una terza intermedia \u00e8 ad oggi presente per circa 2/3, modificata in parte nel corso dei secoli. Vi sono poi 4 vie principali: Via Villatico, Cortezzano, Zeveto e Marengo sono un altro luogo d'interesse della citt\u00e0 di Chiari. Queste quattro vie sono le pi\u00f9 antiche della citt\u00e0, vennero costruite nel 1200 circa e fino ad oggi sono le vie pi\u00f9 importanti e storiche del centro storico di Chiari. Ognuna di esse porta il nome del corrispettivo quartiere della citt\u00e0. In particolare il nome della via Zeveto pare sia nato dalla scritta in Veneto Xe veto, cio\u00e8 \u00e8 vietato, dovuto alla presenza di un arsenale; nome nel tempo trasformato ed adattato dal linguaggio locale. Al termine di via Cortezzano, \u00e8 presente una piccola piazza che non ha una sua toponomastica, ma che localmente \u00e8 conosciuta come antica sede di un mercato riservato al pollame.\nLa Rocca Viscontea.\nDell'antica Rocca non v'\u00e8 pi\u00f9 traccia dopo che il Carmagnola l'abbatt\u00e9 a cannonate per conquistare l'antica Chiari. La torre dell'acquedotto alta circa 30 metri ha le fattezze di un'antica torre per simboleggiare l'antica Rocca in quella zona. Intorno alla Rocca \u00e8 ancora presente l'antico fossato difensivo che circonda tutt'oggi il centro storico della citt\u00e0. Nei pressi della Rocca sorge l'omonima piazza la seconda, in termini di dimensioni, della citt\u00e0. Attualmente presso la rocca hanno sede un ufficio ASL, un istituto privato e il distaccamento dell'Universit\u00e0 degli Studi di Brescia per la laurea in Infermieristica.\nPalazzo Veneziano.\nCostruito durante il dominio della Repubblica di Venezia sulla citt\u00e0 clarense, il palazzo in completo stile veneziano \u00e8 rimasto intatto e completo nelle sue forme e greche fino al giorno d'oggi. Situato in Piazza della Rocca si affaccia sull'antica Rocca e sul palazzo comunale.\nChiesa di San Sebastiano.\nQuesta chiesa costruita lungo Via Tagliata risale al 1600, venne costruita perfettamente sopra ad uno dei tanti lazzaretti clarensi, il nome della chiesa \u00e8 infatti attribuito proprio a San Sebastiano martire, venerato dalla chiesa cattolica ed ortodossa, protettore contro la Peste assieme a San Rocco. La chiesa oggi \u00e8 concessa dalla Parrocchia ai fedeli di culto ortodosso cristiano (Chiesa ortodossa).\nBiblioteca Morcelliana.\nFondata nel 1817 da Stefano Morcelli, ha la sua sede presso Palazzo della Pinacoteca. Custodisce preziosi incunaboli e manoscritti, tra cui l'unica copia degli statuti di Chiari del 1416 redatti sotto il Conte di Carmagnola, eseguita nel 1590 dal notaio Lodovico Zola. Arricchita da numerose donazioni oggi conta 40\u00a0000 volumi e 10\u00a0000 opuscoli situati in sette diverse stanze.\nPinacoteca Repossi.\nFondata nel 1854 da un avvocato clarense ospita un interessante dipinto raffigurante \"San Giacomo Maggiore Apostolo\" di Giuseppe Vermiglio e alcuni dipinti di . Tra le sculture, i marmi Igea, Angelica e Medoro di Gaetano Monti, un busto femminile del clarense Antonio Ricci ed un bronzetto di Ernesto Bazzarro. Nella Galleria duemila stampe di famosi incisori italiani e stranieri.\nCimitero Cittadino.\nIl Cimitero Cittadino Clarense \u00e8 famoso per la sua forma esagonale che lo rende unico nella sua struttura. Vicino ad esso si trova il Santuario della Madonna del Caravaggio, santuario che nel corso degli anni ha subito diversi ampliamenti, fino a ricoprire una superficie circa doppia di quella iniziale.\nMadonna dei Casotti.\nCostruita sul luogo dove vi si trovava il lazzaretto durante il periodo di peste del 1600, vi furono sepolti i 5000 morti della battaglia di Chiari del 1\u00ba settembre 1701. All'interno ci si pu\u00f2 trovare la Madonna dei Tedeschi.\nIstituto salesiano San Bernardino.\nCostruito dal Comune della citt\u00e0 ed inaugurato nel 1456 venne donato ai frati francescani. Tra il 1600 e 1700 venne ampliato diventando sede delle scuole dell'ordine. Soppresso in epoca napoleonica divenne collegio dei gesuiti, partiti questi, nel 1910 fu affidato ai benedettini di Marsiglia. Nel 1926 diventa collegio salesiano. In esso \u00e8 presente una scuola elementare, una scuola media e due indirizzi di scuola secondaria di secondo grado: liceo scientifico e delle scienze umane.\nSantuario della Madonna del Caravaggio.\nSituato nella vasta periferia di Chiari, il santuario si trova a lato del cimitero cittadino. Venne eretto nel 1680, vi \u00e8 collocata un'opera del clarense Giacomo Faustini, una venerata immagine della Madonna. Il campanile del santuario alto 35 metri \u00e8 stato costruito nel 1694 su progetto di Andrea Uberti.\nParchi pubblici.\nAlcuni dei parchi pubblici pi\u00f9 noti della citt\u00e0:\nSociet\u00e0.\nEtnie e minoranze straniere.\nI gruppi nazionali pi\u00f9 numerosi (in percentuale rispetto al totale dei residenti della citt\u00e0) sono:\nLingue e dialetti.\nA Chiari viene utilizzata una variante del dialetto bresciano, derivante dalle parlate galloromanze e dalla volgarizzazione del latino. Suddetto dialetto si discosta da quello dei comuni limitrofi ed ha subito, nel corso dei decenni, l'influenza della vicinanza col territorio bergamasco.\nStrutture sanitarie.\nChiari presenta nel territorio cittadino l'ospedale \"Mellino Mellini\", che si trova lungo il viale Mazzini. Sede principale della ASST Franciacorta (altri presidi a Rovato, Iseo, Palazzolo sull'Oglio, Orzinuovi). La struttura sanitaria \u00e8 in funzione dal 1713.\nCultura.\nIstruzione.\nBiblioteca comunale.\nLa biblioteca comunale \u00e8 intitolata a Fausto Sabeo, clarense che nel XVI secolo \u00e8 stato bibliotecario alla Vaticana di Roma. Si trova lungo la circonvallazione, in viale Mellini, all'interno di un grande edificio nato come ospedale e che ospita al piano superiore il \"Salone marchettiano\".\nLa biblioteca \u00e8 centro sistema del Sistema bibliotecario Sud ovest bresciano.\nScuole.\nA Chiari sono presenti 4 asili nido, 4 scuole materne, 5 scuole elementari, 3 scuole medie e 3 scuole superiori.\nUniversit\u00e0.\nA Chiari \u00e8 presente uno degli istituti dell'Universit\u00e0 degli Studi di Brescia, l'istituto dell'Universit\u00e0 di Infermieristica, che ha sede presso viale Mazzini nell'ospedale Mellino Mellini della Citt\u00e0. L'universit\u00e0 \u00e8 ben frequentata soprattutto da studenti della zona.\nMuseo della citt\u00e0.\n. L'ingresso si trova al piano terra della precedente sede comunale, i cui piani superiori saranno sede dell'archivio storico.\nMusica.\nNella Citt\u00e0 sono presenti numerosi insiemi musicali tra i quali si ricordano:\nNella citt\u00e0 di Chiari \u00e8 presente inoltre un'orchestra filarmonica di professionisti:\nEventi.\nPalio delle Quadre.\nIl Palio delle Quadre di Chiari si svolge a settembre e dura una settimana\nRassegna della Microeditoria.\n\u00c8 una manifestazione dedicata alla microeditoria italiana e ospita ogni anno decine di micro e piccole case editrici provenienti da tutta la penisola\nAnche grazie a questa manifestazione ormai decennale, Chiari \u00e8 diventata la prima Capitale italiana del libro. Un titolo che il Consiglio dei ministri, su proposta del Mibact, ha conferito a Chiari nel 2020.\nMercato europeo.\nNella seconda settimana di aprile a Chiari in piazza della Rocca si tiene il mercato europeo. La piazza viene riempita da mercanti provenienti da tutta Europa. L'evento dura tre giorni e nell'arco di questi si possono conoscere le usanze, costumi e cibi dei diversi stati europei.\nModa e motori.\n\u00c8 una sfilata di alta moda e di esposizione di auto che si tiene nella terza settimana di maggio nel parco della Villa Mazzotti.\nGeografia antropica.\nUrbanistica.\nLa citt\u00e0 di Chiari presenta un grande centro storico medioevale, con strade di piccole e medie dimensioni. In una grande piazza sorge la grande torre civica e il Duomo dedicato ai Santi Patroni San Faustino e Giovita. Sempre nel centro si trova \"La Rocca\", l'unica parte rimasta delle antiche mure della citt\u00e0 clarense. Il centro storico \u00e8 circondato ancora oggi dall'antico fossato difensivo, ora ristrutturato e modificato. Dal centro storico in poi la citt\u00e0 si modifica diventando moderna con grandi strade e lunghi viali allestiti con piante sempreverdi e lampioni.\nViali della circonvallazione esterna.\nIl centro storico della citt\u00e0 si divide in circonvallazione interna e circonvallazione esterna, quest'ultima \u00e8 circondata da cinque viali periferici.\nSuddivisioni storiche.\nLa citt\u00e0 si sviluppa nell'entit\u00e0 di quattro grandi e vasti quartieri: Marengo, Villatico, Zeveto e Cortezzano. Questi ultimi rappresentano una parte del territorio cittadino, ma nello stesso tempo anche un patrimonio comune e hanno un ruolo politico, sociale ed economico dei cittadini clarensi. Ogni quartiere ha la proprio storia e origine medioevale. I quartieri si affrontano durante la settimana del palio, in cui si sfidano in una gara di corsa disputata nel centro storico cittadino.\nI quartieri.\nLa citt\u00e0 di Chiari si suddivide in quattro grandi quartieri:\nCaratteristiche dei Quartieri.\nLa caratteristica principale di ogni quadra dal giorno della loro origine \u00e8 la dotazione di una chiesa urbana e campestre della citt\u00e0 cos\u00ec ripartite:\nNella via principale di ogni quartiere (che porta il nome del rispettivo quartiere) vi \u00e8 posto un mosaico che ne rappresenta lo stemma.\nEconomia.\nChiari \u00e8 una citt\u00e0 industrializzata con un'economia sviluppata in campo agricolo, industriale e commerciale.\nAgricoltura.\nChiari intorno alla vasta periferia presenta una campagna di discrete dimensioni dalle quali derivano da sempre molti prodotti agricoli e animali. Di tutto rispetto ancora oggi l'attivit\u00e0 agricola, con commercio rimarchevole, anche se inferiore rispetto al passato, di colture cerealicole e vivace il settore lattiero-caseario.\nArtigianato.\nChiari gi\u00e0 nel 1700 era rinomata per la produzione di seta, che grazie ad essa la porter\u00e0 nel corso della storia ad essere uno dei centri pi\u00f9 produttivi del bresciano.\nIndustria.\nL'alba dell'industrializzazione di Chiari si colloca nel 1700 con la nascita dei suoi numerosi filatoi di seta che in poco tempo la portano ad essere uno dei pi\u00f9 importanti centri industriali del bresciano. Una fabbrica degna di nota, oggi fallita e famosa nel mondo \u00e8 stata la Polistil, nota per la produzione di modellini di auto e piste elettriche dov\u2019\u00e8 correvano modellini di auto da corsa. Al giorno d'oggi la citt\u00e0 presenta numerosissime fabbriche, situate nella vasta periferia, che lavorano principalmente nel settore della metallurgia. Sicuramente degna di nota la Gnutti s.p.a. famosa in tutto il mondo per la produzione di trafilati in ottone. L'azienda possiede uno dei forni d'ottone pi\u00f9 grandi d'Europa.\nZona PIP.\nLa Zona PIP 1 \u00e8 la pi\u00f9 antica zona artigianale/industriale di Chiari, situata nella zona ovest del territorio comunale, a fianco della linea ferroviaria Milano-Venezia. Essa ospita numerose aziende, tra le quali la Gnutti s.p.a. Questa zona industriale \u00e8 molto vasta e offre lavoro a molte persone soprattutto nel settore della metallurgia, in cui Chiari \u00e8 molto nota.\nServizi.\nLa Citt\u00e0 di Chiari risulta essere .\nInfrastrutture e trasporti.\nAutostrade.\nL'autostrada A35 attraversa il territorio comunale a sud del centro abitato e lungo di essa sorge la barriera di Chiari-Est, il casello di Chiari-Ovest e due aree di servizio non ancora completate (Oglio Nord e Oglio Sud).\nStrade.\nChiari \u00e8 attraversata dalla strada statale 11 Padana Superiore, che passa vicino al centro storico cittadino e che collega Torino con Venezia. Chiari \u00e8 circondata da un \"anello\" di tangenziali in quanto a nord-est \u00e8 presente la tangenziale Chiari-Nord conosciuta come \"Viale Mille-Miglia\", per l'ovest la Tangenziale Chiari-Ovest conosciuta come \"Viale Zanini\" ed \u00e8 presente la variante SS11 per la zona sud.\nFerrovie e tranvie.\nIl territorio comunale \u00e8 attraversato dalla linea ferroviaria Milano-Venezia lungo la quale sorge la stazione di Chiari, il cui piazzale \u00e8 dotato di due binari. La stazione \u00e8 attiva dal 1878 ed insieme a Rovato \u00e8 la stazione di riferimento per l'ovest bresciano.\nL'area di tale impianto funse inoltre, fra il 1898 e il 1915, da capolinea meridionale della Iseo-Rovato-Chiari.\nMobilit\u00e0 urbana.\nLa citt\u00e0 \u00e8 servita da alcune linee di bus che effettuano i collegamenti tra la stazione cittadina, i principali punti cittadini, le frazioni e le principali scuole presenti sul territorio.\nPer favorire la mobilit\u00e0 urbana, il comune di Chiari agli inizi del XXI secolo ha costruito molti sottopassi per raggiungere la zona cittadina dalla parte opposta della ferrovia che taglia in due la citt\u00e0.\nAmministrazione.\nDi seguito la lista dei sindaci eletti dal Consiglio Comunale (1946-1995):\nDi seguito la lista dei sindaci eletti direttamente dai cittadini (dal 1995):\nGemellaggi.\nChiari \u00e8 gemellata con:\nSport.\nChiari \u00e8 una citt\u00e0 molto legata allo sport ed \u00e8 presente in molte discipline sportive:\nCalcio.\nAmatori Chiari - Campioni Nazionali 2018, nonch\u00e9 la principale squadra della citt\u00e0. Successivamnete troviamo:\nAltri sport.\nPer molti anni Chiari \u00e8 stata meta di una delle tappe del Giro d'Italia.\nImpianti sportivi.\nChiari \u00e8 dotata di un centro sportivo, situato in via Santissima Trinit\u00e0. Il centro sportivo ha quattro campi da calcio, un campo da basket-calcetto all'aperto, un bocciodromo, lo stadio dell'A.C Chiari 1912, un palazzetto dello sport detto il \"Clararum Palestra\" attualmente stadio della G.S. Pallavolo Chiari, due tendoni gonfiabili utilizzati per le attivit\u00e0 invernali e una pista di atletica di colore rosso, fino al 2014 era giallo, rosso e blu, dotata di una tribuna di 400 posti per gli spettatori. Grazie alle favorevoli della pista clarense, nei mesi di giugno e luglio, molti atleti come il campione olimpico dei 1500\u00a0m Asbel Kiprop, il campione mondiale degli 800\u00a0m Alfred Kirwa Yego e la vice-campionessa mondiale degli 800\u00a0m Janeth Jepkosgei giungono nella citt\u00e0 lombarda per allenarsi. All'interno del centro sportivo c'\u00e8 anche un parco giochi di discrete dimensioni.\nChiari possedeva anche un secondo palazzetto dello sport, situato in via Lancini n\u00ba2 non molto distante dall'ospedale, prevalentemente utilizzato dalla scuola secondaria Morcelli, e casa della Societ\u00e0 Basket Chiari. Con la costruzione \ndel nuovo polo scolastico \u00e8 stato abbattuto. \nA Chiari sono presenti anche le piscine comunali.\nLa citt\u00e0 \u00e8 anche dotata di un centro tennis in via San Sebastiano. Il centro presenta quattro campi da tennis a disposizione.\nAltri progetti.\nCommento all'iscrizione sepolcrale della Santa Martire Agape... 1795"}
{"id": "560527", "revid": "1104133", "url": "https://it.wikipedia.org/wiki?curid=560527", "title": "Dendroaspis polylepis", "text": "Il mamba nero (Dendroaspis polylepis ), considerato uno dei rettili pi\u00f9 velenosi e pericolosi del mondo, \u00e8 un ofide che raggiunge anche i di lunghezza, una dimensione molto considerevole per un serpente velenoso. Diffuso in Africa, \u00e8 il pi\u00f9 veloce di tutti i serpenti, essendo capace di spostarsi fino a .\nDescrizione.\nIl corpo del mamba nero \u00e8 piuttosto sottile e muscoloso, caratteristiche che garantiscono una certa agilit\u00e0 a un animale in grado di spostarsi alla sostenuta velocit\u00e0 di circa ; per questo motivo, se confrontato con altre specie, \u00e8 comunemente considerato il serpente pi\u00f9 veloce del mondo. Questo serpente \u00e8 inoltre in grado di muoversi facilmente su ogni terreno, pu\u00f2 sollevarsi da terra per un quarto della sua lunghezza, ed \u00e8 inoltre un abile arrampicatore. \nNonostante il suo nome comune, questo serpente non \u00e8 nero: il dorso presenta una colorazione olivastra pi\u00f9 o meno scura, mentre la regione ventrale \u00e8 di color crema chiaro. Il nome di mamba nero deriva dal caratteristico colore nero dell'interno della bocca, che il serpente rende ben visibile quando la spalanca perch\u00e9 si sente minacciato. Questa caratteristica, unita alla particolare forma della sua testa (che ricorda una bara), alla sua velocit\u00e0, alla sua aggressivit\u00e0 e alla letalit\u00e0 del suo veleno ha procurato al mamba nero il soprannome di \"ombra di morte\".\nDistribuzione e habitat.\nVive di preferenza nella savana sub-sahariana, dalla Somalia al Sudafrica, e solo in rare occasioni lo si trova nelle regioni della foresta tropicale o equatoriale. In linea generale tende a evitare ambienti densamente popolati dall'uomo e questo riduce il numero degli avvelenamenti.\nBiologia.\n\u00c8 una specie diurna che trascorre la notte in tane o rifugi sotto le rocce o in cavit\u00e0 del terreno e non \u00e8 neppure raro trovarla all'interno di termitai abbandonati. Nelle zone in cui abbondano rifugi e prede, \u00e8 possibile trovarne diversi esemplari in un territorio relativamente ristretto.\nL'alimentazione del mamba nero si basa su animali dal sangue caldo, vale a dire uccelli e mammiferi, anche se nel suo stomaco non \u00e8 difficile trovare altri serpenti. La tecnica di caccia varia in funzione della preda: quando \u00e8 di dimensioni ridotte, come per la maggior parte dei roditori, il mamba morde l'animale e lo trattiene con un rapido scatto, avvolgendolo finch\u00e9 non muore avvelenato. Quando invece la preda \u00e8 di dimensioni maggiori, il mamba non la trattiene dopo il morso, ma lascia che si allontani per poi seguirla nell'attesa che il veleno faccia effetto, cosa che accade in pochi minuti. A quel punto si avvicina alla vittima e comincia a inghiottirla intera, grazie alla possibilit\u00e0 di separare la mandibola inferiore da quella superiore e alla grande elasticit\u00e0 del corpo. Quando la preda \u00e8 un uccello, il mamba nero non lo lascia volare via, altrimenti gli sarebbe impossibile seguirne le tracce.\nInterazioni con l'uomo.\nIn genere, \u00e8 un serpente riservato che tende a evitare il confronto con l'uomo allontanandosi non appena avverte la presenza umana; tuttavia, se calpestato, o minacciato, o senza via di uscita, pu\u00f2 diventare aggressivo, soffiando e mordendo ripetutamente. Nonostante questo, sono stati riportati solo rari casi di esemplari con senso di territorialit\u00e0 cos\u00ec spiccato da spingerli ad attaccare e, addirittura, inseguire gli esseri umani.\nQuesto serpente \u00e8 ritenuto comunque molto aggressivo e mortale, per questo motivo \u00e8 ucciso e perseguitato da molti africani non appena capiti alla vista. Tuttavia, quest'attivit\u00e0 \u00e8 molto pericolosa in quanto espone le persone al rischio di essere morse e uccise a loro volta.\nNonostante le sue doti di aggressivit\u00e0 e velenosit\u00e0, non \u00e8 il serpente che causa pi\u00f9 decessi in Africa; infatti, grazie alla sua vivacit\u00e0, in genere fugge dall'uomo in anticipo (a differenza di alcune vipere che rimangono immobili e mordono quando sono gi\u00e0 state calpestate).\nIl veleno.\nIl veleno del mamba nero \u00e8 formato principalmente da neurotossine e ha un LD50 di . Un morso solitamente ne inietta . Il veleno di questo serpente \u00e8 cos\u00ec letale perch\u00e9 contiene neurotossine (come le potenti dendrotossine) e cardiotossine, inoltre \u00e8 meno viscoso rispetto al veleno degli altri serpenti e questo ne velocizza l'immissione nel sistema circolatorio e quindi gli effetti, questa scarsa viscosit\u00e0 \u00e8 anche dovuta allo scarso peso molecolare delle dendrotossine. \u00c8 in grado di uccidere un topo in meno di 20 secondi.\nIl mamba nero viene comunemente chiamato \"sette passi\" poich\u00e9 l'estrema rapidit\u00e0 dell'effetto del suo veleno - assolutamente letale - non permetterebbe a un uomo, dopo il morso, di percorrere pi\u00f9 di sette passi. Senza cure adeguate, il tasso di letalit\u00e0 di un suo morso \u00e8 del 100%. Questo letale veleno, come quello di tutti gli appartenenti alla famiglia degli elapidi (cobra, krait, serpenti marini, taipan, ecc.), \u00e8 neurotossico, ossia attacca il sistema nervoso provocando la paralisi degli organi vitali e la morte, che nel caso del mamba nero avviene in circa 20 minuti e in alcuni casi dopo pochi minuti.\nPer un uomo adulto del suo veleno sono gi\u00e0 letali, in genere per\u00f2 ne inietta circa e in casi eccezionali persino .\nI sintomi pi\u00f9 comuni dell'avvelenamento sono dolore locale, salivazione elevata, sete, vomito, stanchezza, difficolt\u00e0 a parlare, perdita di coscienza, paralisi respiratoria e morte.\nSecondo un recente studio svolto nel 2012 da alcuni ricercatori francesi, il veleno del mamba nero conterrebbe oltre alle mortali neurotossine una sostanza dal potente effetto analgesico. Tale sostanza, una volta isolata e sperimentata su dei topi, sembrerebbe avere un effetto antidolorifico al pari di quello della morfina, senza per\u00f2 manifestare i comuni effetti collaterali di quest'ultima, quali assuefazione, convulsioni, complicazioni del sistema respiratorio e cardiovascolare. La sostanza, chiamata mambalgina e presente soltanto nel veleno della specie del mamba nero, risulta priva di tali effetti collaterali in quanto agisce sull'organismo in modo completamente diverso rispetto a quello della morfina, interagendo coi canali ionici dei neuroni, inibendo cos\u00ec la trasmissione della sensazione del dolore nel sistema nervoso.\nI ricercatori sono ottimisti e soddisfatti dei risultati, in quanto il sistema nervoso e la percezione del dolore dei topi sarebbe molto simile a quella degli esseri umani, per cui \u00e8 auspicabile un riscontro positivo anche con la somministrazione di tale sostanza agli esseri umani, tuttavia non si \u00e8 ancora sperimentato l'effetto della mambalgina su persone. Questa sarebbe comunque una scoperta molto importante, in quanto sfruttando un principio del tutto innovativo e sperimentale, potrebbe rivoluzionare l'intero mondo della farmacologia antidolorifica. Tale studio \u00e8 tuttora in fase di sperimentazione, sicuramente occorreranno ancora diversi anni prima di poter arrivare a sviluppare nuovi farmaci antidolorifici in alternativa della morfina e altri farmaci oppiacei.\nAntidoto.\nPrima dell'immissione in commercio dell'antidoto la letalit\u00e0 del morso di questo serpente era totale. Da alcuni decenni per\u00f2 \u00e8 disponibile un antidoto chiamato SAIMR Polyvalent antivenom prodotto dalla South African Vaccine Producers (Pty) Ltd, e il cui codice \u00e8 SAfSAI03. Per salvare la vita all'avvelenato sono spesso necessarie pi\u00f9 iniezioni."}
{"id": "560528", "revid": "2057934", "url": "https://it.wikipedia.org/wiki?curid=560528", "title": "Queyras", "text": "Il Queyras \u00e8 una regione geografica francese situata nel dipartimento delle Alte Alpi. Rappresenta l'estensione geografica del fiume Guil, un affluente del fiume Durance e, pertanto, pu\u00f2 anche venire chiamata \"Valle del Guil\". La regione ospita il Parco naturale del Queyras.\nGeografia.\nLa valle \u00e8 delimitata a nord e ad est dalla frontiera con l'Italia; a sud si trova la valle dell'Ubaye; infine ad ovest si trova la valle della Durance.\nMonti.\nLe montagne che contornano il Queyras fanno parte delle Alpi Cozie. Tra queste ricordiamo:\nValichi alpini.\nAlcuni valichi alpini particolarmente importanti sono presenti nel territorio del Queyras:\nAltri valichi sono:\nGeografia antropica.\nNel Queyras sono presenti otto comuni, oggi raggruppati in una comunit\u00e0: Arvieux, Abri\u00e8s, Aiguilles, Ceillac, Ch\u00e2teau-Ville-Vieille, Molines-en-Queyras, Ristolas e Saint-V\u00e9ran.\nStoria.\nIl Queyras fu abitato nell'antichit\u00e0 da una popolazione celto-ligure, i Quariati (\"Quariates\").\nSi pensa che Attila viaggi\u00f2 attraverso il Queyras, durante le sue marce per la conquista di varie aree dell'Europa.\nNell'alto medioevo nella zona operarono i monaci della potente abbazia di San Colombano di Bobbio ed al suo ricco feudo monastico, che gi\u00e0 avevano fondato nel cuneese l'abbazia di San Dalmazzo di Pedona, nel VII secolo l'abbazia di Taggia e nell'VIII secolo a Nizza il monastero di Cimiez. Essi operavano in raccordo e con scambio di merci attraverso i valichi con i monaci dell'abbazia di Lerino, che da monaci eremiti avevano accolto la regola cenobitica di san Colombano diffondendosi anche fuori dall'isola. Furono monaci famosi per la cultura, lo studio ed il lavoro, e per la riapertura di vie commerciali, la coltivazione intensiva con nuove tecniche agricole, bonifiche terriere e terrazzamenti, e la conservazione degli alimenti; tutte le fondazioni accoglieranno verso il IX secolo la regola benedettina.\nIl Queyras costitu\u00ec, dal 1343 al 1789 uno dei quattro e poi uno dei cinque \"cantoni\" della Repubblica degli Escartons.\nTurismo.\nIl Queyras , che furono aperte al turismo solo verso la fine del XIX secolo: grazie a questo, la regione fu in grado di proteggersi dal turismo di massa che aveva distrutto molte aree di interesse nel mondo."}
{"id": "560529", "revid": "1318658", "url": "https://it.wikipedia.org/wiki?curid=560529", "title": "Arrondissement di Avallon", "text": "L\"arrondissement\" di Avallon \u00e8 una suddivisione amministrativa francese, situata nel dipartimento della Yonne e nella regione della Borgogna-Franca Contea.\nComposizione.\nL\"arrondissement\" di Avallon raggruppa 149 comuni in 10 cantoni:"}
{"id": "560533", "revid": "121207094", "url": "https://it.wikipedia.org/wiki?curid=560533", "title": "Matrice dei cofattori", "text": "In matematica, in particolare in algebra lineare, la matrice dei cofattori di una matrice quadrata formula_1 di ordine formula_2, detta anche matrice dei complementi algebrici, \u00e8 un'altra matrice quadrata di ordine formula_2 il cui elemento nella posizione generica formula_4 \u00e8 il cofattore (o complemento algebrico) di formula_1 relativo alla posizione formula_4, cos\u00ec definito:\nqui il termine formula_8 rappresenta il minore di formula_1 ottenuto cancellando la riga formula_10-esima e la colonna formula_11-esima.\nQuindi la matrice dei cofattori \u00e8 la seguente:\nMatrice aggiunta.\nLa trasposta della matrice dei cofattori \u00e8 detta \"matrice aggiunta\" (bench\u00e9 questo termine indichi anche la matrice trasposta coniugata) ed \u00e8 indicata con l'operatore formula_13, dall'inglese \"adjugate matrix\".\nQuindi:\nPropriet\u00e0.\nLa matrice aggiunta soddisfa le propriet\u00e0 seguenti:\nconseguenza dello sviluppo di Laplace. Quindi se formula_19 \u00e8 invertibile, l'inversa \u00e8 data da:\nEsempi.\nMatrice 2 \u00d7 2.\nL'aggiunta della matrice:\n\u00e8:\ne si nota che formula_24 e formula_25.\nMatrice 3 \u00d7 3.\nData la matrice formula_26:\nLa sua aggiunta \u00e8 la trasposta della matrice dei cofattori:\ndove:\nQuindi la matrice aggiunta di formula_1 \u00e8:\nEsempio numerico.\nEsempio di calcolo di matrice aggiunta:"}
{"id": "560536", "revid": "79742", "url": "https://it.wikipedia.org/wiki?curid=560536", "title": "Hizbollah", "text": ""}
{"id": "560539", "revid": "78819", "url": "https://it.wikipedia.org/wiki?curid=560539", "title": "Domicilio astrologico", "text": ""}
{"id": "560541", "revid": "767487", "url": "https://it.wikipedia.org/wiki?curid=560541", "title": "Centro consultivo sul diritto dell'OMC", "text": "Il Centro consultivo sul diritto dell'Organizzazione Mondiale del Commercio (o \"ACWL\", sigla inglese di \"Advisory Centre on WTO Law\") \u00e8 un'organizzazione internazionale creata nel 2001 per fornire consulenza legale, ai paesi in via di sviluppo ed ai paesi detti con economia in transazione, in materia di diritto dell'Organizzazione mondiale del commercio. Di particolare rilevanza \u00e8 l'assistenza data da tale organizzazione ai paesi beneficiari in caso di dispute sollevate nell'ambito del meccanismo di risoluzione delle controversie in seno alla OMC.\nDel Centro, la cui sede \u00e8 a Ginevra, fanno parte attualmente 37 membri (paesi o territori doganali): 10 paesi sviluppati e 27 paesi in via di sviluppo. Ai servizi del centro possono accedere anche i paesi meno sviluppati senza che debbano aderire all'organizzazione."}
{"id": "560544", "revid": "1318658", "url": "https://it.wikipedia.org/wiki?curid=560544", "title": "Arrondissement di Dreux", "text": "L\"arrondissement\" di Dreux \u00e8 una suddivisione amministrativa francese, situata nel dipartimento dell'Eure-et-Loir e nella regione del Centro-Valle della Loira.\nComposizione.\nL\"arrondissement\" di Dreux comprende 9 cantoni dal 1943:"}
{"id": "560545", "revid": "1318658", "url": "https://it.wikipedia.org/wiki?curid=560545", "title": "Arrondissement di Charolles", "text": "L\"arrondissement\" di Charolles \u00e8 una suddivisione amministrativa francese, situata nel dipartimento della Saona e Loira e nella regione della Borgogna-Franca Contea.\nComposizione.\nL\"arrondissement\" di Charolles raggruppa 136 comuni in 13 cantoni:"}
{"id": "560546", "revid": "1318658", "url": "https://it.wikipedia.org/wiki?curid=560546", "title": "Arrondissement di Ch\u00e2teaudun", "text": "L\"arrondissement\" di Ch\u00e2teaudun \u00e8 una suddivisione amministrativa francese, situata nel dipartimento dell'Eure-et-Loir e nella regione del Centro-Valle della Loira.\nComposizione.\nL\"arrondissement\" di Ch\u00e2teaudun comprende 80 comuni raggruppati in 5 cantoni:"}
{"id": "560548", "revid": "124554115", "url": "https://it.wikipedia.org/wiki?curid=560548", "title": "Coppa UEFA 1994-1995", "text": "La Coppa UEFA 1994-1995 \u00e8 stata la 24\u00aa edizione della terza competizione continentale. Venne vinta dal nella doppia finale tutta italiana contro la .\nFormula.\nAl computo del ranking UEFA del 1993, la confederazione continentale decise di liquidare la dotazione delle non pi\u00f9 esistenti Jugoslavia e Germania Est, riformando definitivamente la tradizionale lista d'accesso fra le trenta federazioni storiche, col Galles al posto della spesso assente Albania e la Cecoslovacchia spacchettata fra Repubblica Ceca e Slovacchia, distribuendo alla nona e alla decima nazione i due posti avanzati. A conti fatti, ne benefici\u00f2 l'Inghilterra.\nPi\u00f9 ampiamente per\u00f2, si decise di allargare l'organico generale della coppa per vari motivi. La serrata della Coppa dei Campioni port\u00f2 ventidue campioni nazionali, quasi la met\u00e0 del totale, a venire iscritti d'ufficio alla Coppa UEFA. A quattro nuove nazioni, che avevano superato almeno un turno delle due competizioni maggiori, venne riconosciuto uno specifico posto nella terza: i paesi in oggetto erano l'Ucraina e la Slovenia, anche in virt\u00f9 degli accordi provvisori dell'anno precedente, pi\u00f9 Israele e le Far Oer.\nL'Inter partecip\u00f2 poi anch'essa al torneo, pur non avendo raggiunto in campionato una posizione sufficiente a qualificarla, grazie a una \"wild card\" concessa dall'UEFA in quanto squadra detentrice del trofeo. Partecip\u00f2 anche l'Olympique Marsiglia, nonostante la retrocessione a tavolino in Division 2 al termine della precedente stagione sportiva. Venne dunque introdotto un turno preliminare, cui erano soggette le squadre pi\u00f9 deboli.\nIn quest'edizione la Juventus decise eccezionalmente di disputare la semifinale d'andata contro il Borussia Dortmund e la finale di ritorno contro il Parma, allo stadio Giuseppe Meazza di Milano, facendo registrare record d'incasso in entrambe le partite."}
{"id": "560549", "revid": "122576000", "url": "https://it.wikipedia.org/wiki?curid=560549", "title": "Eiger", "text": "LEiger \u00e8 una montagna svizzera delle Alpi bernesi, alta 3967 m s.l.m., situata nella regione montuosa dell'Oberland, formando assieme a M\u00f6nch e Jungfrau una triade montuosa particolarmente nota nel mondo dell'alpinismo: famosa \u00e8 infatti la sua parete nord, che ha costituito uno dei principali problemi alpinistici degli anni trenta.\nToponimo.\nIl nome compare per la prima volta in un documento del 1252 (si tratta della seconda pi\u00f9 vecchia citazione ufficiale del nome di una montagna della Svizzera, dopo il Bietschhorn, citato in un documento del 1233). In un atto di compravendita tra \"Ita von W\u00e4diswyl\" ed il prevosto di Interlaken si parla di un fondo \"ad montem qui nominatur Egere\". Circa cinquant'anni pi\u00f9 tardi, in un beneficio, abbiamo la prima testimonianza del nome in lingua tedesca: \"under Egere\".\nPer quanto riguarda l'origine del nome, esistono tre ipotesi. La prima si rif\u00e0 al nome altotedesco \"Agiger\" o \"Aiger\", che si immagina essere stato il nome del primo colono ai piedi del monte. La seconda ipotesi si rifa al latino \"acer\", mediato dal francese \"aigu\" nel senso di \"acuto, appuntito\", rifacendosi alla forma della montagna. La terza ipotesi si appoggia sull'antica ortografia \"Heiger\", che potrebbe essersi sviluppata dall'espressione dialettale \"hej Ger\", laddove \"hei\" vale il tedesco \"hoch\" (in it. Alto), e \"Ger\" \u00e8 il nome di una lancia usata dai popoli germanici: Hej-ger significherebbe dunque: l'alta lancia, un nome comunque ispirato dalla sua forma appuntita.\nDescrizione.\nSi trova nelle Alpi Bernesi, in prossimit\u00e0 delle localit\u00e0 di Grindelwald e Wengen. La cresta principale (\"cresta Mittellegi\"), che sale in direzione ovest-sud-ovest, raggiunge la vetta per piegare verso sud, scendendo ad un colle che separa l'Eiger dal vicino M\u00f6nch; dalla vetta del M\u00f6nch la cresta scende al passo dello Jungfraujoch, punto di arrivo della Ferrovia della Jungfrau. Dalla vetta dell'Eiger si dipartono due creste secondarie: una scende in direzione ovest verso il colle della Kleine Scheidegg, l'altra digrada verso sud-ovest. Tutte le facce della montagna sono assai scoscese. La via normale si sviluppa sul versante occidentale. La parte nord misura 1600 m di dislivello circa, quasi completamente verticali, mentre il dislivello a partire dalla base erbosa raggiunge i 2300 m circa di prominenza.\nLa montagna \u00e8 attraversata dal tunnel della ferrovia Jungfraubahn, che unisce la Kleine Scheidegg allo Jungfraujoch. Si tratta di una ferrovia a scartamento ridotto con alimentazione a corrente trifase, attiva dal 1898. La ferrovia ha due stazioni intermedie in galleria all'interno dell'Eiger, la \"Eigerwand\" e la \"Eismeer\", che rappresentano due punti panoramici rispettivamente sulla parete nord dell'Eiger e sul ghiacciaio di Grindelwald (\"Grindelwaldgletscher\"). La stazione di partenza alla Kleine Scheidegg offre un'ottima visuale della parete nord dell'Eiger, e permette quindi di seguire (con l'ausilio di cannocchiali e binocoli) le cordate che ne tentano la salita.\nNel luglio del 2006 una frana di oltre 500.000 metri cubi di roccia si \u00e8 staccata dalla parete est. Pur creando molto scompiglio ed una comprensibile preoccupazione, la frana non ha provocato danni a persone.\nAscensioni.\nPrime ascensioni.\nLa prima ascensione dell'Eiger fu effettuata l'11 agosto 1858 dall'alpinista irlandese Charles Barrington con le guide Christian Almer e Peter Bohren; la squadra segu\u00ec quella che \u00e8 oggi la via normale sul versante occidentale. Il 14 luglio 1871 vi fu la prima salita della cresta sud-ovest, da parte di William Auguste Coolidge e Meta Brevoort, con le guide Christian Bohren, Christian Almer e Ulrich Almer.\nIl 31 luglio 1876 George Edward Foster con le guide Hans Baumann ed Ulrich Rubi raggiunge la vetta passando per la cresta sud, dopo aver raggiunto il colle Eigerjoch risalendo il ghiacciaio Eiger. Nel 1890 ebbe luogo la prima salita invernale, effettuata da Mead e Woodroffe, con le guide Ulrich Kaufmann e Christian Jossi.\nLa cresta Mittellegi fu salita per la prima volta il 10 settembre 1921 da Fritz Amatter, Samuel Brawand, Yuko Maki e Fritz Steuri. Nel 1924 vi fu la prima salita scialpinistica, effettuata salendo dal ghiacciaio Eiger. Nel 1932 Hans Lauper ed Alfred Z\u00fccher aprirono la \"via Lauper\" sul versante nord-orientale.\nRecord di velocit\u00e0.\nI primi scalatori impiegarono 3 giorni a salire la parete nord, ma gi\u00e0 nel 1950 Leo Forstenlechner ed Erich Wascak riuscirono a completare l'ascensione in giornata, impiegando circa 18 ore; lo stesso tempo verr\u00e0 impiegato da Michel Darbellay nel 1963 per salire la parete in solitaria. I tempi furono notevolmente accorciati da Peter Habeler e Reinhold Messner, che nel 1974 completarono l'ascensione della parete nord in 10 ore.\nIl record assoluto fu migliorato nel 1981 dalla guida svizzera Ueli Buhler, che sal\u00ec la parete in 8 ore e mezzo; nel 1982 questo tempo fu ulteriormente migliorato dall'alpinista sloveno Franc Knez, che sal\u00ec la parete in 6 ore. Nel 1983 l'austriaco Thomas Bubendorfer riusc\u00ec a salire la parete in 4 ore e 50 minuti. Pochi giorni dopo, l'altoatesino Reinhard Patscheider complet\u00f2 la salita in un tempo appena superiore (5 ore).\nQuesto record rimase imbattuto fino al 24 marzo 2003, quando Christoph Hainz riusc\u00ec a completare l'ascensione in appena 4 ore e 40 minuti. Il 21 febbraio 2007 lo svizzero Ueli Steck infranse questo record, riuscendo a completare la salita della \"Via Heckmair\" in 3 ore e 54 minuti.\nLo stesso Steck riusc\u00ec a migliorarsi ulteriormente il 13 febbraio 2008, salendo in libera la \"Via Heckmair\" in 2 ore, 47 minuti e 33 secondi. Per \"stracciare\" il suo precedente record del 2007 Steck ha perso 5\u00a0kg di peso ed \u00e8 salito solo con 1 chiodo da ghiaccio, 2 moschettoni a ghiera, 2 moschettoni, 1 rinvio e una corda 7\u00a0mm da 30\u00a0m che gli ha consentito di alleggerire lo zaino di 3\u00a0kg.\nIl record \u00e8 stato ulteriormente abbassato dallo svizzero Dani Arnold il 20 aprile 2011 salendo in 2 ore, 28 minuti. Arnold, a differenza di Ueli Steck, ha per\u00f2 salito la parete con il difficile traverso Hinterstoisser gi\u00e0 attrezzato.\nIl 16 novembre 2015 Ueli Steck si \u00e8 ripreso il record, arrivando in vetta all'Eiger in 2 ore e 22 minuti, quindi soli 6 minuti in meno del precedente best time. La salita \u00e8 stata eseguita sempre lungo la Via Heckmair, ma a differenza del suo record del 2008 questa volta anche Steck, come Arnold nel 2011, ha usufruito di corde fisse nel traverso Hinterstoisser. Steck peraltro era salito in vetta sulla stessa via qualche giorno prima del 16 novembre assieme ad un altro alpinista, Nicolas Hojac, stabilendo in 3 ore e 46 minuti il nuovo record per una ascensione di coppia.\nStoria della parete nord.\nPrimi tentativi e prime tragedie.\nLa parete nord dell'Eiger rappresent\u00f2 a lungo un problema alpinistico insolubile. Le grosse difficolt\u00e0 della parete sono soprattutto di carattere ambientale oltre che tecniche dovute alla verticalit\u00e0 e all'elevata quota altimetrica raggiunta: a causa della sua esposizione, infatti, presenta ampie zone di neve perenne e ghiacciai, ed \u00e8 soggetta a numerose frane, distacchi e scariche di pietre, soprattutto nella stagione estiva, a causa del disgelo diurno da parte del ghiaccio.\nPer questi motivi la parete fu evitata fino agli anni trenta del XX secolo, quando si susseguirono diversi tentativi di salirla. Il primo ebbe luogo nel 1934, da parte degli alpinisti tedeschi Willy Beck, Kurt L\u00f6winger e Georg L\u00f6winger. La cordata riusc\u00ec a salire fino ad una quota di 2.900\u00a0m, poi si ritir\u00f2.\nNel 1935 la salita fu tentata da un'altra cordata tedesca, composta da Karl Mehringer e Max Sedlmeyer. I due raggiunsero una quota di 3.300\u00a0m, ma furono sorpresi dal maltempo, che li blocc\u00f2 in parete, dove morirono; il posto dove si fermarono \u00e8 da allora noto come \"bivacco della morte\".\nNel 1936 vi fu un ulteriore tentativo, da parte di due cordate separate: i tedeschi Andreas Hinterstoisser e Toni Kurz, e gli austriaci Willy Angerer ed Edi Rainer. Incontratesi in parete, le due cordate decisero di unire le forze nel tentativo. Hinterstoisser riusc\u00ec ad oltrepassare il passaggio chiave della via, un lungo traverso esposto che oggi porta il suo nome (\"traversata Hinterstoisser\"). Nelle fasi successive per\u00f2 Angerer fu colpito alla testa da una scarica di pietre, rimanendone ferito; tent\u00f2 comunque di proseguire. Al quarto giorno di salita, a causa delle cattive condizioni di Angerer e del peggiorare del tempo, il gruppo decise di ritirarsi; non riuscendo per\u00f2 ad effettuare a ritroso la traversata Hinterstoisser, dovettero scendere per la via pi\u00f9 diretta, molto esposta a valanghe e scariche. Quasi alla fine della discesa, il gruppo fu appunto travolto da una valanga: Angerer, Rainer ed Hinterstoisser morirono immediatamente, mentre Toni Kurz mor\u00ec di sfinimento il giorno successivo, nonostante i tentativi di salvarlo da parte di un'apposita squadra di soccorso.\nIl primo successo.\nNel 1938 diversi alpinisti pianificarono un tentativo alla nord dell'Eiger. Vi fu anche un tentativo italiano, da parte degli alpinisti di Valdagno Bortolo Sandri e Mario Menti; partiti il 21 giugno, i due morirono cadendo in prossimit\u00e0 della \"fessura difficile\", nella parte bassa della parete. Un ulteriore tentativo era in programma da parte degli alpinisti lecchesi del gruppo di Riccardo Cassin. Gli italiani furono per\u00f2 preceduti da una cordata mista austro-tedesca, composta dai tedeschi Andreas Heckmair e Ludwig V\u00f6rg, e dagli austriaci Fritz Kasparek e Heinrich Harrer.\nI quattro alpinisti erano partiti come due cordate separate. Il 20 luglio Heckmair e V\u00f6rg erano saliti alla cosiddetta \"grotta del bivacco\", nella parte bassa della parete, dove il 21 mattina furono raggiunti prima da Kasparek e Harrer, poi da una seconda cordata, composta dai viennesi Freissl e Brankowski. Temendo un peggioramento del tempo, Heckmair e V\u00f6rg decisero di scendere, mentre gli altri quattro procedettero insieme per un tratto. Poco pi\u00f9 avanti per\u00f2 Fraissl fu colpito alla testa da una pietra, ed i due viennesi decisero di scendere. Kasparek e Harrer proseguirono fino al \"secondo nevaio\", dove si fermarono e bivaccarono, ritenendo il nevaio troppo pericoloso da attraversare a quell'ora.\nIl mattino dopo (22 luglio) iniziarono la traversata del nevaio, ma poco sotto il \"bivacco della morte\" furono raggiunti da Heckmair e V\u00f6rg, ripartiti quella mattina dalla base della parete. Questi ultimi potevano contare sugli allora nuovissimi ramponi a 12 punte, mentre Kasparek aveva dei ramponi classici a 10 punte (senza punte frontali), e Harrer aveva solo degli scarponi chiodati, senza ramponi. I due gruppi proseguirono di conserva, pur rimanendo due cordate separate, con i tedeschi in testa. Giunti alla \"rampa\", i due gruppi si alternarono alla guida, e si fermarono a bivaccare a met\u00e0 della \"rampa\".\nIl giorno successivo, 23 luglio, vide le due cordate unirsi in una, con i tedeschi davanti, guidati da Heckmair, e gli austriaci dietro, con Harrer a chiudere la cordata e recuperare il materiale. Durante la giornata il tempo peggior\u00f2, e gli alpinisti furono investiti da una tempesta che dur\u00f2 per il resto del giorno. Superata la \"traversata degli d\u00e8i\", i quattro raggiunsero il nevaio detto \"ragno bianco\"; mentre lo risalivano, furono investiti da una valanga: riuscirono a non cadere, ma Kasparek fu ferito ad una mano. I quattro superarono il \"ragno\" e risalirono ancora per un po', fermandosi a bivaccare nella sezione rocciosa sovrastante il \"ragno\".\nLa mattina del 24 luglio le condizioni del tempo erano ancora avverse. Di nuovo legati in una cordata unica, i quattro ripartirono, sempre con Heckmair alla testa, seguito da V\u00f6rg, quindi da Harrer che poteva cos\u00ec aiutare l'infortunato Kasparek. Heckmair riusc\u00ec a superare le difficolt\u00e0 maggiori della parete, nonostante una caduta in seguito alla quale V\u00f6rg, che aveva tentato di trattenerlo, si ritrov\u00f2 con una mano trapassata da una punta dei ramponi di Heckmair. Seguendo le orme del capocordata, ed aiutandosi con la corda, gli alpinisti giunsero infine al pendio nevoso sommitale, e raggiunsero la vetta alle 15.30 del 24 luglio, sempre sferzati dalla tempesta. In discesa il gruppo fu guidato da Harrer, che conosceva meglio la via normale avendola gi\u00e0 percorsa alcune settimane prima; a causa della scarsa visibilit\u00e0, per\u00f2, sbagli\u00f2 percorso pi\u00f9 volte, e gli alpinisti dovettero anche risalire per un centinaio di metri per ritrovare la via corretta. I quattro raggiunsero la Kleine Scheidegg in serata.\nL'evento fu molto amplificato dalla propaganda della Germania nazista, con i quattro alpinisti che vennero ricevuti da Adolf Hitler in un incontro ampiamente coperto dai \"media\" dell'epoca.\nLe prime ripetizioni.\nLa prima ripetizione della via fu effettuata nel 1947 dai francesi Lionel Terray e Louis Lachenal, mentre la prima ripetizione in giornata (quindi senza bivacchi intermedi) fu effettuata nel 1950 dagli austriaci Leo Forstenlechner ed Erich Wascak, che impiegarono 18 ore a superare la parete.\nTra gli anni quaranta e gli anni cinquanta furono effettuati diversi tentativi alla parete, con molti successi, ma anche molti incidenti mortali: nel 1953, Paul K\u00f6rber e Roland Vass, caduti dal \"secondo nevaio\" durante la ritirata dalla parete; lo stesso anno, Uli Wyss e Karl-Heinz Gonda, caduti dal pendio nevoso sommitale dopo aver superato la parete; e nel 1956, Sieter S\u00f6hnel e Walter Moosm\u00fcller, caduti alla \"fessura difficile\" nella parte bassa della parete.\nUn evento particolare fu quello verificatosi tra il 26 ed il 28 luglio 1952. Tre cordate, partite in tempi diversi, si unirono durante il percorso: una austriaca, formata da Hermann Buhl e Sepp J\u00f6chler; una tedesca, formata dai fratelli Sepp ed Otto Maag, partiti quasi senza materiale nella speranza di concludere la salita in giornata; ed una francese, formata da Gaston R\u00e9buffat, Paul Habran, Jean Bruneau, Pierre Leroux e Guido Magnone. Gli alpinisti incontrarono condizioni meteorologiche pessime, con la parete inoltre resa quasi impraticabile dalle incrostazioni di ghiaccio e dalla neve che si depositava di continuo. Le tre cordate via via si unirono fino a formare una cordata unica, a lungo condotta da Buhl, fino all'ultimo giorno, quando, ormai sfinito, fu sostituito alla testa da J\u00f6chler per il tratto terminale. Le cordate si divisero solo sulla cresta sommitale, quando, grazie alle migliorate condizioni del tempo, R\u00e9buffat decise di fermarsi ed attendere i suoi compagni, mentre i quattro austro-germanici procedevano verso la vetta. All'epoca si tratt\u00f2 del pi\u00f9 importante sforzo internazionale in una scalata sulle Alpi.\nLa tragedia del 1957.\nNel 1957 vi fu un'altra tragedia che ebbe vasta risonanza mediatica. Gli alpinisti lecchesi Claudio Corti e Stefano Longhi effettuarono un tentativo alla nord dell'Eiger. Poco pratici della zona, sbagliarono l'attacco della via, e procedettero molto lentamente. Il terzo giorno furono raggiunti da una cordata tedesca partita il giorno stesso, composta da Franz Mayer e Gunther Nothdurft; le due cordate decisero di unire le forze e salire insieme. Il giorno seguente, avendo perso tutte le loro provviste, i tedeschi tentarono di salire direttamente alla vetta per poi ridiscendere in giornata, ma dovettero rallentare a causa di problemi di salute di Nothdurft, e le due cordate procedettero di conserva, continuando a salire, convinti che fosse la via pi\u00f9 breve e sicura per rientrare alla base. Il tempo, nel mentre, peggior\u00f2. Il 10 agosto, ottavo giorno di permanenza degli italiani sulla parete, Longhi si ritrov\u00f2 con le mani congelate e scivol\u00f2 nei pressi del Ragno bianco, restando bloccato su una cengia molto esposta. I suoi compagni, non riuscendo a farlo risalire e convinti di poter raggiungere la cima in giornata, per poi scendere e attivare i soccorsi, dovettero lasciarlo l\u00ec, con viveri e attrezzatura da bivacco. Poco dopo, superato il \"Ragno bianco\", Corti fu colpito alla testa da una scarica di pietre e cadde per una ventina di metri: impossibilitato a proseguire, fu lasciato su un'altra cengia, nella tenda da bivacco dei due tedeschi, i quali puntarono a raggiungere la vetta per poi discendere a valle a cercare aiuto.\nNel frattempo, gli osservatori del rifugio della Kleine Scheidegg avevano seguito le vicende della cordata: la notizia si era diffusa e si era radunata una squadra di soccorso composta da volontari di diverse nazioni, tra cui Riccardo Cassin e Lionel Terray. La squadra sal\u00ec in vetta per la via normale, senza incontrare traccia dei tedeschi, che sembravano spariti nel nulla; armarono un complicato meccanismo di carrucole e cavi con il quale, il giorno dopo, Alfred Hellepart fu in grado di raggiungere e salvare Claudio Corti. A causa del peggiorare delle condizioni del tempo, non fu per\u00f2 possibile salvare Stefano Longhi, che mor\u00ec il giorno successivo; il suo corpo rimase sull'Eiger appeso alle corde per due anni, e fu recuperato solo nel 1959. I corpi di Nothdurft e Mayer furono ritrovati nel 1961, alla base della parete ovest. I due erano quindi riusciti a raggiungere la vetta, a notte fonda, per poi morire durante la discesa, forse di sfinimento o travolti da una valanga. Claudio Corti ricevette molte critiche, e vi fu chi arriv\u00f2 ad accusarlo di avere ucciso i due alpinisti tedeschi per impossessarsi della loro tenda (quest'accusa fu completamente cancellata dal successivo ritrovamento dei corpi dei due alpinisti).\nParticolarmente critico con Corti fu Heinrich Harrer, nel suo libro \"Il ragno bianco\", pubblicato nel 1959. Nel suo libro Harrer tenta una ricostruzione degli eventi, basandosi sulle dichiarazioni rese da Claudio Corti in pi\u00f9 occasioni, su quelle di testimoni oculari (che seguivano gli eventi dalla Kleine Scheidegg), e su interviste e scambi epistolari con i protagonisti del soccorso. Il quadro che ne trae Harrer denota un'estrema inaffidabilit\u00e0 delle dichiarazioni di Corti; l'autore si spinge anche a sollevare parecchi sospetti sul comportamento del superstite, in particolare sulla sorte dei due compagni tedeschi, e solleva parecchi dubbi sul grado di preparazione di Corti. Successivamente al rinvenimento dei corpi dei due tedeschi sul versante occidentale, in un'edizione riveduta del suo libro pubblicata per la prima volta nel 1964 Harrer rettific\u00f2 in parte le sue precedenti dichiarazioni, sollevando Corti da ogni responsabilit\u00e0 per la sorte dei due tedeschi, ma continuando a sostenere la scarsa preparazione e l'inidoneit\u00e0 di Corti al tentativo del 1957.\nAltri successi.\nNel 1961 fu realizzata la prima salita invernale della parete nord: i salitori furono Toni Kinshofer, Anderl Mannhardt, Walter Almberger e Toni Hiebeler. L'11 agosto 1962 viene realizzata la prima salita italiana, ad opera di Armando Aste, Pierlorenzo Acquistapace, Gildo Airoldi, Andrea Mellano, Romano Perego e Franco Solina. Nel 1962, alla fine dell'estate, viene anche realizzata la prima salita inglese, compiuta da Chris Bonington e Ian Clough.\nTra il 27 ed il 31 dicembre 1963 venne compiuta la prima discesa della parete nord (in precedenza, i salitori scendevano per la via normale), ad opera di tre guide svizzere, che nel corso dell'operazione recuperarono i corpi degli alpinisti spagnoli Ernesto Navarro e Alberto Rabad\u00e1, morti sul \"Ragno bianco\" il 15 agosto precedente.\nSempre nel 1963, Walter Bonatti effettu\u00f2 un tentativo in solitaria; partito il 31 luglio, giunse in giornata sopra al \"secondo nevaio\", ma fu investito da una frana in seguito alla quale riport\u00f2 la frattura di una costola. Bivacc\u00f2 l\u00ec per la notte, ma il giorno seguente, impossibilitato a proseguire a causa della frattura e del dolore che essa gli procurava, si ritir\u00f2 dalla parete, arrivando a valle per mezzogiorno. Interrogato sulle ragioni del suo ritiro, dichiar\u00f2 che \"Nessuna montagna vale la vita\".\nIl giorno seguente, 2 agosto, la guida Michel Darbellay part\u00ec per il suo tentativo di salita in solitaria, che port\u00f2 a termine il giorno seguente, dopo un bivacco poco sotto il pendio sommitale, impiegando in tutto circa 18 ore di arrampicata effettiva.\nNel 1966 John Harlin, Dougal Haston e Layton Kor si cimentarono nell'impresa della scalata diretta della parete nord. Decisero di attaccare la parete in inverno, quando il freddo avrebbe ridotto al minimo il pericolo delle scariche. Durante il tentativo furono raggiunti da una cordata tedesca che attaccava all'incirca la stessa linea degli americani con tecnica himalayana. Le due cordate decisero di unire le forze ed iniziarono ad attrezzare la parete con corde fisse. Dopo un mese di lavoro, all'altezza del Ragno, mentre superava il passaggio chiave della salita, John Harlin cadde per la rottura della corda fissa lasciata dai tedeschi. L'impresa fu portata a termine ugualmente in condizione disperate e dopo un mese di sforzi nel marzo del '66.\nDal 15 luglio al 15 agosto 1969, una cordata di giapponesi apre la sua linea direttissima alla parete nord, a destra della Harlin.\nLa prima salita femminile (e cinquantesima assoluta) fu effettuata nel 1964 dall'alpinista tedesca Daisy Voog. \nIl 7 marzo 1992 la francese Catherine Destivelle realizz\u00f2 la prima solitaria femminile, anche in invernale, impiegando circa 17 ore a salire la parete.\nVie alpinistiche.\nIn questa sezione sono descritte alcune delle vie alpinistiche sull'Eiger.\nVia normale.\nLa via normale segue l'itinerario percorso dei primi salitori nel 1858. Si sviluppa sul versante e sulla cresta occidentali, per un dislivello di 1650\u00a0m. Il grado di difficolt\u00e0 \u00e8 valutato in \"AD\", con passaggi su roccia fino al III-, e diversi passaggi su ghiaccio. Il tempo di percorrenza \u00e8 valutato in 6 ore per la salita e 3-4 ore per la discesa.\nBase jumping.\nI base jumper della Red Bull, Lo\u00efc Jean Albert, Julian Boulle e Ueli Gegenschatz, indossando una tuta alare, hanno affrontato il salto della parte nord dell'Eiger tutti e tre insieme per la prima volta, planando in caduta libera per ben 19 secondi, e atterrando con l'apertura del paracadute. Nella stessa giornata hanno affrontato anche un Base jumping simile sulla Jungfrau.\nL'Eiger nella cultura moderna.\nIl romanzo \"Il castigo dell'Eiger\" \u00e8 una storia d'azione/thriller basata su una scalata dell'Eiger. Nel 1975 Clint Eastwood diresse il film \"Assassinio sull'Eiger\", tratto dal romanzo, con lui stesso come protagonista insieme a George Kennedy.\nIl film tedesco \"North Face - Una storia vera\" del 2008 descrive il tentativo di salita della Parete Nord di Andreas Hinterstoisser e Toni Kurz del 1936.\nNella serie di videogiochi \"Gran Turismo\" \u00e8 presente un circuito in cui \u00e8 visibile la Parete Nord, suddiviso in alcuni percorsi (circuito conosciuto come \"Eiger Nordwand\")"}
{"id": "560551", "revid": "6923", "url": "https://it.wikipedia.org/wiki?curid=560551", "title": "Voivodato di Smole\u0144sk", "text": "Il voivodato di Smole\u0144sk (in polacco: \"Wojew\u00f3dztwo Smole\u0144skie\") fu un'unit\u00e0 di divisione amministrativa e governo locale del Granducato di Lituania (Confederazione Polacco-Lituana) dal XV secolo fino alla Spartizione della Polonia del 1795. Per la maggior parte di questo periodo fu un voivodato titolare, perch\u00e9 i suoi territori non erano controllati dalla Polonia. Il voivodato fu perso dalla Lituania nel 1514, riconquistato dalla confederazione nel 1611 e perso di nuovo nel 1654. La sede del governatorato del voivodato (\"Wojewoda\") era situata nella citt\u00e0 di Smole\u0144sk."}
{"id": "560556", "revid": "767487", "url": "https://it.wikipedia.org/wiki?curid=560556", "title": "Life on a Plate", "text": "Life on a Plate \u00e8 un album dei Millencolin uscito il 11 ottobre 1995 su Burning Heart Records distribuito da Epitaph Records nel 1996. \u00c8 il loro secondo disco, registrato agli Unisound studios che si erano trasferiti insieme alla Burning Heart Records ad \u00d6rebro, citt\u00e0 natale dei Millencolin.\nL'album raggiunge il quarto posto delle classifiche nazionali. Nel 2002 il disco supera le copie vendute e viene premiato con il disco d'oro. Fu il primo album dei Millencolin distribuito sotto Epitaph Records negli USA.\nPer \"Story of My Life\" e \"Move Your Car\" sono stati creati dei videoclip."}
{"id": "560560", "revid": "287204", "url": "https://it.wikipedia.org/wiki?curid=560560", "title": "Voivodato di Smolensk", "text": ""}
{"id": "560563", "revid": "161374", "url": "https://it.wikipedia.org/wiki?curid=560563", "title": "M-2 Bradley (IFV)", "text": ""}
{"id": "560565", "revid": "690118", "url": "https://it.wikipedia.org/wiki?curid=560565", "title": "T-62", "text": "Il T-62 \u00e8 un carro armato da combattimento sviluppato in Unione Sovietica. Derivato dal T-55, se i suoi predecessori si erano segnalati soprattutto per l'estrema manovrabilit\u00e0 e mobilit\u00e0, continuando per tutto l'immediato dopoguerra la scelta del Comando Supremo sovietico che, alla fine della 2\u00aa Guerra Mondiale aveva mostrato di preferire i \"carri armati universali\" ai carri pesanti (il che spiega anche lo scarso successo dei derivati 'pesanti' della serie IS), il T-62 pur rimanendo molto pi\u00f9 leggero di certi modelli occidentali (M-103, Conqueror), mostrava un embrionale ritorno a una maggior pesantezza a scapito della mobilit\u00e0 e dello spazio interno per l'equipaggio. Anche la potenza di fuoco venne aumentata rispetto ai modelli precedenti con l'adozione di un cannone da 115mm ad anima liscia e altissima velocit\u00e0 in luogo del 100mm rigato dei T-54 e 55.\nTecnica.\nIl carro sovietico ha avuto uno sviluppo influenzato dalla precedente esperienza del T-54/55, ed \u00e8 stato sviluppato nel periodo tra la fine degli anni cinquanta e l'inizio degli anni sessanta. Il T-62 \u00e8 molto simile al predecessore T-55, con una leggera differenza nella progettazione, scafo allungato di circa mezzo metro per ospitare una torre pi\u00f9 grande, una piastra anteriore conseguentemente pi\u00f9 inclinata anche se monta lamiere di simile spessore: 100mm anteriormente (a 60\u00b0), 80mm lateralmente, 250mm sulla parte anteriore della torretta, 40mm sulla parte superiore di essa. Il motore \u00e8 lo stesso diesel da 580\u00a0hp del T-55, che d\u00e0 un rapporto potenza-peso inferiore, con 40 tonnellate contro 35. Il treno di rotolamento \u00e8 del tipo Christie, con 5 rulli in acciaio di grande diametro, per un peso corrispondente a 200\u00a0kg l'uno, senza rulli di rinvio superiori. Il motore, come la trasmissione, \u00e8 posteriore. I cingoli sono metallici, con 96 maglie e una vita utile di circa 2000\u00a0km su strada.\nIl pilota, posto anteriormente in posizione centrale, ha uno spazio piuttosto angusto. Dispone di leve al posto dello sterzo che agiscono su un differenziale, ha 3 classici pedali per freno, acceleratore e frizione, mentre il cambio ha 5 marce avanti e la retromarcia.\nCannoniere, capocarro e caricatore sono in torretta. Il caricatore ha un portello privo di mitragliatrice. I fianchi della torretta hanno appigli per agevolare notevolmente la fanteria nell'eventualit\u00e0 di trasportarla sopra il veicolo in qualit\u00e0 di \"desant\" (antico uso dell'Armata Rossa risalente ai tempi in cui non disponeva di APC ed IFV in numero sufficiente, ormai del tutto desueto tranne in caso di emergenza o per spostamenti tattici lontani dalla linea del fuoco). \nIl comparto di combattimento non ha pavimento controrotante, come nemmeno un impianto di condizionamento dell'aria. Il mezzo \u00e8 per\u00f2 dotato di una serie di sottosistemi:\nIl T-62 \u00e8 stato fondamentalmente progettato per climi freddi, ma \u00e8 stato prevalentemente usato in Vicino Oriente, dove sono emersi tutti i suoi difetti e nessuno dei suoi pregi. Il fatto che gli equipaggi arabi applicassero tecniche di combattimento stereotipate mutuate dalla loro erronea percezione della \"guerra moderna\" (i sovietici infatti custodivano gelosamente la loro dottrina corazzata e non la condividevano con alleati 'occasionali' come i regimi nazionalisti arabi) ha contribuito non poco alle sconfitte arabe durante le guerre del 1967 e 1973. I carri arabi catturati dagli israeliani sono stati sostituiti da veicoli indigeni (Merkava) ma sono comunque tenuti di \"scorta\" in caso di necessit\u00e0. Nonostante i difetti, i T-62 sono dei buoni carri a patto di essere usati da personale esperto.\nSistemi di tiro e visione.\nIl pilota dispone di due iposcopi TNP165, uno dei quali sostituibile con un visore notturno TVN 2/3, con fari notturni ad infrarosso FG 100, dalla portata ridotta, forse 60 metri e di fari a luce bianca normali. Altri sensori IR per il combattimento notturno e visione sono nella cupola del capocarro, con quattro TNP165, e un periscopio diurno-notturno TKN3, con due diversi oculari per vedere di giorno o di notte, in questo caso con il proiettore IR OU3GK presente anch'esso sulla cupola controrotante del capocarro (con 400 metri di raggio utile). Esso ha un reticolo stadimetrico, per la valutazione della distanza, come nel caso del cannocchiale del cannoniere.\nIl cannoniere ha il mirino telescopico con reticolo stadimetrico di cui sopra menzionato, ma anche un proiettore Luna L2G da 200 watt, associabile ad un periscopio TPN-1-41, che \u00e8 disgiunto da quello di mira diurna. La portata \u00e8 di circa 800 metri.\nCorazze aggiuntive.\nAlcuni veicoli sono stati dotati di corazzatura aggiuntiva: due \"gusci\" metallici vengono montati ai lati del cannone e proteggono la parte frontale della torretta, spaziandosi da questa di qualche decina di centimetri. \u00c8 un sistema efficace e poco costoso per far esplodere i proiettili a carica cava in una posizione non ottimale, in modo da disperdere parte dell'energia distruttiva del missile. \nArmamento.\nArmamento primario.\nIl cannone del carro \u00e8 l'U5TS, designazione industriale Rapira (falco) 2A20, i cui elementi principali sono:\nEsso \u00e8 molto potente (pu\u00f2 distruggere un M60A3 a 1500m) e costituisce il principale tipo di innovazione da parte del T-62, avendo una canna liscia capace di sparare munizioni ad altissima velocit\u00e0, anche se la vita utile stimata con munizioni decalibrate \u00e8 di appena 120 colpi. Siccome esse non sono stabilizzate dalla rigatura (che imprime una rotazione alla munizione), hanno delle alette stabilizzatrici, che svolgono lo stesso ruolo.\nIl sistema di tiro non \u00e8 particolarmente sofisticato, basato su un reticolo stadimetrico inserito nel cannocchiale del cannoniere, il TSH\"41B-41U, a sinistra del cannone, e che consente in base al principio della prospettiva, di valutare la distanza di un obiettivo di dimensioni note. Si tratta di un espediente semplice, ma efficace. Il punto debole \u00e8 che bisogna stabilire la grandezza del bersaglio, altrimenti vi sono considerevoli errori di mira (questo evidenzia l'importanza del corretto addestramento degli equipaggi, che era eccellente nelle forze armate sovietiche \"di prima linea\", buono o comunque sufficiente in altre formazioni russe, in molti degli \"stati satellite\" europei e nei \"paesi allineati\" pi\u00f9 importanti e mediocre o scadente in molti altri stati asiatici o africani).\nIl bersaglio \u00e8 dato da una sagoma di 2,7m, tipica dell'altezza di un carro armato. Le munizioni ad energia cinetica hanno una traiettoria talmente piatta che fino a 1500 metri sono molto precise e richiedono un minimo di correzione nell'alzo del cannone. Se poi si considera che la maggior parte dei campi di tiro in Europa risulta inferiore al chilometro, \u00e8 chiaro che questo sistema di tiro potesse essere accettabile per mettere a segno dei colpi. Questi, nei modelli originali avevano il 50% a 1,5\u00a0km di colpi a segno, sparando da carro fermo contro carro fermo, se impiegavano i colpi APDSDS BR5, oppure il 33% per proiettili HEAT BK4M.\nMunizioni.\nLe munizioni utilizzate originariamente erano i proiettili perforanti BR5 da ben 1620\u00a0m/s di velocit\u00e0 iniziale, che perforavano 350mm di acciaio omogeneo a 500 metri e 230mm a 1000 metri, oppure le potenti granate HEAT BK3 che riuscivano a perforare oltre 400mm a qualsiasi distanza, ma meno precise nel tiro contro bersagli in movimento.\nIl T-62 pu\u00f2 sparare anche il missile 9M117 Bastion (codice Nato AT-10 Sniper) nella versione per 115mm, con 550mm di penetrazione e 4\u00a0km di raggio, limitata efficacia anche nel ruolo anti-elicottero.\nLe munizioni APFSDS hanno una capacit\u00e0 di perforazione che varia tra i 300 e i 400mm a 2\u00a0km di distanza, mentre le munizioni HEAT sono capaci di perforare 420-450mm di acciaio. Le granate HE-FRAG sono estremamente potenti (le equivalenti HEAT-HE del 120mm occidentale hanno una carica di sol1 1,3\u00a0kg) soprattutto nel ruolo anti-personale.Lo sviluppo di nuove munizioni, che ha toccato gi\u00e0 20 anni fa i proiettili DU (uranio impoverito), non si \u00e8 arrestato, tanto che qualche anno fa \u00e8 stata rivelata una nuova serie di munizioni perforanti che vede tra l'altro:\nArmamento secondario.\nOltre al cannone, il T-62 \u00e8 dotato di una mitragliatrice PKT coassiale da 7,62 \u00d7 54, con 2500 colpi, in seguito (a partire dal T-62A) integrata da una mitragliatrice contraerea D\u0160KM da 12,7 \u00d7 108 mm per la cupola del capocarro.\nVersioni.\nQuella che segue \u00e8 una lista di modelli che potrebbe essere inesatta o incompleta, ma che fino a qualche anno fa era ufficialmente nota:\nServizio.\nIl T-62 \u00e8 entrato in servizio nei primi anni sessanta, simultaneamente ai carri occidentali della nuova generazione, come gli M60 Patton. Come quest'ultimo mezzo, derivato dall'M48 Patton, non si trattava di un carro totalmente nuovo, ma della rielaborazione di un tipo precedente, ovvero il T-55, con spessori di corazza aumentati, struttura modificata, motore analogo e cannone pi\u00f9 potente.\nIl suo armamento era micidiale, perch\u00e9 se in generale si trattava di un mezzo solo leggermente migliore del predecessore e non particolarmente avanzato, il suo cannone a canna liscia ha anticipato di circa 20 anni le realizzazioni occidentali analoghe. Il nuovo cannone ha permesso di sparare proietti iperveloci e grandi munizioni HEAT o HE, queste ultime indubbiamente interessanti per potenza e capacit\u00e0 anche se non pensate per attaccare carri nemici. I cannoni occidentali si sono poi imposti per potenza e precisione anticarro, ma non ancora per effetti esplosivi su bersagli 'soffici', in genere sottostimati dai progettisti di carri armati.\nIl mezzo era per\u00f2 anche afflitto da problemi e difetti: la torre era larga ma gli interni del carro erano assai angusti, la mobilit\u00e0 e l'affidabilit\u00e0 erano inferiori a quelle del T-55. Il cannone aveva, soprattutto inizialmente, una precisione inferiore a quella del precedente D-10 a canna rigata. Il sistema di controllo del tiro era inefficace nello sfruttare il potenziale del 115mm. Infine, il mezzo era assai pi\u00f9 costoso e di manutenzione complessa, cosa che era d'altro canto vera anche per il carro M60 al confronto dell'M48. Molti acquirenti hanno semplicemente aggiornato con il 105mm molti dei propri mezzi, lasciando alla sagoma pi\u00f9 piccola e alla maggiore velocit\u00e0 il compito di compensare la leggera differenza nella corazzatura.\nProdotto in circa 21.000 esemplari, il T-62 si \u00e8 diffuso come il carro standard sovietico negli anni sessanta e settanta, per poi essere via via sostituito. Ma molti preferirono non acquistarlo, aspettando i successivi T-72: infatti, solo la Bulgaria tra i Paesi del Patto di Varsavia decise di acquistarlo, anche perch\u00e9 i nuovi proietti decalibrati APDSFS dei cannoni da 100mm per i cannoni dei T-54/55 quasi annullavano la differenza di potenza con i T-62 e soprattutto rendevano i carri occidentali vulnerabili a distanze rilevanti.\nIn guerra, il T-62 \u00e8 stato usato in gran numero e in numerosi fronti. Esso debutt\u00f2 in scontri di frontiera contro i cinesi agli inizi degli anni sessanta. I cinesi ne catturarono uno e scoprirono che i loro razzi anticarro erano inutili contro la robusta blindatura frontale del carro. Esso venne usato anche in Cecoslovacchia da parte delle truppe sovietiche di invasione, nel 1968.\nIn Medio Oriente venne impiegato in combattimento in maggior numero. Gli egiziani ne hanno ricevuti almeno 600, numerosi gli esemplari consegnati alla Siria (circa 2000), agli iracheni, agli algerini.\nL'impiego nella guerra del Kippur vide tuttavia i relativamente nuovi T-62 superati dai mezzi israeliani, subirono infatti perdite elevate soprattutto a causa della superiorit\u00e0 tattica degli israeliani, perch\u00e9 ebbero la peggio persino contro i carri M4 Sherman riarmati con i 105mm francesi a media pressione, ma soprattutto vennero battuti dagli M48 Patton e dai Centurion con cannoni da 105mm ad alta pressione. Questo calibro era lo standard dell'esercito israeliano, tanto che anche i 300 T-54/55 catturati nella guerra di 6 anni prima vennero riarmati con tali cannoni. L'aggiornamento dei vecchi mezzi era stato fondamentale, perch\u00e9 i cannoni da 83 e 90mm, che i carri occidentali originariamente avevano, erano scarsamente efficaci contro la corazza frontale dei T-55 e, a maggior ragione, dei T-62. I T-62 si dimostrarono inoltre troppo scomodi per combattere a portelli chiusi nel calore del deserto, e con una chiara inferiorit\u00e0 nel combattimento contro i carri nemici alle maggiori distanze. La cadenza di tiro, circa 4 colpi al minuto, era inferiore a quella dei carri israeliani, il cannone impreciso oltre i 1500 metri, la stima del bersaglio difficile. Le artiglierie rigate da 105mm, leggermente meno potenti, erano molto pi\u00f9 precise, con migliore cadenza di tiro, e apparati di tiro e quantit\u00e0 di proiettili maggiore.\nIn Europa le cose si sarebbero (non del tutto ovviamente) svolte differentemente, infatti, sia il clima europeo che le distanze di tiro sono ben diverse e compatibili con le capacit\u00e0 del carro, che entro certi limiti erano tutt'altro che disprezzabili. Esse si sono ben rivelate in alcuni episodi, come nel caso di un carro Centurion israeliano, che venne colpito da un proiettile perforante da distanze non ben chiare (forse attorno al chilometro). La munizione perfor\u00f2 la parte anteriore, spessa almeno 15\u00a0cm, per poi attraversare la torre e uscire dal retro, con altri 6\u20138\u00a0cm di acciaio perforati, lasciando un foro d'uscita a stella. Miracolosamente non caus\u00f2 danni all'equipaggio e assai pochi al carro.\nA seguito dello scontro Arabo-Israeliano del 1973, Israele si \u00e8 impadronita di un certo numero di T-62: dopo averli ricondizionati, li ha usati per armare una brigata corazzata. Questo basta per affermare che il T-62 serve anche nell'esercito israeliano, anche se per diritto di preda. I T-62, rinominati Tiran 6, hanno servito nelle Forze di Difesa Israeliane Israel Defense Forces per poi essere sostituiti da carri pi\u00f9 avanzati tecnologicamente, come il Merkava.\nDurante la guerra del 1982 l'esercito siriano ha combattuto intensamente contro gli israeliani, soprattutto con i T-62: secondo le stime dell'epoca sono stati persi circa 270 veicoli, non senza successi negli scontri confusi a distanza ravvicinata con le forze israeliane.\nDurante la lunga e sanguinosa guerra tra Iran e Iraq il T-62 ha raccolto, nei ranghi dell'esercito iracheno, i suoi maggiori allori. Utilizzato come standard per molte delle sue unit\u00e0 corazzate e meccanizzate (considerato carro di prima linea all'inizio del conflitto, in seguito sostituito dal T-72 e passato come supporto alle unit\u00e0 di fanteria blindata). I T-62 di Saddam Hussein si batterono bene, soprattutto quando intercettarono e fermarono l'offensiva corazzata voluta dal presidente iraniano Abolhassan Banisadr nel gennaio 1981 dove smentirono molti preconcetti sulla cattiva qualit\u00e0 dei carri russi rispetto a quelli occidentali (pregiudizi nati soprattutto a causa dell'esito delle guerre arabo-israeliane). Pur evidenziando problemi maggiori nel mettere fuori combattimento i carri britannici Chieftain rispetto agli statunitensi M60 i T-62 riportarono una completa vittoria, che segn\u00f2 anche la condanna politica del presidente iraniano (in seguito spodestato da un colpo di mano e fuggito in esilio).\nNella guerra del Golfo del 1991 e nel nuovo conflitto del 2003 sono stati impiegati dagli iracheni, ma gli M1 Abrams, con munizioni della serie M892 con uranio impoverito, hanno dimostrato di poterli persino trapassare a 4,1\u00a0km di distanza.\nIn Afghanistan sono stati i mezzi pi\u00f9 usati nelle battaglie dal 1979 in poi, nel modello T-62E M1984 dotato di corazze 'BDD': anche se rallentato da un maggior peso di 2,5 tonnellate, ha beneficiato di un maggior livello di protezione, specie contro razzi controcarri.\nI T-62, o meglio il loro clone, sono ancora i carri standard in servizio nell'esercito nordcoreano, con almeno 1600 mezzi.\nInfine, in Angola essi sono stati impiegati nelle sanguinose vicende, praticamente ignorate dai mass media, degli ultimi 20 anni di guerra civile.\nApparentemente il carro T-62 non \u00e8 stato un gran successo. La sua parte migliore era certamente il cannone, ma abbinato ad uno scafo che, se adeguato per un cannone da 100mm rigato, non lo era per un'arma pi\u00f9 potente. Se il T-62 avesse acquisito il cannone da 100mm anticarro a canna liscia del tipo T-12, derivato proprio dall'U5TS, avrebbe avuto ancora la stessa validit\u00e0, anzi sarebbe stato migliore in termini di cadenza di tiro e abitabilit\u00e0. Le caratteristiche di mobilit\u00e0 non sono state considerate molto bene, come anche l'affidabilit\u00e0 complessiva.\nIl T-62 era comunque relativamente economico e leggero, e ragionevolmente efficace. I carri pesanti occidentali, per\u00f2, si sarebbero diffusi solo agli inizi degli anni ottanta, cos\u00ec la necessit\u00e0 effettiva di cannoni da 115mm era ai tempi della sua introduzione assai questionabile.\nGli ultimi modelli di T-62 hanno sistemi di tiro moderni, missili anticarro, corazze aggiuntive passive o attive (ERA). Un effetto della necessit\u00e0 di migliorare il carro standard sovietico fu lo sviluppo del T-72, che pur essendo una risposta ai problemi del T-64, era in pratica una sorta di \"super-T-62\", con sospensioni a barre di torsione, telemetro perfezionato, cannone potenziato, motore turbodiesel, corazze pi\u00f9 avanzate."}
{"id": "560566", "revid": "634034", "url": "https://it.wikipedia.org/wiki?curid=560566", "title": "Fase fallica", "text": "Secondo il modello di sviluppo a fasi di Freud, la fase fallica \u00e8 il terzo periodo di sviluppo del bambino, essa succede alla fase anale e precede la fase latente. Si colloca a un'et\u00e0 compresa fra i 3 e i 6 anni circa. Nella fase fallica l'energia della libido si sposta dalla regione anale alla regione genitale, nella quale ha poi inizio il complesso di Edipo (per i maschi) o di Elettra (per le femmine).\nIl caso maschile.\nIl bambino si innamora della madre e vorrebbe che il padre non fosse interposto a questo suo amore (complesso di Edipo). In questa fase nota che la donna non ha il pene e sviluppa la paura che la punizione del padre per essersi innamorato della madre possa essere la castrazione. Gradualmente il bambino impara a guadagnarsi l'amore della madre cercando di assomigliare il pi\u00f9 possibile al padre.\nDa questa identificazione deriva il Super-io. Esso adotter\u00e0 le credenze e gli ideali del padre come fossero propri, ed entrer\u00e0 nella fase latente.\nIl caso femminile.\nLe bambine allo stesso modo si innamorano del padre e vorrebbero che la madre non fosse interposta al loro amore (complesso di Elettra). La bambina noter\u00e0 che l'uomo ha il pene, svilupper\u00e0 rabbia verso la madre credendo di aver ricevuto la castrazione e vorr\u00e0 \"riavere\" il pene. Freud afferma che le donne non lasciano mai veramente questa fase, e che quindi il Super-io \u00e8 meno sviluppato, di conseguenza le donne hanno meno problemi morali rispetto agli uomini. La bambina impara a guadagnarsi l'amore del padre diventando simile alla madre. A questo punto si sposta nella fase latente.\nLe fissazioni.\nUna fissazione in questa fase produce personalit\u00e0 risolute, autonome, orgogliose ed egoiste. Freud credeva che questa fosse la fase in cui si sviluppa l'omosessualit\u00e0.\nQueste persone mostrano segni di promiscuit\u00e0 o asessualit\u00e0, amoralit\u00e0 o puritanesimo. Essi cambiano i comportamenti in accordo con la dottrina degli opposti. Se il conflitto non viene risolto, l'adulto pu\u00f2 non volere o essere incapace nello sviluppare una relazione d'amore con altre persone."}
{"id": "560567", "revid": "88740", "url": "https://it.wikipedia.org/wiki?curid=560567", "title": "Lowlands", "text": "La parola Lowlands pu\u00f2 essere riferita a:"}
{"id": "560568", "revid": "470844", "url": "https://it.wikipedia.org/wiki?curid=560568", "title": "Voivodato di Po\u0142ock", "text": "Il voivodato di Po\u0142ock (in polacco: \"Wojew\u00f3dztwo Po\u0142ockie\") fu un'unit\u00e0 di divisione amministrativa e governo locale del Granducato di Lituania (facente parte della Confederazione polacco-lituana) dal XV secolo fino alla spartizione della Polonia del 1795. La sua storia pu\u00f2 essere rintracciata dall'omonimo principato, che fu conquistato dal Granducato di Lituania tra il tardo XIV e il primo XV secoli. Dal 1504, fu riconosciuto come voivodato.\nLo storico polacco Zygmunt Gloger afferma che il voivodato possedeva due senatori, ossia il Voivoda e il Castellano. La capitale si trovava in mezzo al territorio del voivodato, il quale, siccome non era tanto grande e popolato, non era diviso in contee."}
{"id": "560570", "revid": "46931", "url": "https://it.wikipedia.org/wiki?curid=560570", "title": "Stieng", "text": ""}
{"id": "560571", "revid": "697352", "url": "https://it.wikipedia.org/wiki?curid=560571", "title": "T-10", "text": ""}
{"id": "560572", "revid": "287204", "url": "https://it.wikipedia.org/wiki?curid=560572", "title": "Voivodato di Polock", "text": ""}
{"id": "560573", "revid": "6923", "url": "https://it.wikipedia.org/wiki?curid=560573", "title": "M4 Sherman", "text": "Lo M4 Sherman \u00e8 stato un carro armato medio statunitense, mezzo standard di questa categoria in servizio con l'United States Army a partire dal febbraio 1942. Fu costruito tenendo in considerazione le evoluzioni nella guerra corazzata, introdotte in Europa dalla Wehrmacht, e l'esigenza di disporre in tempi rapidi di grandi formazioni mobili. Armato con un pezzo da 75\u00a0mm via via aggiornato e un paio di mitragliatrici, oper\u00f2 con le forze armate statunitensi durante la seconda guerra mondiale e poi nella guerra di Corea, in genere con successo, pur dovendo lamentare la facilit\u00e0 a incendiarsi quando colpito, a causa della posizione delle munizioni nello scafo e la corazzatura relativamente modesta (nelle prime versioni). Durante e dopo il conflitto mondiale fu fornito in grandi quantit\u00e0 agli alleati di Washington e un assiduo operatore fu Israele, che mantenne il carro in servizio sino agli inizi degli anni settanta. Ancora nel 2006 lo Sherman era adoperato dall'Esercito cileno.\nDotato di una meccanica affidabile e di uno scafo versatile, lo Sherman fu il carro armato costruito nel maggior numero di esemplari nella seconda guerra mondiale assieme al T-34 sovietico (oltre in diciannove versioni) e fu il capostipite di diversi altri blindati tra cacciacarri e semoventi, a loro volta forniti in migliaia di unit\u00e0.\nSviluppo dell'M4 Sherman.\nLo sviluppo dei carri armati nel periodo fra le due guerre mondiali negli Stati Uniti non era stato molto appoggiato dai militari, tanto che nel 1940 l'US Army aveva due soli carri in un numero limitato di esemplari: l'M2 Medium Tank (carro medio), 18 esemplari, e l'M2 Light Tank (carro leggero), costruito in diverse versioni, ma in quantit\u00e0 comunque limitate. Dopo i successi ottenuti dalla Wehrmacht con la \"Blitzkrieg\", in cui ne veniva sfruttata la mobilit\u00e0 per fini strategici, si comprese la necessit\u00e0 di sviluppare carri confrontabili con i carri tedeschi. Per questo fu progettato il carro medio M3 Lee, armato con un cannone da 75\u00a0mm in barbetta ed un cannone da 37\u00a0mm in torretta.\nApparve subito chiaro che l'M3 era destinato a coprire le esigenze immediate, in attesa di un carro pi\u00f9 moderno da utilizzare in grandi quantit\u00e0, dato che il cannone da 37\u00a0mm era troppo poco potente per impegnare i carri tedeschi a lunga distanza ed il cannone da 75\u00a0mm, essendo posizionato in barbetta, poteva sparare solo in avanti e dal lato destro del carro. Per questo motivo fu sviluppato l'M4 Sherman che, su uno scafo non troppo dissimile montava un anello di torretta abbastanza ampio da avere una torretta armata col cannone M2 da 75\u00a0mm.\nDescrizione.\nL'M4 Sherman aveva scafo saldato, molto simile nella parte inferiore all'M3. Lo scafo presentava una fronte arrotondata ed inclinata e fianchi verticali. Il motore fu inizialmente il Wright-Continental R975 C1 \"Whirlwind\" (ciclone), radiale sviluppato per usi aeronautici. Il vano di combattimento era nella parte anteriore del carro e il motore era posteriore, separato dal vano equipaggio da una parete tagliafuoco e coperto da una griglia per la refrigerazione. L'albero di trasmissione passava sotto il pavimento della camera di combattimento, per portare la potenza del motore alle ruote dentate anteriori. Il cambio era a cinque marce e retromarcia. Lo scafo era sostenuto da tre carrelli a due ruote per lato e con ammortizzatori verticali e posteriormente erano montate due \"ruote folli\" (che regolavano la tensione dei cingoli) e su ogni carrello era posto superiormente un ruotino di ritorno del cingolo. I cingoli furono di cinque tipi: il primo (T41) erano semplicemente a tacchi rettangolari collegati, uguali a quelli dell'M3 Lee, eventualmente con protuberanze laterali per muovere su terreni fangosi. Il secondo tipo (T48), a quanto appare dalle foto il pi\u00f9 usato, era del tipo a \"chevron\", cio\u00e8 con una sagoma a V rovesciata (gommata) per una migliore presa sul terreno (non erano pi\u00f9 richieste le protuberanze, quindi, riducendo la larghezza del cingolo, si riduceva la potenza richiesta per il movimento). Il tipo T54 era ancora a \"chevron\", ma con la V pi\u00f9 larga, sempre gommato. Infine il quarto tipo (T66), pi\u00f9 largo, costruito appositamente per gli E8, era con una sagoma a serpente riportata sui tacchi rettangolari. Infine fu sviluppato un tipo a \"chevron\" largo, per l'uso con l'HVSS, indicato come T84.\nLa torretta era fusa, con due botole superiori e il supporto per la M2 HB Browning 0,50 in (12,7\u00a0mm) di fronte alla botola del capocarro. Il cannone era protetto da un mantelletto, che cambi\u00f2 aspetto diverse volte. Una delle maggiori novit\u00e0 dello Sherman era la stabilizzazione giroscopica in elevazione del pezzo. Questa novit\u00e0 non fu molto apprezzata, tanto che una delle prime attivit\u00e0 degli equipaggi, una volta preso in consegna il carro, era di rendere inoperabile il giroscopio, quindi il fuoco generalmente era effettuato da fermo.\nL'equipaggio, di 5 uomini, era nello scafo (pilota e operatore radio/mitragliere) ed in torretta (capocarro, cannoniere e servente). L'accesso, oltre che dalle due botole della torretta, era assicurato da due botole nella parte anteriore dello scafo. Queste botole, costruite senza criteri ergonomici, erano di difficile accesso dall'interno dello scafo e spesso, nel caso di un colpo sulla torretta, era facile che il cannone collassasse su una di esse sigillandola. Questa difficile uscita dal carro era una condanna a morte per l'equipaggio se il carro prendeva fuoco. Una volta capitolo, il meccanismo di apertura delle botole fu modificato e ne fu ampliata la luce.\nI duelli dimostrarono abbastanza presto che il cannone M2 da 75\u00a0mm, pur essendo abbastanza potente, poteva competere con i carri tedeschi (Panzer V Panther e Panzer VI Tiger I) solo se li perforava lateralmente o da dietro, quindi nella seconda met\u00e0 del 1944 fu sostituito con un cannone da 76.2\u00a0mm lungo che per\u00f2 fu disprezzato dagli equipaggi, perch\u00e9 aveva a disposizione meno colpi HE per contrastare la fanteria. Alcuni carri ebbero come armamento principale un obice da 105 mm da utilizzare contro bersagli non protetti. Le munizioni erano immagazzinate con tre colpi direttamente a portata di mano del caricatore, una serie di 12 colpi nel cestello di torretta, altri nei vani laterali accessibili sia al caricatore sia al capocarro ed infine sotto il cestello della torretta, disponibili al capopezzo. In ogni caso era una pratica comune caricare munizioni in ogni spazio disponibile.\nGli spessori di corazzatura erano:\nQuesti spessori erano insufficienti, e da 2000 metri potevano essere penetrati dai proiettili del 7,5 cm KwK 40 montato sui Panzer IV.\nDenominazioni.\nGli Stati Uniti fornirono il carro \"M4\" a diversi alleati.\nNell'esercito inglese era tradizione denominare i carri con il nome di un celebre generale del paese fornitore e, com'era avvenuto per l'M3 denominato \"M3 Lee\" nella versione statunitense e \"M3 Grant\" con le modifiche richieste dai britannici, l'M4 fu ribattezzato \"M4 Sherman\", in onore del generale Sherman, denominazione presto ufficialmente adottata anche dall'esercito statunitense. I carri forniti ai russi furono denominati \"M4 Emcha\" e quelli dell'esercito canadese \"M4 Grizzly\" (M4A1) o \"M4 Ram\" (M4A5).\nAl di l\u00e0 delle denominazioni ufficiali, tra i carristi inglesi e statunitensi il soprannome pi\u00f9 diffuso per l\u2032\"M4\" era quello di \"Ronson\", per la propensione ad incendiarsi, facendo il verso ad una pubblicit\u00e0 della marca inglese di accendini: \"..si accende al primo colpo !\".\nVarianti.\nL'M4 Sherman ebbe diverse varianti, principalmente legate al fatto che il motore Whirlwind, essendo un motore aeronautico, era richiesto anche dall'USAAF (United States Army Air Force), che gestiva tutti gli aerei non assegnati all'US Navy.\nPrincipali varianti, con descrizione delle modifiche rispetto al modello base M4:\nVarianti per l'US Army.\nDello Sherman furono standardizzate sette versioni, ma solo sei furono realmente prodotte negli Stati Uniti e di queste quattro sarebbero entrate in servizio nel dopoguerra nell'Esercito Italiano. Fondamentalmente esse differivano dai due modelli base M4 ed M4A1 per il motore adottato. Infatti essendo Il Continental R975 derivato da un motore aeronautico e dovendo la ditta soddisfare anche le esigenze di quell'industria, si ebbe ben presto una penuria di motori che si tent\u00f2 di risolvere adottando propulsori del tipo pi\u00f9 svariato.\nDopo la denominazione dell'US Army \u00e8 riportata fra parentesi la denominazione usata nella British Army: lo \"Sherman I\" era il modello M4.\nM4 (\"Sherman I\") Montava il motore radiale a nove cilindri Continental R975C1 (in seguito R975C4), raffreddato ad aria, con una potenza massima di 380 HP a 2.400 giri/minuto e coppia massima di circa 123 Kgm a 1800 giri/minuto. Esternamente era riconoscibile per uno scafo ottenuto da saldatura delle corazze, per il cofano motore con protezione blindata per la presa d'aria di raffreddamento, per il disegno della parte posteriore e per i due contenitori esterni dei filtri dell'aria. La prima industria incaricata della sua costruzione fu Pressed Steel Car Company che la produsse dal luglio 1942 all'agosto 1943, ma presto si dovettero coinvolgere altri costruttori per mantenere l'alto rateo di consegne stabilito; le industrie coinvolte furono: Baldwin Locomotive Works (da gennaio a dicembre 1943), American Locomotive Company (da febbraio a dicembre 1943), Pullman Standard Car Company (da maggio a settembre 1943) e Detroit Tank Arsenal (da agosto 1943 a gennaio 1944). In totale furono realizzati 6.748 esemplari con il cannone da 75\u00a0mm e anche se inizialmente previsti, non vennero prodotti M4 col cannone da 76 millimetri.\nM4A1 (\"Sherman II\") La produzione di scafi saldati richiedeva tecnologie che non erano notevolmente diffuse, quindi un certo numero di mezzi furono realizzati con scafo fuso, ed anzi fu il primo modello di M4 ad entrare in produzione (febbraio 1942). Gli M4A1 sono ben riconoscibili dagli M4, con scafo notevolmente arrotondato agli spigoli. Fu la prima versione ad essere costruita; cofano e parte posteriore erano simili a quelle dell'M4, con la quale aveva in comune anche il motore. Fu costruita da Lima Locomotive Works (da febbraio 1942 a settembre 1943), da Pressed Steel Car Company (da marzo 1942 a marzo 1945) e da Pacific Car and Foundry Company (da maggio 1942 a novembre 1943). Furono realizzati 6.281 esemplari con il cannone da 75\u00a0mm. e 3.426 col cannone da 76 millimetri.\nM4A2 (\"Sherman III\") Per sostituire il motore Whirlwind fu progettato un motore ottenuto accoppiando due motori di 12 cilindri a V di autobus (diesel) General Motors 6046 su un unico volano, raffreddati a liquido, dalla potenza complessiva di 375 HP a 2.100 giri/minuto e coppia massima di circa 138 Kgm a 1.400 giri/minuto. Questo motore, indicato come GM Twin 6-71, fu utilizzato per un certo numero di carri (da aprile 1942 circa 8.000 esemplari) utilizzati in parte dall'United States Marines Corp ed in parte ceduti alle nazioni alleate (URSS, Gran Bretagna, Francia e Polonia) nell'ambito degli accordi Lend Lease. Dato che l'U.S Army era orientato ad adottare solo carri a benzina, perch\u00e9 la presenza di veicoli diesel avrebbe richiesto una linea logistica parallela per la nafta, gli M4A2 vennero forniti quasi esclusivamente alle nazioni alleate; L'US Army ne tenne solo due per scopi addestrativi e altri vennero forniti ai Marines, dato che l'US Navy, avendo gi\u00e0 una linea logistica per la nafta delle navi, non aveva questo problema. Dotato di uno scafo simile a quello dell'M4, era riconoscibile per le piccole griglie di ventilazione sul cofano e per la corazza posteriore che si allungava verso il basso. La produzione avvenne presso Fisher Tank Arsenal (da aprile 1942 a maggio 1945), Pullman Standard Car Company (da aprile 1942 a settembre 1943), American Locomotive Company (da settembre 1942 ad aprile 1943), Baldwin Locomotive Works (da ottobre a novembre 1942), Federal Machine and Welder Company (da dicembre 1942 a dicembre 1943) e Pressed Steel Car Company (solo 21 esemplari con cannone da 76\u00a0mm. da maggio a giugno 1945). Furono costruiti 8.053 esemplari con cannone da 75\u00a0mm. e 2.915 con cannone da 76 millimetri.\nM4A3 e M4A3W (\"Sherman IV\") Montava il motore Ford GAA di 8 cilindri a V a 60\u00b0, raffreddato a liquido e derivato da un motore aeronautico sperimentale a 12 cilindri di 18 l di cilindrata, che dava 500\u00a0hp a 2.600 giri/min., con coppia massima di circa 145 Kgm a 2.100 giri/minuto. Data la maggiore potenza ed affidabilit\u00e0 di questo motore nei confronti del Whirlwind fu la variante preferita, anche se costruito in quantit\u00e0 nettamente minori degli M4 ed M4A1 (4761 mezzi). La W indica che le munizioni erano \"wetted\", cio\u00e8 immagazzinate in griglie entro acqua, soluzione sviluppata per il rischio di incendi provocati dall'ignizione delle polveri delle munizioni del carro che ridusse gli incendi sugli Sherman dal 60-80% di quelli colpiti al 10-15%. Fu la versione standard adottata dall'U.S. Army e l'unica in servizio anche dopo la guerra. Esternamente era riconoscibile per le grandi griglie di raffreddamento sul cofano, per la piastra posteriore allungata verso il basso simile a quella dell'M4A2 e per il deflettore dei gas di scarico di forma squadrata. La produzione inizi\u00f2 nel giugno 1942 e venne costruita da Ford Motor Company (da maggio 1942 a settembre 1943), da Detroit Tank Arsenal (da marzo 1944 a maggio 1945) e da Fisher Tank Arsenal (da febbraio 1944 a marzo 1945). Vennero realizzati 4.761 carri con cannone da 75\u00a0mm, 4.542 con cannone da 76\u00a0mm, denominati M4A3(76) W e 3.039 con obice da 105\u00a0mm denominati M4A3(105).\nM4(105) e M4A3(105) Montavano in torretta un obice da 105 mm M101. Usati per l'appoggio della fanteria per il supporto ravvicinato furono costruiti dal Detroit Tank Arsenal dal febbraio 1944 al marzo 1945 in 1641 esemplari (M4), e 3039 esemplari (M4A3).\nM4A1(76) W e M4A3(76) W Usavano la torretta T23, che montava un cannone M1A1C da 76\u00a0mm lungo, con lo stesso munizionamento dei cacciacarri M10 ed M18. La produzione inizi\u00f2 nel luglio 1944.\nM4A3E2 Jumbo Aveva una protezione rinforzata (aggiunta di piastre di spessore 38\u00a0mm frontali e laterali) ed una torretta con 152\u00a0mm di spessore, ne furono costruiti 254 ed entrarono in servizio nell'autunno del 1944. Armati inizialmente con il 75\u00a0mm, alcuni furono ricondizionati con il 76\u00a0mm. Avevano lo scopo tattico di stare in testa alle colonne quando si temevano imboscate.\nM4A3E8 (Easy Eighth) o M4A3(76) W HVSS In questo modello i carrelli furono modificati col sistema HVSS (Horizontal Volute Spring Suspension), cio\u00e8 utilizzando molloni ad ammortizzatori orizzontali anzich\u00e9 verticali, sistema che assicurava un migliore contatto fra carrello e cingolo, quindi una marcia pi\u00f9 veloce e confortevole, e permetteva cingoli pi\u00f9 larghi, riducendo la pressione al suolo a circa 0,8\u00a0kg/cm\u00b2. La produzione inizi\u00f2 nel dicembre 1944: quindi l'uso maggiore di questo modello fu nella guerra di Corea. Questi modelli montavano il cannone 76mm M1A1 L52.\nM4A4 (\"Sherman V\") Montava il motore Chrysler A-57 multi bank, ottenuto accoppiando sullo stesso albero cinque motori automobilistici a sei cilindri, ottenendo un propulsore a trenta cilindri da 370 HP a 2.400 giri/minuto ed una coppia massima di circa 147 Kgm a 1.400 giri/minuto. Questo motore, molto ingombrante, richiese un allungamento dello scafo di circa 30\u00a0cm e l'aumento in proporzione della distanza tra i carrelli della sospensione. La maggior lunghezza permise anche il montaggio di un ulteriore serbatoio di carburante ed il miglioramento della distribuzione del peso a terra, ma rendeva pi\u00f9 difficile sterzare il veicolo. Questa variante fu costruita quasi esclusivamente per la British Army, e solo alcuni esemplari rimasero negli Stati Uniti per scopi addestrativi. La produzione, interamente realizzata presso Detroit Tank Arsenal da agosto 1942 a settembre 1943, fu di 7.499 esemplari, tutti col cannone da 75 millimetri.\nLa sigla M4A5 non fu assegnata allo Sherman, ma fu usata dall'Ordnance Dept. dell'U.S. Army per contrassegnare il carro canadese Ram (ariete) nella denominazione della Royal Canadian Army. Costruito in 188 esemplari, usati principalmente per addestramento.\nM4A6 Usava uno scafo con il frontale fuso e la parte centrale e posteriore saldate. Montava il motore (diesel) Carterpillar RD 1820 da 450 HP a 2.000 giri/minuto, raffreddato ad aria, derivato dal motore stellare Wright G200, inizialmente proposto come una delle possibili motorizzazioni dello Sherman. Il motore poteva usare vari tipi di combustibile, il primo esempio di motore policarburante. Date le sue dimensioni, si decise di alloggiarlo all'interno di uno scafo di M4A4; il carro si differenziava da quest'ultimo solo per la copertura del vano motore che dovette essere in parte rialzata per il nuovo propulsore. La versione fu realizzata da Detroit Tank Arsenal in appena 75 carri nel periodo dall'ottobre 1943 al febbraio 1944, tutti con cannone da 75\u00a0mm ed utilizzati per addestramento.\nM4 Calliope Montava un dispositivo lanciarazzi per offrire maggiore potenza di fuoco sul campo, ed avere una sorta di carro armato/arma di artiglieria, in modo da contrastare sia i carri armati che la fanteria. Ne esistono due varianti: il T40 Whizbang con lanciarazzi a corto raggio e il T34 Calliope a lungo raggio.\nVarianti di altre nazioni.\nSherman Firefly (Gran Bretagna) in cui il cannone da 75\u00a0mm era sostituito con un 17 pdr (76.2\u00a0mm): la presenza di un pezzo di questa lunghezza costrinse ad aggiungere un contrappeso sul retro della torretta e la lunghezza del cartoccio-proietto del pezzo britannico costrinse ad aumentare la larghezza del portello del caricatore. Inoltre, per risistemare tutte le attrezzature del carro, fu necessario eliminare l'operatore radio e la sua mitragliatrice. Costruito in pi\u00f9 di 600 esemplari, su scafi M4A4 (pochi su M4 e M4A1).\nM4M (URSS), costruito in numero molto limitato di esemplari, erano M4A2 riarmati col cannone sovietico F-34 da 76\u00a0mm.\nM50 Super Sherman (Israele), riarmato con il cannone CN 75-50 francese, in una torretta a cui era stato aggiunto un contrappeso posteriore, completamente ricondizionato negli anni '60.\nM51 Isherman (Israele), riarmato con il cannone F1 da 105\u00a0mm francese con freno di bocca (la canna fu ridotta da 56 a 44 calibri), in una torretta riprogettata. Entrambi i mezzi israeliani avevano sostituito il motore originale con il motore Cummins (diesel) da 460\u00a0hp, e in quasi tutti furono montate le sospensioni HVSS a molloni orizzontali\nIn Egitto alcuni Sherman furono modificati montando la torretta del carro leggero AMX-13 con cannone da 75\u00a0mm.\nImpiego operativo.\nCampagna del Nordafrica e d'Italia.\nLa prima unit\u00e0 a cui furono assegnati gli \"Sherman\" fu la \"2nd Armored Division\" (2\u00aa divisione corazzata), a cui per\u00f2 furono tolti quasi subito per essere inviati in Nordafrica, quindi la prima unit\u00e0 a portare in battaglia questi carri non fu statunitense ma l8\u00aa Armata britannica, ed il primo uso fu nella terza battaglia di El Alamein (ottobre 1942). Nel novembre dello stesso anno la \"2nd Armored Division\", nel frattempo riequipaggiata, partecip\u00f2 all'Operazione Torch, cio\u00e8 allo sbarco nel Nordafrica francese, e qui il 6 dicembre 1942 gli Sherman americani ebbero il battesimo del fuoco a Djebel bou Aoukar, dove un plotone del \"66th Armored Regiment\" fu annientato dal fuoco dei \"PaK\" tedeschi.\nIn Nord Africa gli \"Sherman\" incontrarono per la prima volta i Panzer VI Tiger I (\"501\u00ba sPzAbt\"), che provocarono gravi perdite il 14 e 15 febbraio 1943 nel corso della Battaglia di Sidi Bou Said. I carri \"Sherman\" superstiti furono inglobati nella \"1st Armored Division\" e continuarono a combattere fino alla caduta della Tunisia (aprile 1943).\nDopo la campagna del Nordafrica gli \"Sherman\" divennero la spina dorsale delle forze corazzate statunitensi, poich\u00e9, nonostante fosse in progettazione il pi\u00f9 potente M6, quest'ultimo fu ritenuto troppo ingombrante per il trasporto via mare. Gli Sherman furono presenti anche nelle forze armate britanniche, quindi parteciparono a tutte le campagne alleate. In Sicilia operarono con l'US Army nella \"2nd Armored Division\" e nel \"753rd Medium Tank Battalion\" (753\u00ba battaglione carri medi), e furono impiegati a Gela nei primi cruciali giorni dopo lo sbarco. Da Gela la \"2nd Armoured Division\" fu inviata verso Palermo, che occup\u00f2 il 17 luglio.\nDopo lo sbarco a Salerno gli \"Sherman\" operarono in Italia sia a Cassino, sia nello sbarco di Anzio (\"1st Armored Division\").\nLa \"1st Armored Division\" rimase in Italia fino alla fine della guerra. Oltre agli Sherman presenti in questa grande unit\u00e0 vi erano anche otto battaglioni indipendenti su Sherman. Solo in Italia sono documentati due veicoli derivati dallo \"Sherman\": il veicolo gettaponte \"Twaby ark\" e lo \"Sherman portafascine\", entrambi concepiti per superare trincee o fossati di larghezza non eccessiva. Mentre il primo entrava nella trincea ed calava le rampe di accesso alla sezione centrale del ponte (portata direttamente sulla struttura del carro privato di torretta), il secondo (sempre privo di torretta) portava su due rotaie saldate su tutta la lunghezza del carro una fascina di circa 2\u20133\u00a0m di diametro, che, lasciata cadere nel fossato, lo riempiva permettendo il passaggio dei veicoli. A Montecassino gli \"Sherman\" operarono anche con la \"2^ Brygada Pancerna\" (2\u00aa brigata corazzata) polacca.\nIn Francia.\nGli Sherman iniziarono a combattere in Francia insieme alla prima ondata di sbarco del D-Day, in cui intervennero diverse centinaia di \"Sherman DD\", (duplex drive) , gi\u00e0 sperimentati nell'operazione Avalanche, come testimoniato dal recupero a Salerno nel 2002, seguiti, nel corso dei mesi, da 15 divisioni corazzate e da 39 battaglioni di carri indipendenti, ed il componente principale di tutte queste unit\u00e0 era l'M4, in tutte le sue varianti. In Europa lo Sherman mostr\u00f2 tutti i suoi limiti, dovendosi confrontare con i Panzer V Panther, con cui non era assolutamente in grado di competere. Gli Sherman operarono con altre forze armate, in particolare sul Fronte Occidentale con le forze britanniche, francesi e polacche. Nelle forze francesi operarono con la \"2e division blind\u00e9e\" (2\u00aa divisione corazzata), sotto il comando del generale Leclerc, prima unit\u00e0 a rientrare a Parigi nel 1944, e con la \"1e Divisione Blind\u00e9e\" e la \"5e Division Blind\u00e9e\". I carri polacchi invece erano concentrati nella \"1 Dywizja Pancerna\" (1\u00aa Divisione corazzata), la prima unit\u00e0 ad entrare a Wilhelmshaven.\nGli Sherman (2007 M4A2 e 2095 M4A2(76mm) W) operarono anche con l'Armata Rossa, con cui arrivarono a Berlino e Budapest. Fra le grandi unit\u00e0 sovietiche equipaggiate con lo Sherman ci fu anche il prestigioso \"3\u00ba Corpo meccanizzato della Guardia\"; il carrista sovietico V.A. Galkin, comandante di M4A2 del \"31\u00ba reggimento carri\" fu insignito della decorazione di \"Eroe dell'Unione Sovietica\".\nNel Pacifico.\nNel teatro del Pacifico lo \"Sherman\" oper\u00f2 sia con l'United States Marine Corps sia con il \"1st Chinese Provisional Tank Group\" (1\u00ba Gruppo Carri Provvisorio Cinese) in Birmania. Fu impiegato per la prima volta nella battaglia di Tarawa (novembre 1943) con discreto successo e, sino alla fine delle ostilit\u00e0 con il Giappone, costitu\u00ec il grosso dei reparti corazzati sui quali l'United States Marine Corps e le divisioni dell'United States Army poterono fare affidamento. Gli Sherman delle prime versioni si rivelarono decisamente superiori ai carri armati giapponesi, sebbene agguati e imboscate potessero rivelarsi fatali (la corazzatura laterale era perforabile dai pezzi da 47 mm anticarro, montati anche su mezzi blindati). Notevole diffusione ebbe la variante lanciafiamme, usata soprattutto per annientare da distanza di sicurezza le opere difensive nipponiche.\nIn Corea.\nAllo scoppio della guerra di Corea gli Stati Uniti avevano disponibili solo pochi carri in Giappone, ma immediatamente mossero le loro forze per sostenere la Corea del Sud, tuttavia avevano solo tre battaglioni carri addestrati, a causa della smobilitazione successiva alla seconda guerra mondiale, e di questi il \"70th Tank Bataillon\" era armato con M4A3, ma ricevette dall'Arsenale di Rock Island due compagnie su M4A3E8. In Giappone furono ricondizionati ed organizzati nell\"89th Medium Tank Battalion\" 54 M4A3E8 che arrivarono in Corea alla fine del luglio 1950. Gli M4E8, anche se a prima vista inferiori come corazzatura ed armamento, tennero testa ai T-34/85 coreani, grazie al miglior addestramento degli equipaggi ed alla disponibilit\u00e0 di un proiettile perforante da 76\u00a0mm di nuova generazione, in grado di perforare senza troppe difficolt\u00e0 la corazza frontale del T35/85. Essi operarono per tutta la guerra in aiuto alla fanteria e per operazioni mobili nelle retrovie del nemico (\"Task Force Lynch\"). Un'analisi operativa della guerra indic\u00f2 che, su 119 operazioni, gli M4A3E8 avevano partecipato a 59 azioni (50%), cio\u00e8 quanto tutti gli altri tipi di carro insieme. Nel corso degli anni cinquanta lo Sherman scomparve dal servizio nell'US Army e praticamente nel corso degli anni sessanta da tutti gli eserciti occidentali, con la notevole eccezione dell'IDF.\nGli ultimi anni.\nGli Sherman arrivarono in Israele fin dal 1948, attraverso vie pi\u00f9 o meno legittime, quindi allo scoppio della guerra di Indipendenza Israeliana (erano solo 2 carri) costituivano, con pochi carri francesi precedenti la seconda guerra mondiale, l'unica forza corazzata disponibile per Israele. Dopo la guerra di indipendenza, a partire dal 1949, gli israeliani riuscirono a procurarsi altri Sherman. Ancora nel 1956, in occasione della Crisi di Suez lo Sherman era il carro presente in maggior numero (circa 200). Nella Guerra dei Sei Giorni le brigate corazzate su M50 ed M51 operarono principalmente sul fronte della Samaria e della Giudea, tanto che il peso dei combattimenti entro Gerusalemme fu sopportato da reparti montati su Super Sherman. Invece nelle guerre successive, anche se ancora presente, lo Sherman fu destinato a ruoli di seconda linea, sostituito come carro da battaglia dall'M48 Patton e dal Centurion. Dopo il 1967 Israele cedette alcuni Sherman all'Uganda, al Nicaragua ed alle milizie falangiste libanesi.\nGli Sherman ceduti a Cuba combatterono contro le forze anticastriste nello sbarco alla Baia dei Porci. Altri impieghi bellici degli Sherman si ebbero da parte delle forze della Cina Nazionalista contro le forze comuniste. Infine gli Sherman combatterono da entrambe le parti nel corso delle prime Guerre Indo-Pakistane.\nVeicoli su scafo Sherman.\nVeicoli di costruzione USA.\nNella seconda guerra mondiale Stati Uniti e la Gran Bretagna cercarono di limitare i problemi logistici (aggravati dal fatto che i pezzi di ricambio dei veicoli erano costruiti negli Stati Uniti ed usati in Europa) utilizzando componenti dei carri armati per costruire veicoli con altre funzioni tattiche. Lo Sherman, grazie al gran numero di scafi costruiti, fu uno dei carri pi\u00f9 utilizzati come base per veicoli specializzati.\nSullo scafo dello Sherman e dei suoi derivati sono stati costruiti diversi veicoli gettaponte, nessuno dei quali ha superato lo stadio sperimentale.\nGli M4A2 Sherman ebbero un lanciafiamme modello E6R3 o E12R3 installato a fianco del cannone principale, tuttavia questa sistemazione limitava sia la gittata sia la disponibilit\u00e0 di combustibile dei lanciafiamme, per questo motivo 175 veicoli (destinati a operare nel Pacifico) sostituirono la mitragliatrice di prua con un lanciafiamme E12R3. Altri Sherman (denominati POA CWS H1 - \"Pacific Ocean Area Chemical Warfare Service Hawai\") ebbero il lanciafiamme in torretta (al posto del cannone da 75\u00a0mm) e furono utilizzati nell'invasione di Iwo Jima. Quelli con il lanciafiamme accoppiato all'obice da 105\u00a0mm furono designati POA CWS H5, ma non furono mai utilizzati in combattimento. Oltre a questi tentativi furono costruiti in circa 150 esemplari l'M42B1 (sullo scafo dell'M4A1) e l'M42B3 (sullo scafo M4A3), in cui il cannone da 75\u00a0mm era sostituito dal lanciafiamme E5-4. In questi carri il lanciafiamme aveva una gittata di circa 115\u00a0m.\nPer tutta la durata della seconda guerra mondiale furono effettuati tentativi di dotare sia i carri Sherman sia veicoli derivati da questo con dispositivi di sminamento efficienti e sicuri. Tuttavia la presenza di questi dispositivi, aumentando notevolmente il peso e sbilanciando il carro in avanti, rendeva il carro pi\u00f9 lento e praticamente vincolato a muovere in linea retta, favorendo cos\u00ec l'artiglieria controcarri che doveva impegnarli.\nVeicoli ancora meno convenzionali su scafo Sherman furono i veicoli illuminanti (\"Channel Defense Light\") ed i veicoli (su scafo M10) delle \"Sonic Companies\" (Compagnie sonore), che dovevano emettere rumori tali da ingannare il nemico, facendo credere la presenza di carri dove non erano, quindi forniti di potenti amplificatori sonori.\nAlmeno uno Sherman fu privato della torretta e, con spesse protezioni di piombo fu usato per portare personale in prossimit\u00e0 del terreno di prova delle bombe nucleari nel Nuovo Messico.\nEsercito Italiano.\nIl carro armato nel dopoguerra \u00e8 stato in servizio nell'Esercito Italiano dal 1947 al 1952.\nLe versioni in servizio nell'Esercito Italiano sono state quattro: M4, M4A1, M4A2 ed M4A4 nelle versioni dotate di tutti gli armamenti americani. La versione M4 e la versione M4A4 sono state in servizio nell'Esercito Italiano anche nella versione cacciacarri inglese \"Firefly\".\nNella versione M4A4 nell'Esercito Italiano, i motori A57 vennero sostituiti con motori Continental R975.\nOltre a queste versioni nell'Esercito Italiano era in servizio una versione che montava un dispositivo lanciarazzi per offrire maggiore potenza di fuoco sul campo, ed avere grazie ad esso una sorta di carro armato/arma di artiglieria, in modo da contrastare sia i carri armati che la fanteria. Erano presenti due varianti: il T40 Whizbang con lanciarazzi a corto raggio e il T34 Calliope a lungo raggio. Venne usato soprattutto in Italia Settentrionale, pi\u00f9 precisamente nella zona padana dal 752\u00ba Battaglione carristi.\nI carri Sherman sono stati sostituiti, nei reparti carristi, dai carri armati M26 Pershing e M47 Patton.\nDurante gli anni della guerra fredda, dopo la loro dismissione, le torrette degli Sherman furono utilizzate in alcune \"opere\" di Fanteria d'Arresto e Alpini d'Arresto nella cosiddetta soglia di Gorizia."}
{"id": "560574", "revid": "287204", "url": "https://it.wikipedia.org/wiki?curid=560574", "title": "Oberland Bernese", "text": "L'Oberland Bernese (in tedesco \"Berner Oberland\") \u00e8 la zona alpina del canton Berna, in Svizzera, una delle cinque aree in cui viene diviso il Canton Berna, sviluppandosi intorno ai laghi di Thun e di Brienz: si estende dalla catena dello Jungfrau fino al confine sud del Canton Berna ed \u00e8 particolarmente nota per la presenza del monte Eiger con la sua famosa parete nord.\nGeografia fisica.\nOrografia.\nDal punto di vista orografico la regione \u00e8 interessata dalle Alpi Bernesi e dalle Prealpi Bernesi. Le montagne principali sono:\nTurismo.\nThun rappresenta la porta d'ingresso all'Oberland Bernese. Basi di partenza per il turismo sono per\u00f2 soprattutto Spiez e Interlaken. Il turismo nella regione \u00e8 cominciato molto presto e all'inizio era soprattutto legato allo studio scientifico delle montagne. Alcuni luoghi turistici si trovano in fondo a una valle (Grindelwald, Kandersteg, Adelboden, Zweisimmen, Lenk), altri su dei terrazzi (Hasliberg, Wengen, M\u00fcrren, Beatenberg) e altri ancora in riva ai laghi (Brienz, Iseltwald, Gunten, Merligen).\nNel traffico stradale i passi del Susten e del Grimsel sono anche molto apprezzati.\nDa Kandersteg, attraverso il traforo del L\u00f6tschberg, si pu\u00f2 raggiungere Goppenstein in canton Vallese.\nAttraverso il passo di Br\u00fcnig (strada e ferrovia) si pu\u00f2 raggiungere la Svizzera centrale, mentre la Montreux-Oberland-Bahn (MOB) collega la regione con il lago Lemano.\nLegato allo sviluppo del turismo sono state costruite molte ferrovie di montagna per rendere pi\u00f9 accessibile l'accesso alle cime, come per esempio sul Niesen, Brienzer Rothorn, Kleine Scheidegg, M\u00fcrren / Schilthorn e soprattutto lo Jungfraujoch.\nPi\u00f9 recentemente sono state costruite molte funivie, cabinovie e seggiovie. A Grindelwald, sul M\u00e4nnlichen, si trova la pi\u00f9 lunga cabinovia del mondo. Molte ferrovie di montagna portano i visitatori in quota:\nLa salita sul Wetterhorn \u00e8 stata la prima funivia svizzera. Tuttavia, \u00e8 stato costruito solo il primo troncone dei 4 previsti e dal 1918 non \u00e8 pi\u00f9 in servizio. La vecchia stazione d'arrivo \u00e8 stata recentemente restaurata."}
{"id": "560576", "revid": "287204", "url": "https://it.wikipedia.org/wiki?curid=560576", "title": "Falloidina", "text": "La falloidina \u00e8 una micotossina presente in alcune specie di funghi velenosi appartenenti al genere Amanita, in particolare nell\"Amanita phalloides\".\nTossicologia.\nLa falloidina \u00e8 un \"ciclo-peptide\" che provoca una sindrome gastrointestinale e danni epatici causando il blocco della sintesi proteica attraverso l'inibizione della trascrizione del DNA negli epatociti.\nDal punto di vista della struttura molecolare, la falloidina \u00e8 abbastanza simile all'amanitina, un altro ciclo-peptide presente in alcune specie fungine fra cui la gi\u00e0 citata \"Amanita phalloides\".\nA livello del citoscheletro cellulare polimerizza e stabilizza i microfilamenti di actina, impedendo in questo modo i movimenti citoplasmatici.\nAntidoti.\nIn letteratura \u00e8 previsto l'utilizzo di N-acetilcisteina (\"Fluimucil\" o \"Hidonac\", quest'ultimo pi\u00f9 maneggevole dal punto di vista terapeutico perch\u00e9 confezionato in flaconi di maggior contenuto)."}
{"id": "560578", "revid": "125930477", "url": "https://it.wikipedia.org/wiki?curid=560578", "title": "T-80", "text": "Il T-80, anche noto con la denominazione di progetto Oggetto 219, \u00e8 un carro armato da combattimento di fabbricazione sovietica, sviluppato negli anni sessanta/settanta ed entrato in servizio presso le forze armate dell'URSS nel 1976 per affiancare, e poi succedere, al T-64 in qualit\u00e0 di carro di prima linea dell'Armata Sovietica.\nProgettato per ingaggiare in combattimento mezzi corazzati avversari, \u00e8 stato uno dei primi carri al mondo ad essere propulso da un motore a turbina. Armato di un cannone a canna liscia da 125\u00a0mm, ha conosciuto un certo successo commerciale venendo adottato dalle forze armate di vari paesi al di fuori della sfera d'influenza sovietica quali: Cina, Cipro, Corea del Sud, Egitto, Pakistan e Yemen.\nCostantemente aggiornato nel corso della sua vita operativa, il T-80 \u00e8 stato prodotto in numerose versioni tra cui il T-80U, dotato di corazza reattiva, il T-84, profonda revisione realizzata dall'industria della difesa ucraina, ed il T-80BVM, versione pi\u00f9 recente in ordine cronologico dotata di nuovi sensori, corazza reattiva e cannone principale al 2021 in fase di approvvigionamento nei ranghi dell'esercito della Federazione Russa.\nPosto progressivamente in riserva nel tempo, ha conosciuto nuova vita nella seconda met\u00e0 degli anni 2010, venendo incluso nel programma di riarmo delle forze armate russe dislocate nel lontano oriente e nell'artico grazie alla caratteristica propulsione a turbina che lo rende particolarmente affidabile in zone dal clima rigido.\nAl 2021, il T-80 \u00e8 in servizio attivo in numerose forze armate dell'ex-blocco sovietico.\nStoria.\nLa decisione sovietica di affiancare al T-64 un altro MBT con caratteristiche simili appare difficilmente comprensibile, se non come volont\u00e0 di superare alcuni problemi emersi nel corso dello sviluppo del primo carro armato. Lo sviluppo del T-80 part\u00ec verso la fine degli anni sessanta col nome di objekt 219. Lo sviluppo fu affidato allo studio di progettazione Kharkov - Morozov, con la produzione intrapresa successivamente a Omsk. Il T-80 \u00e8 stato il primo carro sovietico dotato di turbina policarburante, idea a cui i progettisti stavano lavorando fin dagli anni cinquanta ma che non era approdata ad alcun risultato pratico. Il carro non era concepito per essere un progetto economico e relativamente semplice come il T-72, ma un veicolo avanzato di prima linea, in grado di affiancare efficacemente e, nel medio periodo, rimpiazzare i T-64. Il nuovo carro entr\u00f2 in servizio, parallelamente al T-64B e al T-72, all'inizio degli anni settanta. Non risulta che questa versione, prodotta in un numero limitato di esemplari, sia mai stata esportata.\nCaratteristiche.\nIl T-80 era un carro del peso di 40 tonnellate circa, dotato di cannone 2A46M da 125\u00a0mm, che, tuttavia, almeno nei primissimi esemplari non adottava ancora la camicia termica. Il cannone era alimentato da un caricatore automatico a funzionamento pneumatico, rivelatosi molto affidabile, con 28 colpi del tipo proietto/carica separata di pronto impiego e altri 12 stipati all'interno della torre e dello scafo. L'armamento secondario era costituito da una mitragliatrice coassiale da 7,62\u00a0mm e una pesante, montata sulla cupola del capocarro, da 12,7\u00a0mm. Quest'ultima arma pu\u00f2 essere azionata anche dall'interno del carro e ha un settore di tiro di 75\u00ba a destra e sinistra (i 360\u00b0 sono raggiungibili ruotando tutta la torretta o azionandola dall'esterno).\nLa corazzatura era stratificata, e intervallava strati di acciaio a strati di materiali compositi e, probabilmente, ceramiche. La composizione era simile a quella del T-64 ma quest'ultimo, essendo gi\u00e0 stato aggiornato un paio di volte e dotato anche di corazza reattiva, risultava pi\u00f9 protetto. La necessit\u00e0 di stipare munizioni in spazi ristretti rendeva pronto anche il T-80, in caso la corazzatura fosse stata perforata, a esplodere in maniera catastrofica. In caso di missioni non lunghissime o a bassa intensit\u00e0, spesso gli equipaggi hanno preferito mantenere solo le 28 munizioni nel carosello del caricatore automatico, che, nonostante sia proprio sotto la torretta, \u00e8 anche nella posizione pi\u00f9 protetta. \nAnche dal punto di vista dell'armamento la prima serie del T-80 risultava inferiore al T-64. Il cannone era lo stesso, tuttavia il sistema di puntamento e tiro non permetteva ancora di sparare missili anticarro.\nLe prestazioni erano comunque migliori rispetto al T-72. Gli automatismi per il controllo del tiro adottati ricavavano molti pi\u00f9 dati in maniera automatica dai sensori del carro (dotato fin dalla fase progettuale di telemetro laser) rispetto a quelli del pi\u00f9 diffuso veicolo della Ural. I dati che il cannoniere doveva inserire a mano si limitavano alla pressione atmosferica, alla temperatura, all'usura della canna e poco altro. La sistemazione generale del carro armato era convenzionale, con il pilota seduto anteriormente in posizione centrale, sotto un portello rotante e dotato di tre iposcopi (col centrale dotabile di visore notturno), e capocarro e cannoniere in torretta, il primo seduto a destra del cannone e il secondo a sinistra (guardando il carro da dietro). Le postazioni dell'equipaggio erano abbastanza sacrificate, come su tutti i carri sovietici e russi di simile configurazione, per consentire una sagoma estremamente bassa (2,20\u00a0m contro i 2,90\u00a0m di un Leopard 2). In questa versione non era prevista aria condizionata, ma il mezzo era comunque dotato di protezioni NBC (armi Nucleari, Batteriologiche, Chimiche) e schermo antiradiazioni, sotto forma di pannelli di resina impregnata di piombo. Il carro fu dotato di un sistema antincendio ad halon, gi\u00e0 sperimentato sul T-62 in grado di rilevare e estinguere un principio di incendio in pochi decimi di secondo.\nL'apparato motore era costituito da una turbina da 1000\u00a0CV con un'autonomia massima di 335\u00a0km e una vita media di circa 500 ore. Lo scarico non era situato sul lato come negli altri carri russi, ma posteriormente, protetto da una serie di griglie. La collocazione del motore era posteriore. La trasmissione \u00e8 manuale e il mezzo si guidava tramite le due classiche leve di comando poste ai lati del pilota. Il treno di rotolamento era costituito da sei ruote di piccolo diametro con anello in gomma, collegate a sospensioni a barra di torsione, ruota motrice posteriore e ruota di rinvio anteriore. I cingoli sono costituiti da elementi interamente in metallo. I lati del treno di rotolamento sono protetti da gonne costituite da elementi di acciaio annegati in una matrice di tessuto gommoso, che, visto dall'esterno, si presenta come gomma scura. Sono state adottate due piccole gonne in gomma/acciaio anche anteriormente: vengono montate sotto la piastra frontale per provocare l'esplosione anticipata di alcuni tipi di mine anticarro, col compito secondario di limitare la polvere sollevata durante la retromarcia.\nVersioni.\nT-80B e T-80BV.\nValutata la sostanziale bont\u00e0 della formula, si procedette a un aggiornamento e miglioramento della cellula, per portarla a uno standard uguale o superiore a quello del T-64B. I principali interventi riguardarono la protezione passiva, i sistemi di controllo del tiro e l'apparato motore.\nIl T-80B entr\u00f2 in servizio attivo nel 1976.\nLa corazzatura venne aumentata e migliorata nella composizione, portando il livello di protezione equivalente massimo a circa 500\u00a0\u2013 550\u00a0mm contro proietti APFSDS a energia cinetica e circa 600\u00a0mm contro HEAT. La vita utile della turbina venne pi\u00f9 che raddoppiata, aumentando nel contempo l'affidabilit\u00e0 e l'autonomia, che raggiunse i 500\u00a0km. Il carro armato cos\u00ec modificato raggiunse il peso di 42,5 tonnellate, ma la mobilit\u00e0 rimase comunque molto buona grazie all'ottimo rapporto peso/potenza. La velocit\u00e0 su strada si aggira sui 70\u00a0km/h (in realt\u00e0 il mezzo pu\u00f2 arrivare a circa 100/110\u00a0km orari, come molti carri moderni, ma a prezzo di danni agli apparati pi\u00f9 delicati e sollecitazioni molto forti per l'equipaggio) e quella fuoristrada a 48\u00a0km/h.\nIl sistema di tiro e l'armamento furono migliorati con l'adozione del sistema \"Kobra\", costituito dal cannone 2A46M-1 e dal software di controllo necessario per sparare il missile anticarro 9K122, sia da fermo che in movimento. Il missile \u00e8 studiato per ingaggiare bersagli corazzati oltre la portata effettiva massima del cannone, ma pu\u00f2 essere usato anche contro strutture fisse.\nL'armamento principale \u00e8 stabilizzato su due piani (orizzontale e verticale) e pu\u00f2 essere usato col carro in movimento contro bersagli a loro volta in movimento, a qualunque angolazione. Venne migliorato il telemetro laser, che vide la sua portata massima incrementata a circa 9000\u00a0m con scarto di pi\u00f9 o meno lo 0,1%. Il cannone venne inoltre dotato di camicia termica per limitare le distorsioni. Il carro era equipaggiato con sistema di visione notturna TPNK-13, con un raggio di 800\u00a0m in modalit\u00e0 passiva e 1300 in modalit\u00e0 attiva. Il mezzo fu inoltre equipaggiato con girobussola e un sistema per guado profondo. Il carro era inoltre in grado di deporre una cortina fumogena di circa 300\u00a0m per 300 utilizzando gli otto lancia fumogeni collocati ai lati della torretta (quattro per parte).\nVenne schierato con le unit\u00e0 di prima linea in Germania Est, in estremo Oriente e in altri punti \u201ccaldi\u201d delle frontiere del Patto di Varsavia. Anche questa versione non risulta sia mai stata esportata.\nLa protezione passiva \u00e8 stata in seguito ulteriormente aumentata con l'adozione della corazza reattiva (ERA) \u201cKontakt-1\u201d, efficace soprattutto contro colpi HEAT e HESH. I mattoni di ERA coprono l'arco frontale della torre (circa 40\u00b0 per lato), la piastra frontale, la parte alta dei lati dello scafo e il cielo della torretta. Essendo comunque una protezione modulare, \u00e8 possibile trovare carri con una disposizione delle mattonelle differente. I mezzi cos\u00ec modificati sono stati denominati T-80BV. \u00c8 possibile installare l'ERA anche sulle versioni precedenti.\nIn totale sono stati prodotti circa 2000 esemplari di T-80B e BV, e anche in questo caso, non risulta che, perlomeno durante l'esistenza dell'Unione Sovietica, siano mai stati esportati. A partire dal 1995 sono stati impiegati operativamente in Cecenia.\nSviluppo.\nTra la fine degli anni settanta e l'inizio degli anni ottanta fu chiaro agli analisti militari sovietici che la superiorit\u00e0 tecnologica in fatto di carri armati che si era venuta a costituire sull'occidente negli anni sessanta, dovuta in primo luogo alla guerra del Vietnam, che aveva fatto perdere agli Stati Uniti un ciclo di ammodernamento degli armamenti, era venuta a mancare.\nLa Germania aveva sviluppato il Leopard 2, Israele aveva messo a frutto la lezione appresa sul Golan contro i Siriani sviluppando il Merkava, gli Stati Uniti stavano mettendo in linea l'M1 Abrams e il Regno Unito il Challenger 1.\nOgnuno di questi mezzi poteva essere considerato pari o superiore ai veicoli sovietici, per uno o tutti gli aspetti fondamentali in un carro armato (potenza di fuoco, protezione, mobilit\u00e0, precisione di tiro, capacit\u00e0 di individuare per primi l'avversario).\nVenne deciso quindi di procedere con un programma di sostanziale riprogettazione dell'MBT di punta dell'esercito, che all'epoca era il T-80.\nIl nuovo mezzo fu sviluppato dal bureau Karkov\u00a0\u2013 Morozov all'inizio degli anni ottanta con la designazione di \u201cobject 478\u201d e costruito nello stabilimento di Stato Malyshev a partire dal 1985.\nIl nuovo mezzo, denominato T-80U venne messo in linea abbastanza velocemente e, insieme alla sua versione con motore diesel T-80UD, \u00e8 in servizio a tutt'oggi.\nA seguito della dissoluzione dell'URSS T-80U e T-80UD si trovarono in servizio anche negli eserciti di alcune repubbliche ex-sovietiche. \nMolte di esse, prive delle risorse economiche sufficienti a mantenere in linea un MBT moderno, hanno ceduto i loro mezzi alla Russia o a Paesi terzi.\nA oggi, i principali utilizzatori del carro sono Russia, Ucraina e Pakistan. Una certa quantit\u00e0 di mezzi \u00e8 stata esportata anche in Corea del sud e Cipro.\nCaratteristiche tecniche.\nLa sistemazione del carro \u00e8 convenzionale e analoga a quella delle altre serie di T-80, con torretta centrale, motore e trazione posteriore.\nIl pilota siede anteriormente al centro dello scafo, mentre il capocarro e il cannoniere siedono in torretta, il primo alla destra e il secondo alla sinistra del cannone (guardando il carro da dietro).\nRispetto al T-80B le modifiche principali si sono avute nella protezione passiva. La torretta \u00e8 stata interamente riprogettata.\nIl tipo di corazzatura impiegata per torretta e scafo \u00e8 multistrato avanzata, derivata da quella gi\u00e0 adottata sulle precedenti serie, ma ulteriormente perfezionata. Il carro armato \u00e8 stato inoltre dotato di ERA \u201cKontakt 5\u201d, in grado di degradare severamente anche le capacit\u00e0 di perforazione dei proietti APFSDS-DU.\nLa nuova corazza reattiva copre l'arco frontale della torretta (circa 40\u00b0 per parte), i lati anteriori dello scafo e la piastra frontale.\nIl livello di protezione equivalente a corazza omogenea si stima sia di circa 750\u00a0mm contro i proietti APFSDS a energia cinetica e 1300\u00a0mm contro gli HEAT nella parte pi\u00f9 protetta (fronte della torretta). In media, la protezione sull'arco frontale pu\u00f2 essere considerata equivalente a 750\u00a0mm contro gli APFSDS e 1200\u00a0mm contro gli HEAT. Questi valori, analogamente a quanto succede in genere per i carri armati, vanno dimezzati per i lati e ulteriormente ridotti per la parte posteriore.\nI 2/3 posteriori dei lati del carro sono protetti dalle usuali gonne in gomma/acciaio come sulle versioni precedenti. Al solito, sono presenti anche le due cortine anti-polvere anteriori. Per limitare il pericolo di incendio il meccanismo di brandeggio della torretta non \u00e8 pi\u00f9 idraulico, ma elettromeccanico. Inoltre \u00e8 stato adottato un sistema di spegnimento automatico degli incendi sia nel compartimento dell'equipaggio che nel vano motore.\nL'armamento principale \u00e8 costituito dall'usuale cannone 2A46M-1 da 125\u00a0mm, dotato di camicia termica per limitare le distorsioni e possibilit\u00e0 di sostituire velocemente la canna sul campo. Il cannone \u00e8 alimentato da un caricatore automatico che contiene 28 colpi del tipo proietto/carica separata. In totale, nel veicolo possono essere alloggiati fino a 45 colpi, di cui solitamente 5/8 sono missili a guida laser AT-11 Sniper (9K119 \u201cReflex\u201d secondo la designazione russa). Il sistema di puntamento di questa versione del T-80 permette sia al cannoniere che al capocarro di aprire il fuoco, inoltre, contrariamente a quanto succede sul T-72, il comandante pu\u00f2 condividere l'inquadratura col cannoniere, rendendosi conto pi\u00f9 velocemente di cosa quest'ultimo sta inquadrando e, di conseguenza, della situazione tattica.\nIl cannone dispone di uno stabilizzatore 2E42 che lo stabilizza su entrambi gli assi di movimento. Il computer balistico 1V528-1 riceve una grande quantit\u00e0 di dati da sensori (velocit\u00e0 del carro, velocit\u00e0 angolare della torretta, velocit\u00e0 del vento, distanza del bersaglio, ecc\u2026) riducendo molto, rispetto ai carri sovietici pi\u00f9 vecchi, la quantit\u00e0 di dati che devono essere immessi manualmente dal cannoniere. Inoltre, a differenza delle versioni precedenti, \u00e8 stato adottato un sistema di riferimento alla bocca, che fa partire il colpo solo quando il disallineamento tra bocca del cannone e linea di mira \u00e8 entro limiti predeterminati.\nGli apparati di mira e sorveglianza di capocarro e cannoniere funzionano sia in modalit\u00e0 giorno che notte, sfruttando l'intensificazione di luce. In modalit\u00e0 giorno hanno un ingrandimento massimo di 8X, in modalit\u00e0 notte di 5,4X. In alternativa ai visori a intensificazione di luce pu\u00f2 essere montata la pi\u00f9 moderna vista termica Buran-Catherine-E. I carri in servizio in Ucraina e Russia, a partire dal 1992 sono stati dotati della vista termica \u201cAgava-2\u201d. Nelle versioni pi\u00f9 recenti il computer balistico calcola anche il momento in cui fare esplodere le granate HE con involucro a frammentazione. Questo \u00e8 possibile solo nei carri dove il caricatore automatico \u00e8 dotato di dispositivo elettronico per impostare la spoletta del proietto. Nelle versioni meno recenti, l'anticipo dell'esplosione va settato manualmente agendo con un apposito utensile sulla spoletta collocata sull'ogiva del proietto.\nL'armamento secondario \u00e8 costituito da una mitragliatrice coassiale da 7,62\u00a0mm che pu\u00f2 essere azionata da entrambi i membri dell'equipaggio in torretta e da una mitragliatrice pesante da 12,7\u00a0mm montata sulla cupola del capocarro. Questa mitragliatrice \u00e8 azionabile dall'interno del mezzo. Il campo di tiro \u00e8 di -5/+70\u00b0 sull'asse verticale e 75\u00b0 per parte orizzontalmente (360\u00b0 ottenibili col brandeggio dell'intera torretta.) La mitragliatrice \u00e8 provvista di sistema di stabilizzazione verticale.\nL'apparato motore \u00e8 costituito da una turbina a gas policarburante GTD-1250, che eroga 1250\u00a0CV (prima del 1990 il carro era dotato di turbina GTD-1000TF da 1100 cv.).\nIl motore pu\u00f2 essere sostituito sul campo in circa 3 ore.\nIl peso complessivo del veicolo \u00e8 di 46 tonnellate, di conseguenza la potenza specifica \u00e8 di circa 27 cv/tonnellata, dato che, unito ai larghi cingoli, assicura una buona mobilit\u00e0 su ogni tipo di terreno.\nLa velocit\u00e0 massima \u00e8 di circa 70\u00a0km/h su strada e 48 su terreno vario, con una pendenza massima superabile di 32\u00b0. Il veicolo pu\u00f2 guadare 1,8\u00a0m senza preparazione o 5 con lo snorkel.\nLa trasmissione \u00e8 meccanica e il pilota guida il carro azionando le usuali due leve poste ai suoi lati.\nLa versione UD \u00e8 provvista, in luogo della turbina a gas, di un motore diesel 6TD-1 a sei cilindri che sviluppa 1000 cv.\nLa sistemazione dell'equipaggio \u00e8 simile a quella degli altri carri russi di analoga configurazione e, di conseguenza, un po' sacrificata per limitare la sagoma. A differenza dei carri armati precedenti, per\u00f2, sul T-80U / UD \u00e8 possibile installare l'aria condizionata in caso si operi in climi caldi.\nIl mezzo \u00e8 anche dotato di sistema NBC a sovrappressione. \u00c8 presente una scudatura antiradiazioni costituita da lastre di polimeri impregnate di piombo, litio e boro.\nLe comunicazioni avvengono attraverso una radio a onde ultracorte R-173.\nT-80UK.\nEsiste una variante comando, il T-80UK, che dispone del sistema di contromisure antimissile opto-elettroniche Shtora, un apparato radio pi\u00f9 complesso, un sistema di navigazione TNA-4-3 e un gruppo elettrogeno da 1Kw.\nT-84 Oplot e T-84\u00a0120.\nA seguito della dissoluzione dell'Unione Sovietica, l'Ucraina continu\u00f2 a sviluppare il T-80UD. \nA causa della situazione finanziaria del Paese, molto meno che brillante, i derivati del T-80UD non sono stati messi in servizio nell'esercito in pi\u00f9 di qualche decina di esemplari. \nI veicoli derivati dalla cellula, destinati principalmente all'export, sono denominati T-84.\nT-80BVM.\nNonostante la produzione dei carri armati T-80 sia cessata nella seconda met\u00e0 degli anni '90, ancora diverse migliaia di carri armati di questo tipo rimangono nell'esercito in vari gradi di servizio, inclusi il T-80B e il T-80BV. Per avvicinarli ai requisiti operativi odierni, \u00e8 stato sviluppato un programma di ammodernamento, sfociato nel carro armato T-80BVM presentato per la prima volta nel settembre 2017.\nIn questa versione, attualmente in fase di consegna presso le forze armate russe, il sistema di controllo del fuoco ha ricevuto un mirino multicanale Sosna-U dotato di imaging termico e tracciamento automatico del bersaglio, un nuovo dispositivo ottico TVN-5 e sistemi ridondanti in grado di garantire la continuit\u00e0 di funzionamento dei sistemi sul campo di battaglia.\nLa turbina originale da 1100 CV \u00e8 stato sostituito da una turbina GTD-1500 in grado di erogare 1250 CV, che possono aumentare fino a 1.400 CV in modalit\u00e0 supercharge. La nuova turbina prevede anche la modalit\u00e0 \"idle\" una sorta di folle che consente al propulsore di diminuire il consumo di carburante in posizione stazionaria prolungata e di fornire energia sufficiente ai sistemi di bordo senza ricorrere a motori ausiliari.\n\u00c8 stata adottata una moderna corazza reattiva Relikt a protezione della torretta, una suite di protezione Arena per lo scafo ed un cannone 2A46M-4 da 125\u00a0mm, pi\u00f9 accurato del precedente.\nAccessori comuni a tutte le versioni del T-80.\nTutte le versioni del T-80, come minimo comun denominatore, possono essere dotati dei seguenti accessori:"}
{"id": "560581", "revid": "6923", "url": "https://it.wikipedia.org/wiki?curid=560581", "title": "Voivodato di Troki", "text": "Il voivodato di Troki (in lituano: \"Trak\u0173 vaivadija\", in polacco: \"Wojew\u00f3dztwo Trockie\") fu un'unit\u00e0 di divisione amministrativa e governo locale del Granducato di Lituania (dopo l'Unione di Lublino, insieme al Granducato di Lituania, divenne parte della Confederazione Polacco-Lituana) dal XVI secolo fino alla Spartizione della Polonia del 1795.\nSede del governo del voivodato (\"Wojewoda\"): "}
{"id": "560582", "revid": "690118", "url": "https://it.wikipedia.org/wiki?curid=560582", "title": "T-84", "text": "Il T-84 Oplot \u00e8 un derivato del T-80 realizzato in Ucraina, dalla Kharkiv Morozov Machine Building Design Bureau o KMDB.\nCaratteristiche.\nLa turbina a gas montata sul T-80 non aveva dato i risultati sperati, soprattutto in termini di affidabilit\u00e0 e consumi. Per questo la Russia ha inserito al suo posto propulsori diesel e altrettanto ha fatto lo stabilimento Zavod di Charkiv, in Ucraina, con risultati nettamente migliori grazie alle prestazioni superiori del motore diesel a due tempi 6TD-2 con configurazione \"a sogliola\", un sei cilindri contrapposti, con 12 pistoni, sovralimentato, a raffreddamento liquido, con una cilindrata di 16.300cc, in grado di erogare 1.200HP. La velocit\u00e0 massima varia tra i 65 e i 75 km/h su strada e circa 45 km/h fuoristrada. L'armamento rimane il classico cannone-lanciatore da 125mm, prodotto su licenza con la nuova denominazione locale KB-3, ma i sistemi di osservazione e tiro sono interamente nuovi, con stabilizzazione su due assi e un sistema di tiro integrato 1A45. L'altra grossa novit\u00e0 riguarda la cupola, che, a differenza di tutti gli MBT sovietici e russi, non \u00e8 pi\u00f9 realizzata per fusione ma per saldatura, come quella dei carri occidentali. Sono presenti un sistema di corazzatura reattiva Kontakt-5 e delle contromisure optroniche Shtora-1. I lanciafumogeni sono del tipo 3D17 Tucha. Il cannone utilizza un nuovo proiettile APFSDS a prestazioni migliorate, realizzato in collaborazione con la francese GIAT."}
{"id": "560584", "revid": "690118", "url": "https://it.wikipedia.org/wiki?curid=560584", "title": "T-90", "text": "Il T-90 Vladimir (in cirillico: T-90 \u0412\u043b\u0430\u0434\u0438\u043c\u0438\u0440) \u00e8 un carro armato da combattimento di 3\u00aa generazione, evoluzione del T-72B, sviluppato dalla Uralvagonzavod per soddisfare le necessit\u00e0 difensive delle forze armate russe con le quali presta servizio ininterrottamente dal 1993. Inizialmente denominato T-72BU o, alternativamente, Objekt 188, per non comprometterne il potenziale commerciale si decise di cambiarne il codice di designazione in T-90 a seguito delle prestazioni tutt'altro che brillanti offerte dai T-72 del Kuwait e dell'Iraq nel corso della Prima Guerra del Golfo.\nPrimatista mondiale di vendite dal 2001 al 2010, complice il mastodontico ordine avanzato dal Ministero della difesa indiano, il T-90 ha ricevuto il battesimo del fuoco nel corso della Seconda Guerra Cecena del 1999 ed \u00e8 stato impiegato attivamente nel corso della Guerra civile siriana dall'esercito regolare di Damasco.\nIn servizio presso numerose forze armate delle regioni asiatiche e medio-orientali, a seguito della scomparsa di Vladimir Potkin, suo capo progettista, il governo della Federazione Russa ha ufficialmente concesso l'appellativo Vladimir al mezzo.\nNegli anni 2010 \u00e8 stata sviluppata per l'esercito russo una versione profondamente aggiornata chiamata T-90M, anche nota in patria come Prorvij-3, dotata degli stessi sistemi di puntamento, cannone e corazza reattiva del T-14 Armata. Tale versione \u00e8 entrata in servizio nell'aprile 2020 presso la divisione corazzata Taman.\nStoria.\nAll'inizio degli anni '80, l'ufficio di progettazione UVTZ (Uralvagonzavod) a Nizhny Tagil inizi\u00f2 a sviluppare nuovi ammodernamenti per il carro T-72. Nel 1985 fu selezionato il T-72B (Oggetto 184), equipaggiato con il sistema di protezione dinamica \"Kontakt\" ed il sistema d'arma guidato 9K120 \"Svir\". Tuttavia, la macchina non venne trovata soddisfacente in quanto il T-72, rispetto ad altri carri armati sovietici dello stesso periodo, era dotato di un sistema di controllo del fuoco semplificato 1A40 / 1A40-1 per mantenerne bassi i costi di produzione e semplificare l'addestramento degli equipaggi.\nCi\u00f2 spinse allo sviluppo di un nuovo carro, denominato internamente \"Object 188\", dove l'enfasi principale venne posta sull'aumento dell'efficacia in combattimento. portando il futuro T-90 al livello del T-80U in termini di efficienza di tiro. Venne pertanto selezionato il sistema di controllo del fuoco Irtysh 1A45, installato in serie sui carri armati T-80U dal 1985, ed un caricatore automatico gi\u00e0 in uso sul T-72B.\nNel 1989, il carro armato \"Object 188\" \u00e8 entrato in fase di test di stato, in cui dimostr\u00f2 elevata affidabilit\u00e0 lungo i 14.000 km previsti, percorsi senza incidenti o guasti di rilievo. Di conseguenza, la Commissione di Stato raccomand\u00f2 il carro Oggetto 188 per l'adozione. Il collasso dell'economia sovietica nel 1991, ritard\u00f2 l'ingresso in produzione di 3 anni: i primi T-90 uscirono dalla catena di montaggio della Uralvagonzavod solo a novembre 1992. Al 1998, non erano stati prodotti pi\u00f9 di 150 carri di serie di cui 107 distribuiti al \"Distretto Militare dell'Estremo Oriente\".\nNel 1999 ha fatto la prima apparizione un nuovo modello di T-90, la versione A, con una nuova torretta.\nNel 2006 si contavano 272 carri T-90 in servizio con l'Esercito russo, inquadrati nella \"5\u00aa Divisione Carri della Guardia\" del \"Distretto Militare della Siberia\"&lt;ref name=\"T-90/S\"&gt;&lt;/ref&gt; e 7 T-90 nella Fanteria di Marina. Nel corso del 2008 60 nuovi T-90 sono stati distribuiti all'Esercito russo.\nLa versione T-90S \u00e8 in servizio anche nell'Esercito indiano e la produzione su licenza indiana ha avuto inizio nel 2006-2007. Nel 2001 l'India ha comprato 310 T-90S dalla Russia. I T-90 sono stati fabbricati dalla Uralvagonzavod e i motori dalla fabbrica di trattori di Chelyabinsk. Il T-90 \u00e8 stato scelto perch\u00e9 \u00e8 uno sviluppo diretto del T-72 che l'India gi\u00e0 possedeva, quindi per facilitare produzione e addestramento. L'affare siglato tra Russia e India \u00e8 costato 750 milioni di dollari americani e l'India ha voluto il trasferimento delle tecnologie del T-90 sul proprio territorio. Esiste anche una versione indiana del T-90S, realizzata con l'ausilio russo e francese e chiamata Bhishma.\nNel 2011 \u00e8 stata svelata una nuova evoluzione del T-90 creata principalmente per l'export e per ammodernare quelli gi\u00e0 presenti tra le file dell'Esercito russo. Il T-90MS (versione export) o T-90AM (versione per l'Esercito russo).\nNel 2020, a seguito del mutamento dei rapporti con l'Occidente nel corso degli anni 2010, \u00e8 entrato in servizio presso le forze armate russe il T-90M, dotato di nuovi propulsori, armamento, corazza e sistemi digitali impiegati sul carro di quarta generazione T-14 Armata.\nAl giugno 2021, risultano consegnati 30 esemplari.\nArmamento.\nL'armamento principale del T-90 \u00e8 costituito da un cannone a canna liscia da 125\u00a0mm 2A46M-2 stabilizzato su due assi con il sistema 2E42-4 e lungo 48 calibri, cio\u00e8 6000\u00a0mm. \u00c8 dotato di un meccanismo di caricamento automatico ed \u00e8 lo stesso cannone della serie T-72, pu\u00f2 essere sostituito senza eliminare la torretta ed \u00e8 capace di sparare munizioni APFSDS, HE a frammentazione, HEAT-FS e missili controcarro 9K119M Refleks o 9M119M Refleks-M.\nLa dotazione di munizioni \u00e8 di 42 colpi, 22 situati nel sistema di caricamento automatico pi\u00f9 altri 20 in riserva e sei missili.\nI missili sono a guida laser e con una testata HEAT in tandem, in modo da poter superare anche protezioni reattive. Il 9M119M Refleks-M ha un raggio minimo di 75\u00a0m e massimo di 5\u00a0km, per percorrere i quali impiega circa 14,2 secondi. Pu\u00f2 penetrare fino a 950\u00a0mm di acciaio omogeneo e pu\u00f2 essere utilizzato anche contro velivoli in movimento lento e a bassa quota come gli elicotteri.\nCome armamento secondario il T-90 dispone di una mitragliatrice coassiale, una contraerea e di altre armi per la difesa dell'equipaggio. La mitragliatrice coassiale \u00e8 una PKT o PKTM da 7,62 \u00d7 54 mm R con 2000 colpi ripartiti in otto nastri da 250 colpi ciascuno.\nLa mitragliatrice contraerea \u00e8 posta sulla cupola del capocarro comandata dall'interno ed \u00e8 di calibro 12,7 \u00d7 108\u00a0mm. Il modello di mitragliatrice era una NSVT nei primi modelli del carro, mentre ora si \u00e8 passati alla Kord. Il munizionamento della mitragliatrice \u00e8 di 300 colpi divisi in due nastri da 150.\nPer la difesa dei membri del carro sono presenti fucili d'assalto AKS-74U, con quindici caricatori da 30 colpi, e dieci bombe a mano F1.\nProtezione.\nIl T-90 ha, oltre alla normale corazza, anche una protezione contro agenti nucleari, biologici e chimici (NBC).\nKontakt-5.\nLa corazza reattiva (EDZ, \"elementy dinamcheskoi zashchity\", \"elementi di protezione dinamica\") di 3\u00aa generazione Kontakt-5 copre tutta la parte frontale e la prima parte delle gonne dei T-90. La torretta del carro si trova centrata in mezzo allo scafo ed \u00e8 ricoperta da \"piastre\" di corazza reattiva. Questa corazza d\u00e0 alla torretta una forma molto poligonale. Le \"piastre\" di ERA proteggono il carro da molti tipi di proiettili annullando l'effetto delle cariche cave (HEAT), tranne nel caso che queste ultime siano di doppia testata. La corazza reattiva Kontakt-5 funziona efficacemente anche contro proiettili a energia cinetica, uranio impoverito compreso, annullandone completamente l'effetto.\nTuttavia non \u00e8 adatta ad essere utilizzata quando il carro \u00e8 circondato da fanti amici, perch\u00e9 l'eventuale esplosione di una piastra causerebbe la morte o il ferimento degli uomini presenti nei dintorni.\nLa Kontakt-5 aggiunge alla corazza passiva del carro uno spessore equivalente in acciaio omogeneo di:\nDurante dei test condotti in Russia nell'ottobre 1999, un T-90 equipaggiato con Kontakt-5 \u00e8 stato colpito pi\u00f9 volte da vari RPG, ATGM e proiettili APFSDS. I risultati hanno mostrato che il carro non poteva essere penetrato da ATGM o APFSDS, al contrario del T-80U che \u00e8 stato pi\u00f9 volte perforato.\nLa corazzatura ha permesso ad un T-90 colpito sette volte da RPG durante la guerra del Daghestan del 1999 di non subire danni significativi e rimanere operativo\nShtora-1.\nLo Shtora-1 (russo: \u0428\u0442\u043e\u0440\u0430-1, \"cortina\") \u00e8 un sistema di protezione attiva, sviluppato dalla VNII Transmash di San Pietroburgo. Il sistema comprende:\nIl sistema avvisa, con luci e suoni, l'equipaggio del carro quando questo \u00e8 inquadrato dalla guida laser di missili, in modo da far ruotare la torretta verso la minaccia. A questo punto il missile viene disturbato, se \u00e8 a guida SACLOS, con segnali falsi dai sensori OTShU-1-7 ai lati del cannone. Ulteriore difesa pu\u00f2 essere il lancio di fumogeni che nascondono il carro per 20 secondi ai telemetri laser e ad altri sistemi di mira.\nI carri T-90S indiani sono sprovvisti dello Shtora.\nNella cultura di massa.\nIl carro armato T-90 compare in molti videogiochi come per esempio Battlefield 3, Battlefield 4 e War Thunder"}
{"id": "560585", "revid": "4332603", "url": "https://it.wikipedia.org/wiki?curid=560585", "title": "Voivodato di Trakai", "text": ""}
{"id": "560587", "revid": "446353", "url": "https://it.wikipedia.org/wiki?curid=560587", "title": "M26 Pershing", "text": "L'M26 Pershing era un carro armato pesante, che fece in tempo a essere utilizzato durante le ultime fasi della seconda guerra mondiale.\nLa nascita e lo sviluppo.\nNel 1942 l'industria americana produceva due tipi di carro medio: l'M3 Lee/Grant e l'M4 Sherman, dove il secondo stava pian piano prendendo il posto del primo, nell'esercito americano e in molti degli eserciti alleati. L'M4 era armato con un pezzo da 75mm L37 M3, un'interessante arma d'artiglieria con spiccate doti anticarro ma valido anche per il sostegno alla fanteria. Per fornire appoggio alla fanteria si pens\u00f2 di intraprendere la produzione di un carro pesante denominato M6. La ricerca statunitense aveva in attivo vari progetti. Nel settore specifico del carro per la fanteria c'erano due diversi modelli, il T14 e il T20.\nIl T14 era un prototipo di studio prodotto per conto degli inglesi mentre il T20, simile al precedente, era lo studio di un carro per l'US Army. Sul finire del 1942 il T14 venne accantonato. Il T20 era piuttosto compatto, discretamente corazzato e relativamente veloce. Poteva diventare un interessante mezzo per il supporto della fanteria e ambire anche a rimpiazzare l'M4 nelle formazioni corazzate. Il motore del T20 era stato gi\u00e0 lungamente testato sul T14 e i risultati erano stati positivi. Si trattava di un motore a benzina della Ford, il GAF V8 da 500hp. Il primo esemplare di T20 fu approntato per il maggio 1943. Il prototipo disponeva di sospensioni HVSS. Quasi contemporaneamente al T20 venivano prodotti altri due prototipi, il T22 e il T23. I mezzi erano varianti del T20. Durante le prove una di queste varianti, il T23 venne testato con un pezzo ad alta velocit\u00e0 alla volata da 76 mm L52 M1A1. La nuova arma dest\u00f2 commenti molto positivi, tant'\u00e8 che l'Ordnance Department arriv\u00f2 a proporne una limitata produzione per fronteggiare l'emergenza dei Panzer VI Tiger I che surclassavano gli Sherman. Cos\u00ec si pens\u00f2 di produrre 250 T23 e produrre 252 delle sue torrette con pezzo da 76 mm da montare su altrettanti Sherman.\nL'M26.\nMa la continua superiorit\u00e0 dei Tiger fece prendere la decisione di modificare i prototipi fino ad arrivare alle versioni T25 e T26, entrambi armati con un cannone da 90 mm L/53 che dopo una modifica a sospensioni e trasmissione furono rinominati T25E1 e T26E1. Nel maggio del 1944 furono costruiti 50 esemplari per i test. Al T26 venne aggiunto un freno di bocca per il cannone e fu rinominato T26E3. In questa forma entr\u00f2 in produzione nel novembre del 1944 presso il Fisher Tank Arsenal di Grand Blanc, che ne produsse 242 fino al febbraio del 1945. Dal marzo del 1945 il carro fu prodotto dal Detroit Tank Arsenal in 196 esemplari. Dall'esemplare 197 in poi il carro fu ridenominato Carro Medio M26 \"Pershing\", dal generale statunitense John Pershing comandante dell'American Expeditionary Forces. Del carro furono allora autorizzati 6.000 esemplari, poi ridotti a meno di 2.000. In tutto furono prodotti 1436 esemplari. Nel 1946 tutti i carri vennero definitivamente classificati M26.\nIn servizio, l'M26 si rivel\u00f2 afflitto da diversi difetti, il pi\u00f9 sorprendente dei quali era rappresentato dallo sbilanciamento in avanti del carro generato dal pesante cannone. Per ovviare all'inconveniente, il carro armato dovette essere stabilizzato attraverso un grosso contrappeso di acciaio, del peso di ben 1,5 tonnellate, sistemato dietro la torretta e che rappresentava quasi il 4% del peso a pieno carico.\nIn servizio.\nInvasione Alleata della Germania.\nFu l'offensiva delle Ardenne (16 dicembre 1944 - 28 gennaio 1945) a rivelare la drammaticit\u00e0 della situazione nella quale erano le forze alleate. La superiorit\u00e0 dei mezzi corazzati tedeschi, in condizioni di mancata supremazia aerea alleata, era schiacciante.\nIl generale Barnes dell'Ordnance Research department propose di inviare sul campo 40 \"T26E3\" di preserie. Il suggerimento di Barnes fu accolto entusiasticamente dal generale George Marshall, Capo di Stato Maggiore dell'Esercito.\nQuesti inser\u00ec il T26E3 nella \"Missione Zebra\", un progetto per la sperimentazione sul campo di nuovi sistemi d'arma. I primi venti T26E3 furono imbarcati il 22 dicembre, giunsero ad Anversa, in Belgio, nel gennaio 1945, dieci carri vennero distribuiti, uno per compagnia, al 32\u00ba e 33\u00ba Reggimento carri della 3\u00aa Divisione Corazzata, gli altri 10 armarono due compagnie nella 9\u00aa Divisione Corazzata. Il 20 febbraio gli equipaggi completarono gli addestramenti sul nuovo carro, e il 25 febbraio 1945 il Pershing fu impegnato nei primi combattimenti nei pressi del fiume Roer (Operazione Grenade).\nPrima della caduta della Germania quasi 200 M26 Pershing erano in servizio presso le unit\u00e0 corazzate americane, e nell'estate del 1945 si decise di inviare il carro anche sul fronte del Pacifico. Si trattava dei primi esemplari di serie dell'M26 che arrivarono in 12 esemplari a Okinawa, il 21 luglio. Ma i piani americani per il Giappone prevedevano ben altro e dopo le atomiche su Hiroshima e Nagasaki la guerra fin\u00ec.\nDopoguerra.\nI Pershing tornarono al fronte in occasione della Guerra di Corea. Il 25 giugno 1950 i nordcoreani attaccarono la Corea del Sud sprovvista di mezzi corazzati. I primi carri in aiuto vennero dall'alleato statunitense: il 7 luglio furono consegnati 50 carri leggeri M24 Chaffee in previsione di contrastare i T-34 nordcoreani e poi, alcuni giorni dopo, giunse in Corea un plotone di M26.\nI carri erano i reduci di Okinawa, malandati e non in perfette condizioni, e nonostante le pesanti manutenzioni non riuscirono mai ad essere rimessi totalmente in efficienza. Anche gli equipaggi disponibili non erano all'altezza essendo abituati solo all'uso dei leggeri M24.\nDurante l'avvicinamento gli equipaggi cercarono di effettuare un minimo di familiarizzazione con il mezzo ma si pot\u00e9 procedere a delle istruzioni solo con motore fermo, nel timore che questo fondesse. Le ventole di raffreddamento dei carri erano fuori uso e non vi erano parti di ricambio. I tre M26, nei giorni successivi, furono inviati al fronte per ferrovia. Mentre viaggiavano vennero coinvolti in un attacco nordcoreano. Per sfuggirvi furono messi in moto e immediatamente fusero il motore.\nI carri vennero rapidamente distrutti dai nordcoreani e 8 uomini degli equipaggi morirono nell'azione.\nSolo in agosto arrivarono altri carri: M4A3, M46 e gli M26 del 70\u00ba e 73\u00ba Battaglione corazzato. Il 17 agosto 1950 si ebbe un primo scontro tra Pershing e T-34/85, quel giorno un reparto di Marines individu\u00f2 quattro T-34/85 in avanzata lungo la strada che conduceva a Obon-in, area in cui i nordcoreani si stavano incuneando pericolosamente nelle posizioni americane nei pressi del fiume Yong-san. Mentre i Marines tentavano di fermare l'avanzata dei carri nord coreani con i bazooka, vennero inviati rinforzi, con l'arrivo di tre M26 del 73\u00ba Tank Battalion.\nIl T-34/85 di testa venne fermato da un colpo di bazooka, mentre la torretta del secondo fu fatta saltare da due colpi di un M26. Dei restanti due, uno venne distrutto dai colpi degli altri due Pershing e l'ultimo fu messo fuori gioco dagli aerei che intanto erano sopraggiunti. Nei successivi confronti con il carro russo l'M26 fin\u00ec quasi sempre per avere la meglio. Tra i due carri, il Pershing disponeva di un armamento superiore ed era pi\u00f9 adatto al terreno e meglio corazzato. Il T-34/85 era in teoria pi\u00f9 veloce, ma il terreno in Corea non gli permise mai di sfruttare questo vantaggio.\nFine del servizio.\nL'M26 venne ritirato dal servizio presso le forze armate USA nell'estate del 1953.\nPer qualche anno lo impiegarono le forze di riserva e la National Guard, ma prima della fine degli anni cinquanta fu completamente ritirato dal servizio. Del carro nell'immediato dopoguerra fu realizzata una variante con obice da 105 mm M4. Classificata come M45, fu prodotta in 185 esemplari, molti dei quali furono schierati nel settembre 1950 in Corea con il 6\u00ba Tank Battalion. L'M26, sul finire della seconda guerra mondiale, venne acquistato e valutato in pochi esemplari dagli inglesi. Dopo il 1952 vari esemplari furono distribuiti alle forze armate di Francia, Belgio e Italia, la quale lo riutilizz\u00f2 anche per alcune torrette enucleate, oppure installando l'intero scafo in apposite vasche in cemento, per le fortificazioni di Fanteria d'Arresto e Alpini d'Arresto.\nIl carro armato M26 Pershing nell'Esercito Italiano.\nIl carro armato M26 Pershing ha equipaggiato i reparti corazzati e meccanizzati dell'Esercito Italiano, che li ricevette dagli Stati Uniti nelle versioni M26 ed M26A1 all'inizio degli anni cinquanta, in attesa della consegna di carri pi\u00f9 recenti e per sostituire, almeno nei reparti pi\u00f9 avanzati, i carri M4 Sherman.I carri armati M26 Pershing rimasero in servizio fino alla fine degli anni sessanta, sostituiti progressivamente dai carri M47 Patton, M60 Patton e Leopard 1.\nLe Forze armate italiane impiegarono gli M26, privati del motore principale, come armi anticarro da opera sulla frontiera orientale fino al disarmo delle opere conseguente la fine della guerra fredda.\nCuriosit\u00e0.\nUn carro M26 \u00e8 oggi visibile a Brescello (RE), nella piazza adiacente al \"Museo di Don Camillo e Peppone\"."}
{"id": "560592", "revid": "125802087", "url": "https://it.wikipedia.org/wiki?curid=560592", "title": "M47 Patton", "text": "L'M47 Patton \u00e8 stato un carro armato medio statunitense commissionato nel settembre 1950; divenne operativo a partire dalla guerra di Corea dove furono spediti pochissimi esemplari che non entrarono mai in combattimento. Il carro M47 ebbe il suo primo impiego in combattimento nelle file dell'Arm\u00e9e de terre durante l'op\u00e9ration Mousquetaire nel 1956. L'Esercito giordano lo us\u00f2 in combattimento contro le forze corazzate israeliane nel corso della guerra dei sei giorni nel 1967, quello pakistano durante la guerra indo-pakistana del 1965, e poi, senza entrare in azione, durante quella del 1971. Nel 1974 l'Esercito turco ne impieg\u00f2 200 per l'operazione Attila (l'invasione di Cipro) e poi nelle operazioni di controguerriglia contro il PKK in Turchia e in Iraq. Durante la guerra dell'Ogaden gli esemplari etiopi affrontarono sul campo di battaglia i T-34/85 e T-54 somali e, nel corso degli anni ottanta, l'Iran fece uso ampio e prolungato dei propri M47 nella guerra con l'Iraq.\nL'ultimo impiego si verific\u00f2 tra le file dell'Esercito croato, che utilizz\u00f2 M47 ex jugoslavi durante l'operazione Tempesta contro i serbi: negli scontri, per\u00f2, furono decisamente surclassati dai carri T-55 di origine sovietica. Nel corso della guerra civile in Somalia, alcuni M47 tratti dai depositi dell'esercito furono messi in campo ma, stante la carente manutenzione e l'introvabilit\u00e0 di parti di ricambio, furono subito messi fuori uso.\nStoria.\nSviluppato su richiesta dell'United States Army a partire dal 1950, inizialmente come derivato dal precedente M46 Patton, che a sua volta era stato originato dal carro pesante M26 Pershing impiegato nelle fasi finali della seconda guerra mondiale, il nuovo Detroit Tank Arsenal M47 Patton II, dotato di corazzatura migliorata sull'arco frontale (ma non ai lati), fu progettato utilizzando lo scafo leggermente modificato dell'M46 accoppiando alla nuova torretta dello sperimentale carro medio T42, dotata di nuovo disegno e armata con un cannone T119 (poi denominato M36) calibro 90\u00a0mm.\nLo sviluppo del nuovo mezzo, il cui prototipo fu inizialmente denominato M46E1, fu autorizzata dall'Office of the Deputy Chief of Staff for Administration il 13 luglio 1950 e fu accelerato dallo scoppio della guerra di Corea il 25 giugno dello stesso anno. Il prototipo M46E1 effettu\u00f2 i collaudi operativi e i test di fuoco a partire dal marzo 1952, dapprima a Camp Irwin e poi sull'Aberdeen Proving Ground. Tali collaudi furono considerati positivi, a parte qualche problema emerso al circuito idraulico della trasmissione, e il nuovo modello, designato M47, fu accettato per il servizio il 16 aprile 1952.\nIl carro medio M47 come tale rappresentava il primo vero sistema di nuova progettazione sviluppato negli Stati Uniti dopo la fine della seconda guerra mondiale e, nelle intenzioni dello stato maggiore dell'esercito, doveva sostituire i precedenti modelli M4A3E8 Sherman e M46 Patton allora in servizio.\nLa produzione in grande serie, gi\u00e0 autorizzata con un contratto firmato il 22 novembre 1950, inizi\u00f2 a partire dal giugno 1951 presso il Detroit Tank Arsenal e l'American Locomotive Company di Schenectady, nello stato di New York, che ne realizzarono rispettivamente e esemplari entro il novembre 1953.\nDescrizione tecnica.\nIl carro M47 pesava circa \u00a0kg in ordine di combattimento. Il motore era un Continental AV-1790-5B alimentato a benzina con 12 cilindri a V da \u00a0cm\u00b3, raffreddato ad aria ed erogante 810\u00a0hp a giri al minuto con un rapporto di compressione di 6,5:1. Il consumo era di circa 7 litri a chilometro su strada e superava gli 8 litri su terreno aperto. La capacit\u00e0 dei serbatoi era di litri e permetteva un'autonomia di soli 128\u00a0km. La velocit\u00e0 massima arrivava a 48\u00a0km/h. Il cambio accoppiato Allison CD-850-4 a olio con due marce avanti (lenta/veloce) e una retromarcia era denominato Cross-Drive (CD-854-4). La guida veniva comandata con un'unica leva (\"wobble stick\") che permetteva, da fermo, la rotazione del veicolo su se stesso. La pendenza massima superabile era pari al 60%, mentre la trincea era pari a 3,59\u00a0m e l'ostacolo verticale a 0,91\u00a0m.\nI cingoli adottati erano gli stessi del carro pesant M26 Pershing, larghi 584\u00a0mm e costituiti da 86 maglie. Il treno di rotolamento comprendeva una ruota di rinvio anteriore, una ruota motrice posteriore e cinque rulli guidacingolo superiori, ridotti a tre poco prima dell'inizio della fabbricazione in massa. Le sospensioni erano a barre di torsione.\nL'armamento principale, installato in torretta, era un cannone M3 da 90\u00a0mm lungo 53 calibri (L/53) con 71 granate di riserva. L'organo di puntamento era un telemetro trasversale stereoscopico autocollimatore, modello T41E3 o T12. L'armamento secondario era costituito da una mitragliatrice pesante Browning M2 da 12,7 mm, anche contraerea, dotata di cartucce, e una mitragliatrice Browning M1919A4 da 7,62 coassiale al cannone, dotata di cartucce. l'Esercito Italiano rimpiazz\u00f2 la M2 con una mitragliatrice Beretta MG 42/59 di produzione nazionale Esisteva anche la possibilit\u00e0 di montare una seconda mitragliatrice M1919A4 affiancata al pilota e azionata da un quinto membro dell'equipaggio. Il carro poteva essere dotato di una lama apripista M6, che fu acquistata in 500 esemplari, di cui 31 furono effettivamente installate su carri M47. Nel 1953, al fine di dare la possibilit\u00e0 di guadare i fiumi, fu sperimentato il sistema T15 che consisteva in quattro pontoni anfibi in alluminio, agganciati al carro uno per lato. Il sistema non fu adottato dall'US Army, ma fu invece acquistato dall'United States Marine Corps che lo denomin\u00f2 MC-1.\nL'equipaggio era composto da cinque persone: capocarro, cannoniere, servente/radiofonista, pilota e copilota/mitragliere Il posto di guida era dotato di un dispositivo di guida da infrarossi. Le radio installate a bordo erano di due tipi: ANVRC 3 (SCR-508) per il comandante di plotone, SCR-528 per il carro base, mentre per dialogare con l'esterno era disponibile il sistema interfonico AN/VIA-1 Sotto il microtelefono era posizionato il dispositivo interfonico C-665/VIA-1\nImpiego operativo.\nLe consegne ai reparti del nuovo carro iniziarono nell'estate 1952 presso i reparti della 7th Army di stanza nella Germania Ovest, la 1st e la 2nd Armored Division, ma non ebbe alcun impiego nella guerra di Corea che termin\u00f2 con l'armistizio nel 1953. Causa principale del mancato impiego in Corea fu il ritardo nella consegna degli apparati ottici M12 per il cannone da 90\u00a0mm. Infatti gli M47 rimpiazzarono gli M46 nei reparti di stanza in Corea del Sud nell'agosto 1958. Sostituito sulle linee di produzione dal nuovo Chrysler M48 Patton gi\u00e0 a partire dal 1952, l'M47 fu reso disponibile per l'esportazione: fu adottato da molti paesi della NATO e assegnato alle unit\u00e0 della National Guard. La prima unit\u00e0 a riceverli fu la 40th (Grizzly) Southern California Armored Division, che equipaggi\u00f2 il suo primo battaglione a partire dal novembre 1953. Con l'entrata in servizio dello M48, l'M47 fu dichiarato \"Limited Standard\" nell'ottobre 1955, a solo cinque anni e mezzo dalla sua entrata in servizio.\nFra i paesi che lo hanno impiegato si annoverano la Francia nell'immediato dopoguerra, la Spagna, il Pakistan (che lo vide soccombere negli scontri corazzati contro l'India nella guerra indo-pakistana del 1965), la Jugoslavia (che lo ricevette durante l'amministrazione del presidente Eisenhower in funzione anti-sovietica), il Portogallo, la Corea del Sud, la Grecia, l'Italia (che avrebbe ceduto successivamente alcuni mezzi alla Somalia) e la Turchia.\nNell'Esercito Italiano.\nIl carro armato fu fornito all'Esercito Italiano e agli alleati europei contemporaneamente all'US Army: rimase in servizio dal 1952 alla fine del 1981 in tutti i reparti corazzati, inclusa l'Arma dei Carabinieri. Gi\u00e0 alla fine del 1952 gli M47 equipaggiavano i Reggimenti carri 132\u00b0, 31\u00b0 e 4\u00b0; nel 1961 le forze armate italiane annoveravano un migliaio di M47 e l'anno successivo ne ottennero altri , acquistati a prezzo di favore dagli USA. Nel 1969, infine, altri 600 mezzi furono comprati dalla Germania Ovest (che li aveva dismessi) e ricondizionati in Italia. Con l'M47 furono equipaggiati il Reggimento Corazzato e il Battaglione Esplorante Divisionale (BED) delle divisioni di fanteria da pianura \"Granatieri di Sardegna\", \"Legnano\" e \"Folgore\", il Battaglione Carri e il Gruppo Esplorante Divisionale (GED) delle divisioni da montagna \"Cremona\" e \"Mantova\", e il Reggimento Carristi e il GED delle divisioni corazzate \"Ariete\" e \"Centauro\" e della Brigata di cavalleria \"Pozzuolo del Friuli\", oltre al 3\u00ba Gruppo Squadroni \"Savoia Cavalleria\". Il carro armato fu in dotazione anche al 1\u00ba Reggimento Corazzato Bersaglieri e, per volere del Comandante generale dell'Arma dei carabinieri generale Giovanni de Lorenzo, anche alla XI Brigata meccanizzata carabinieri. Una piccola aliquota di M47 fu utilizzata nelle postazioni difensive statiche del Vallo alpino orientale, sia installando l'intero veicolo in apposite vasche in cemento, sia enucleando le torrette e inserendole in opere fortificate.\nNel corso degli anni settanta fu proposto all'Esercito Italiano una versione aggiornata da parte di aziende italiane quali la OTO Melara di La Spezia, le Officine Marconi e l'Astra, che realizz\u00f2 sullo scafo del carro una versione gettaponte. Le modifiche riguardavano la sostituzione del cannone da 90\u00a0mm con il cannone Royal Ordnance L7 da 105\u00a0mm, del motore a benzina Continental AV-1790-5B con un pi\u00f9 efficiente propulsore diesel AVDS-1790-2A e l'installazione, nella parte posteriore dello scafo, di un soppressore di calore per ridurre la segnatura all'infrarosso. Il progetto tuttavia non ebbe alcun seguito.\nL'industria nazionale si era offerta di rimodernare il carro, in vista di un'ulteriore utilizzazione della notevole flotta di M47 sin dal 1965. Nel 1967 furono allestiti due prototipi di M47 con motori diesel, prodotti il primo da FIAT con motore Continental, un secondo dall'Astra con propulsore General Motors 12V-71T .\nLa dismissione del carro armato inizi\u00f2 alla fine degli anni ottanta e un centinaio di M47 ricondizionati furono consegnati alla Somalia di Mohammed Siad Barre, per bilanciare la fornitura di materiale sovietico all'Etiopia.\nNella cinematografia.\nIl carro armato M47 \u00e8 stato utilizzato spesso nel cinema per film famosi: in \"Divisione Folgore\" di Duilio Coletti comparve come carro britannico. Ne \"La battaglia dei giganti\" fu fatto passare come Panzer VI Tiger II con colorazione grigia, mentre in realt\u00e0 questi carri armati avevano una mimetizzazione policroma.\nCompare anche nei film \"Le quattro giornate di Napoli\", \"Lo sbarco di Anzio\", \"La battaglia di El Alamein\", \"La battaglia dell'ultimo panzer\" e \"Dalle Ardenne all'inferno\"."}
{"id": "560593", "revid": "1705737", "url": "https://it.wikipedia.org/wiki?curid=560593", "title": "M48 Patton", "text": "L'M48 Patton \u00e8 un carro armato da combattimento (MBT) americano di prima generazione, introdotto nel 1952 come successore dell'M47 Patton.\nOltre che dalle forze armate statunitensi, l\"'M48\" \u00e8 stato utilizzato da numerosi paesi appartenenti alla NATO, ed \u00e8 ancora in servizio in Turchia, Taiwan, Grecia ed altre nazioni.\nDurante gli anni l\"'M48 Patton\" \u00e8 andato incontro a numerose modifiche e miglioramenti, tra gli altri il passaggio da un motore a benzina ad uno a gasolio ed il passaggio da un cannone da 90mm ad uno da 105mm.\nStoria.\nIl carro M47 era un veicolo ad interim, anche se dotato di molte buone qualit\u00e0. Presto si present\u00f2 l'esigenza di un veicolo migliore, con alcuni particolari ridisegnati. La riprogettazione lasci\u00f2 invariato il motore e il cannone, ma coinvolse la struttura del mezzo, che venne reso pi\u00f9 massiccio e con meno punti vulnerabili. Nondimeno, i progressi non furono cos\u00ec determinanti, e nell'insieme sfugge il motivo per cui l'U.S. Army si sbarazz\u00f2 tanto in fretta dei carri del tipo precedente, per riequipaggiarsi con i veicoli M48, che come si vedr\u00e0, presentavano non pochi difetti iniziali.\nLo sviluppo del nuovo carro, nominato in termini prototipici T48, fu cos\u00ec rapido che la produzione part\u00ec prima ancora del completamento del prototipo. Appena due anni dopo l'inizio della produzione dell'M47 part\u00ec cos\u00ec quella dell'M48, alla Delaware Tank Plant (gestione della Chrysler), allorch\u00e9 nel luglio 1952 vi fu una cerimonia ufficiale di 'battesimo' del nuovo modello, il primo noto ufficialmente come 'Patton', a cui partecip\u00f2 la vedova del famoso generale a cui questi mezzi erano dedicati.\nIl primo modello fu chiamato semplicemente M48A1 Patton.\nTecnica.\nIl nuovo mezzo aveva uno scafo ricavato, come la torretta, per fusione, e questo avrebbe dovuto dargli una migliore resistenza. La corazza era leggermente pi\u00f9 spessa, con un massimo di 120 mm, ma lo spessore non era uniforme, perch\u00e9 la piastra frontale era di spessore variabile, maggiore al centro. La struttura dello scafo, in un solo pezzo, era robusta, ma dava luogo a fenomeni di risonanza che non erano certo graditi all'equipaggio.\nAnche la torretta era di fusione, con una piccola controcarena, contrariamente al tipo precedente, ben raccordata con il resto della struttura. La sagoma era pi\u00f9 bassa e sfuggente.\nLe sospensioni erano a barra di torsione, dodici, dotate di ammortizzatori per le ruote, sei per lato, che componevano la struttura del treno di rotolamento, assieme a cinque rulli guidacingolo, ruota anteriore di rinvio e ruota posteriore motrice. Le maglie dei cingoli erano munite di gommatura. Nell'insieme era una meccanica di ottimo livello.\nLa struttura interna del mezzo era valorizzata da una disposizione che contemplava la riduzione dell'equipaggio a quattro uomini, a differenza del mezzo precedente, con l'eliminazione della mitragliatrice di scafo.\nIl pilota aveva una disposizione tradizionale, con un campo visivo, con la testa fuori dal guscio corazzato, di 180\u00b0, e un piccolo e scomodo seggiolino posto al centro del mezzo, circondato da cassette per le munizioni, compagnia poco rassicurante in caso di colpi a bordo, ma le 60 granate da 90 mm erano sparse per tutto il vano di combattimento e guida senza protezioni.\nLa mobilit\u00e0 era data da un motore Continental raffreddato ad aria, da 825\u00a0hp, dodici cilindri a V con un albero a camme per bancata. I cilindri erano individualmente sostituibili. Tra le due bancate del motore due grosse ventole provvedevano al raffreddamento. La trasmissione \u00e8 del tipo 'cross-drive' o cambio-sterzo. Essa riuniva cambio, trasmissione e sterzo. I freni erano a dischi multipli in bagno d'olio. La grigliatura del motore era facilmente localizzabile dietro lo scafo, con la caratteristica, in occasione di decelerate, di lasciare attraverso queste uscire fiammate anche di oltre un metro, rendendo arduo se non impossibile ospitare truppe sopra di esso. Il complesso motore pesava 4 t, il cambio-sterzo quasi 2, ma erano facilmente amovibili in caso di necessit\u00e0.\nIn termini di armamento, la torretta aveva un cannone da 90 mm T54 con freno di bocca a T, modello T119E1, abbinato a un telemetro ottico a coincidenza con dieci ingrandimenti, che tuttavia nelle prime versioni era stereoscopico, l'M13. Altre attrezzature sono dieci iposcopi di visione per lo pi\u00f9 nella cupola del capocarro, il periscopio del cannoniere e la radio di bordo. Il cannone non \u00e8 stabilizzato e dispone di 60 proiettili, tra cui perforanti ad alta velocit\u00e0, HE, HEAT e altri tipi ancora.\nEvoluzione.\nDopo che la prima serie di carri M48 venne prodotta, ci si ingegn\u00f2 con alcune migliorie. La cupola era piccola, dotata di una mitragliatrice contraerea da 12,7 mm esterna, da qui una facile ricognizione visiva di questi primi mezzi. Nel 1954 entr\u00f2 in produzione il carro M48A1, che aveva alcune migliorie secondarie, come il portello di accesso per il pilota, che a scapito della protezione venne ingrandito, e piccoli altri particolari.\nIl carro M48A2 arriv\u00f2 gi\u00e0 nel 1955, con una riprogettazione del vano motore e la riduzione dei rulli reggicingolo, eccessivamente numerosi, a 3 per lato.\nIl modello M48A3 segn\u00f2 un miglioramento netto, con un motore diesel da 750\u00a0hp. Le prestazioni sono risultate ridotte, a causa del peggiorato rapporto potenza-peso, ma l'autonomia \u00e8 aumentata. Infatti, il motore da 830\u00a0hp dei primi modelli era capace, assieme alla trasmissione cross-drive automatica, di offrire ottime prestazioni, ma il consumo era di 8 litri per km, dando un totale di 100\u2013120\u00a0km di autonomia su strada. Con il motore diesel il raggio operativo aument\u00f2 a 450 o pi\u00f9 km, grazie anche all'aumento contemporaneo di carburante, da 757 a 1420 litri. La cupola del capocarro venne sostituita con un modello che permetteva di usare la mitragliatrice da 12,7 mm dall'interno, senza esporsi a schegge e cecchini (a dire il vero alcune fonti dicono che fu il modello A1 ad averla per primo). Il veicolo arriv\u00f2 nel 1963 e 1800 M48A1 vennero riportati in fabbrica per essere aggiornati a tal standard, data la molto migliore economia che garantivano anche in tempo di pace.\nIl tipo derivato con cannone da 105 mm M68 era l'M48A5, armato con lo stesso cannone ed equipaggiato dello stesso motore dell'M60 Patton. Esso venne realizzato negli anni settanta.\nAltri veicoli derivati sono stati l'M53 con cannone da 155 mm e l'M55 con obice da 203 mm. Essi avevano lo scafo del carro base, con il motore spostato davanti, una casamatta con brandeggio di 60 gradi, totalmente chiusa per avere una operativit\u00e0 non compromessa da eventuali radiazioni nucleari in campi di battaglia 'moderni'. Questa casamatta aveva una cupola superiore con arma da 12,mm, forse azionabile dall'interno, per il capocarro.\nLe ruote di rinvio, ora posteriori, erano abbassate a terra, con un vomere meccanico posteriore, presente, per aiutare a ridurre gli effetti del rinculo quando si sparava a basso angolo. Queste realizzazioni si dimostrarono troppo pesanti per essere realmente soddisfacenti, ma vennero esportate in Germania Ovest e Italia.\nAltri mezzi erano l'M67 con un lanciafiamme, e soprattutto l'M88 carro recupero. Infine, il veicolo gettaponte M48 ALVB, che come il precedente ha avuto una lunga vita nell'US Army. Il progetto di usare gli scafi M48A5 con una torretta nuova, per il semovente M247 DIVAD \u00e8 andato invece in malora, con un fallimento clamoroso che ne limit\u00f2 il numero a una cinquantina, mai entrati in servizio. Erano armati con 2 mitragliere da 40mm e con un paio di radar, che per\u00f2 hanno dato molti problemi di messa a punto e di fatto affossato l'intero programma.\nServizio.\nIl carro M48A1 Patton \u00e8 stato un mezzo estremamente diffuso, con oltre 11.000 veicoli prodotti, per un totale di circa 500.000 tonnellate, e ben presto (appena disponibili gli M60) venne esportato in diverse nazioni. Comunque, viene subito usato in azione dall'US Army, allorch\u00e9 venne inviato in Europa con le unit\u00e0 americane ivi dislocate, e con spedizioni come quelle in Libano, 1958, in cui gli M48 apparvero, forse per la prima volta, con un proiettore IR in torretta.\nIl telemetro stereoscopico dei primi modelli era molto preciso, ma venne sostituito con quello a coincidenza M17B1C. Questo aveva un motivo specifico, ovvero il telemetro a coincidenza era meno preciso, ma di uso pi\u00f9 rapido ed istintivo, rendendo il compito di mirare ad un bersaglio molto pi\u00f9 semplice. Altre nazioni sono rimaste invece con quelli stereoscopici, come la Germania con i Leopard 1, anche anni dopo.\nI carri erano afflitti comunque da molti problemi, come il fatto di essere scomodi, malgrado la rimozione di un membro d'equipaggio (raggiungendo cos\u00ec 4 uomini, da 5 che erano), soprattutto a causa dei piccoli portelli d'accesso, la grande rumorosit\u00e0 interna, i sedili piccoli.\nLa locomozione, grazie alla trasmissione automatica cross-drive (praticamente un manubrio da motociclista su cui erano raggruppate tutte le funzioni), era ottimamente fruibile dal pilota. All'epoca esistevano pochi altri Paesi con carri dotati di sistemi cos\u00ec semplici da usare per il guidatore, rendendo pi\u00f9 precise le manovre e molto minore la fatica.\nQuello che poteva consentire una maggiore autonomia di combattimento in termini funzionali, era per\u00f2 compromesso dal fatto che il motore garantiva un'autonomia di 125 m per litro di carburante, ovvero 110\u00a0km su strada, senza pause in moto.\nQuesta situazione non era accettabile. Cos\u00ec, se in termini di apparati di controllo del tiro (telemetro ottico) e di comandi per il pilota l'M48 non temeva confronti, l'US Army dovette rendersi conto che il problema del consumo di carburante non era risolvibile con i motori a benzina.\nUn miglioramento parziale si ebbe con l'M48A2 dotato di motore a iniezione, e di un raggio passato da 120 a ben 260\u00a0km, ma ancora insufficiente rispetto alle controparti sovietiche ed inglesi. I carri con motori diesel potevano muoversi per 400\u2013500\u00a0km e anche di pi\u00f9 se muniti di fusti ausiliari esterni, come sui carri sovietici sin dal T-34. Cos\u00ec l'US Army, con l'M48A3, entr\u00f2 finalmente nell'era dei carri medi con motore diesel, cosa che i sovietici (come anche avevano fatto gli italiani ed i giapponesi) avevano fatto da oltre 20 anni. L'entrata in servizio del modello non avvenne peraltro prima del 1963, ovvero ben 8 anni dopo l'M48A2.\nCon la comparsa dell'M60, sostanzialmente un'evoluzione dell'M48A2 con motore diesel e cannone da 105mm (con torretta progettata fin dall'inizio per accoglierlo), l'M48A3, ultima versione prodotta ex novo, venne dotata dello stesso motore e di vari componenti del fratello maggiore.\nDa notare che anche il carro pesante M103 era in sostanza un M48 ingrandito per ospitare un cannone da 120mm. Esso era anche pesante 56t. e non ebbe il successo che venne previsto, specie quando i cannoni da 105mm dimostrarono che i carri medi potevano esprimere una potenza di fuoco sufficiente per ogni bersaglio prevedibile.\nI carri M48 vennero ampiamente impiegati in guerra in teatri extra europei. I principali carri americani in Vietnam erano M48, assai ben protetti contro la maggior parte delle armi in possesso dei vietcong, anche se occasionalmente ingaggiarono anche corazzati comunisti, specialmente i carri PT-76 (non dotati di sufficiente potenza di fuoco per perforarne la corazza frontale), mentre nella foresta erano svantaggiati rispetto ai pi\u00f9 piccoli T-54/55. I carri M48 vennero impiegati ampiamente e spesso con notevole successo in tutti i conflitti successivi alla Seconda Guerra Mondiale. Essi erano usati anche dai Marines , e dovevano temere soprattutto i limiti della mobilit\u00e0 nella foresta, con molte zone inagibili per il fango e i corsi d'acqua, ci\u00f2 che lasciava prevedere ai guerriglieri dove i mezzi dovevano passare, usando mine (alle volte persino bombe d'aereo inesplose) e razzi per attaccarli. Alla fine del conflitto, centinaia di carri vennero distrutti o catturati dai comunisti in avanzata verso Saigon. Non sorprende che da molti il Vietnam \u00e8 stato considerato 'la tomba del carro armato', anche se in effetti essi si resero molto utili in innumerevoli circostanze.\nGli M48 si scontrarono soprattutto contro i mezzi sovietici degli arabi nel Vicino Oriente, durante le guerre del 1967 e del 1973, ed anche nell'invasione del Libano del 1982. Gli israeliani ottennero da varie fonti centinaia di mezzi gi\u00e0 negli anni '60, a cominciare da 200 A2 ex-tedeschi, ma nella guerra dei sei giorni essi non erano modificati con armamenti potenziati. Durante la Guerra dei Sei Giorni, gli M48 si rivelarono insufficientemente potenti per poter distruggere i carri armati pesanti IS-3 sovietici alle usuali distanze di combattimento, con i proiettili da 90 mm che rimbalzavano sulle corazze laterali anche se venivano utilizzate munizioni Armor Piercing. La loro unica possibilit\u00e0 di vittoria contro i mezzi sovietici si trovava negli scontri a distanza molto ravvicinata, dove i veloci M48A3 avevano ragioni sui grossi e lenti IS-3.\nI carri M48 erano in genere impiegati su terreni molli e sabbiosi, mentre i Centurion venivano usati per zone rocciose o su strada, essendo pi\u00f9 lenti ma dotati di sospensioni Horstman migliori per resistenza.\nDopo la guerra, i carri vennero aggiornati con cannone Royal Ordnance L7 da 105 mm inglese o la sua versione statunitense M68. Essi vennero chiamati spesso, per questo, Panturion (PAtton+Centurion) e combatterono con successo nel 1973 contro i carri T-54/55 e T-62, nonostante questi ultimi, con i cannoni ad anima liscia da 115 mm, potessero perforare gli M48 ad una distanza doppia rispetto a quella di cui necessitavano i carri americani.\nPeraltro \u00e8 da notare come gli israeliani facessero miglior uso delle tattiche di base nella guerra corazzata, e di come i carristi occidentali fossero pi\u00f9 preparati rispetto a quelli egiziani e siriani. In diverse condizioni, per di pi\u00f9, i T-62 entrarono in combattimento contro gli M48 senza tarature per il cannone, procedura obbligatoria a causa dell'anima liscia del pezzo da 115 mm. In generale, data la taglia, gli M48 erano bersagli pi\u00f9 'facili', ugualmente propensi ad esplodere se colpiti in pieno, altrettanto mobili, ma con un armamento pi\u00f9 preciso e pi\u00f9 cadenza di tiro e munizioni rispetto ai mezzi nemici di costruzione sovietica. Inoltre, per quanto scomodi, erano pi\u00f9 abitabili nel clima desertico.\nMa soprattutto le unit\u00e0 israeliane usavano in maniera pi\u00f9 efficace i propri mezzi corazzati, sia in difesa sia in attacco; soprattutto per quanto riguarda la condotta elastica e precisa tenuta dai comandi divisionali durante le singole operazioni belliche.\nLa superiorit\u00e0 tattica israeliana \u00e8 sottolineata dal fatto che nel 1967, appena prima della conquista di Gerusalemme, i carri giordani M47 e M48 vennero sconfitti dai vecchi M4 Sherman, seppure dotato di cannoni potenziati.\nProgrammi di ammodernamento.\nNondimeno, i carri USA erano ancora limitati in parecchi settori. Per fortuna degli israeliani vennero armati molto presto con cannoni da 105 mm, perch\u00e9 l'originale pezzo da 90 mm non era in grado di infliggere danni sufficienti ai mezzi nemici. Anche utilizzando proiettili perforanti ad alta velocit\u00e0, il pezzo da 90 mm non era in grado di perforare la corazza della torretta dei T-55 oltre i 500m, (100 per lo scafo).\nEra disponibile una granata HEAT che poteva, entro i 30 gradi di impatto orizzontale, riuscire a perforare le corazze sovietiche. Le cariche HEAT, d'altra parte, non dipendono dalla potenza del cannone per la loro efficacia, quindi il concetto di carro armato convenzionale dotato di un cannone ad alta velocit\u00e0, venne messo in discussione.\nLa questione fu risolta parzialmente con il cannone da 105mm inglese.\nLa bocca da fuoco non era ancora stabilizzata, a differenza dei veicoli sovietici, per quanto questi avessero sistemi rudimentali rispetto ai giro-stabilizzatori moderni.\nLa mancanza di sensori di visione notturna, adottati da anni ma non molto diffusi, anche a causa dell'ingombro, era un altro motivo di inferiorit\u00e0 rispetto ai veicoli avversari.\nIn caso la motorizzazione fosse rimasta la stessa dei primi modelli, essa avrebbe pure segnato uno svantaggio inaccettabile in una guerra di movimento, visto che i T-55 con taniche aggiuntive superavano i 600\u00a0km su strada.\nLe modifiche israeliane con cannone da 105mm e diesel furono quindi un notevole vantaggio, e arrivarono in un tempo favorevole, perch\u00e9 negli USA non v'era niente di simile. Infatti, solo negli anni '70 apparve l'M48A5 con cannone da 105mm.\nAggiornare questi carri venne trovato nondimeno vantaggioso anche per motivi economici: un M60 costava 420.000 dollari, quando un M48A3 ne costava, pur essendo praticamente contemporaneo, appena 122.000. La differenza consistente in una corazza leggermente migliore per l'M60 veniva annullata dal peso maggiore (=minore mobilit\u00e0 a parit\u00e0 di motorizzazione) e una sagoma troppo alta.\nQualcosa di simile avvenne, in termini di costo-efficacia, anche con i carri sovietici T-62 e inglesi Chieftain, sempre degli anni '60.\nI carri armati M48A5 vennero ottenuti per conversione da 350 M48A3 e 950 A1 e dati alla National Guard e ai reparti USA in Corea, per comunanza con i carri sudcoreani, anch'essi di questo tipo.\nAnche la Germania Occidentale ammodern\u00f2 i propri carri M48 allo standard G,ancora negli anni '80 ne aveva 650 in prima linea, dagli anni '70 erano aggiornati allo standard M48A2GA2, armati con cannone da 105 mm (dotazione munizioni ridotta a 46 colpi), 4 lancianebbiogeni e altre migliorie. D'altro canto, il cannone da 90 mm era decisamente obsoleto contro i carri sovietici come i T-72. La Turchia ha ricevuto ben 3000 M48, un quarto del totale prodotto, ma alcuni, 170, dei quali aggiornati con cannoni da 105 mm e altre migliorie con kit di produzione tedesca (gli stessi realizzati per l'M48A2GA2).\nAltri clienti sono la Spagna, Iran, Portogallo e Taiwan, che hanno realizzato spesso versioni aggiornate di tali carri armati, simili ai tipi tedeschi, americani o israeliani (i taiwanesi hanno ibridato gli M48 con gli M60, nella versione M48H).\nAnche i sistemi di tiro sono stati generalmente migliorati, con visori notturni e computer balistici, talvolta anche laser telemetrici. Alcune nazioni che hanno ricevuto i precedenti M47 non hanno avuto l'M48, come l'Italia, che pass\u00f2 direttamente all'M60.\nI pesi sono aumentati continuamente, non giovando al settore mobilit\u00e0 del mezzo: i carri M48 originali gi\u00e0 pesavano 45 ton, 4 in pi\u00f9 degli M47, i M48A3 arrivavano, in ordine di combattimento a 47ton. eppure avevano lo stesso armamento degli M47 con 60 colpi, 11 in meno, a disposizione. I carri M48A5 pesavano almeno 49 tonnellate e con una ridotta autonomia di fuoco (46-50 colpi da 105mm).\nIn pratica, mentre i T-54 avevano solo 34 proiettili contro i 71 degli M47, alla fine dell'evoluzione i carri T-55 avevano quasi pareggiato con 43 granate per il cannone, contro 46-50 per gli ultimi Patton.\nTra gli utenti, in dettaglio, Taiwan ha ottenuto almeno 900 M48 di varie versioni, essenzialmente A2 e A3, ma visto che questi mezzi erano i principali carri dell'esercito dell'isola-fortezza (assieme ad almeno 1400 M41 leggeri), essi sono stati modificati con il power-pack(motore e trasmissione) del carro M60A3, e con una torretta nuova, con cannone da 105mm e sistemi avanzati per il controllo del tiro.\nLa versione, nota come M48H \u00e8 stata ordinata in 450 esemplari da realizzarsi entro il 1993. Tra i miglioramenti installati figura anche un apparato di condizionamento d'aria, ma soprattutto un visore termico e computer balistico, che assieme al telemetro laser costituiscono un avanzato sistema di controllo del tiro, realizzato dalla CSIT taiwanese. ALtri 550 carri dei modelli A1,2 e3 sono stati modificati con un programma meno ambizioso, allo standard M48A5, ma anche qui si dovrebbe parlare di una versione ulteriormente migliorata, con un telemetro laser al posto di quello ottico.\nI carri sud-coreani sono invece stati forniti in tutto non meno di 950 mezzi, spesso di versioni obsolete come le A2/A3, ma la maggior parte \u00e8 stata aggiornata allo standard A5, qui noto come A5K (K per Korea).\nLa Spagna ha immesso in linea un numero ridotto di M48, essendo per lo pi\u00f9 equipaggiata con M47 e AMX-30, ma i 164 carri di questo modello erano, agli inizi degli anni '90, modificati allo standard A5E1, con un sistema di controllo del tiro con telemetro laser che era il solo a disposizione della flotta di carri del suo esercito.\nIl vicino Portogallo, per la sua modesta componente corazzata ha avuto in tutto 23 M48, forniti dagli USA e Germania Occidentale, aggiornati allo standard A5, mentre la Norvegia ha avuto 30 M48A5, che hanno integrato i pi\u00f9 moderni ma meno protetti Leopard 1.\nTra gli altri utenti, non c'\u00e8 dubbio che meritino menzione Giordania (alcune centinaia di M47 e M48), Iran (300-400 M47 ed M48), Pakistan (un certo numero di M48A1/A3), Vietnam (alcune centinaia). Tutte queste nazioni hanno usato in battaglia i loro veicoli, ma le loro operazioni sono meno note di quelle dei reparti israeliani.\nNell'insieme l'M48 Patton \u00e8 stato un mezzo ragionevolmente efficiente, ma la strada per arrivare a veicoli migliori, dopo il mezzo passo falso dell'M60 e il fallimento totale dell'MBT-70, era ancora lunga da percorrere, almeno a riguardo dei primi modelli operativi."}
{"id": "560595", "revid": "1124164", "url": "https://it.wikipedia.org/wiki?curid=560595", "title": "Galleria d'arte moderna e contemporanea (Bergamo)", "text": "La GAMeC - Galleria d'arte moderna e contemporanea di Bergamo si trova in via San Tomaso 53, di fronte all'Accademia Carrara, della quale costituisce un ampliamento formatosi grazie ad acquisti, lasciti e depositi di privati.\nL'edificio \u00e8 situato negli spazi dell'ex monastero di Santa Maria del Paradiso, delle Servite fondato nel 1498 e delle dimesse e soppressi durante la Repubblica Cisalpina, per diventare sede del 5\u00ba Reggimento alpini. L'immobile \u00e8 stato recuperato alla funzione museale grazie all'intervento di restauro, realizzato dal Comune di Bergamo e dal Credito Bergamasco che prevede anche la connessione al Parco Suardi.\nLa Galleria, che allestisce anche mostre temporanee, \u00e8 stata inaugurata nel 1991.\nIl museo, che consta di dieci sale su tre piani, \u00e8 diviso in quattro nuclei principali: la Collezione Manz\u00f9, la Raccolta Spajani e la Raccolta Stucchi e la sala Caleidoscopio. \n&lt;br&gt;Raccoglie sculture, dipinti e disegni di artisti italiani e stranieri del Novecento, una raccolta di modelli per medaglie donata da Vittorio Lorioli, oltre ad acqueforti di Trento Longaretti, incisioni di Giovanni Fattori e di Carlo Carr\u00e0, due ambienti futuribili di Joe Colombo e un archivio di 623 fotografie.\nDal 1998 la Galleria promuove il Premio internazionale arte e letteratura \"Sergio Polillo\".\nLa galleria ospita anche opere di disegno industriale, come per esempio le creazioni di Pio Manz\u00f9: Parentesi e Fiat 127.\nInterno.\nNella galleria sono rappresentati tutti i pi\u00f9 importanti artisti italiani e stranieri del Novecento: Morandi, Balla, Boccioni, Manz\u00f9, De Pisis, De Chirico, Kandinsky, Richter, Sutherland.\nCollezione Manz\u00f9.\nContiene le seguenti opere di Giacomo Manz\u00f9:\nRaccolta Spajani.\nfuori collezione:\nRaccolta Stucchi.\nLa raccolta Stucchi contiene opere di:\nSala Caleidoscopio.\nLa sala \u00e8 dedicata all'esposizione a rotazione delle opere pi\u00f9 significative della collezione museale."}
{"id": "560596", "revid": "765341", "url": "https://it.wikipedia.org/wiki?curid=560596", "title": "Giro d'Italia 1913", "text": "Il Giro d'Italia 1913, quinta edizione della \"Corsa Rosa\", si svolse in nove tappe dal 6 maggio al 22 maggio 1913, per un percorso totale di 2932\u00a0km. Fu vinta dall'italiano Carlo Oriani. Su 99 partenti, arrivarono al traguardo finale 34 corridori.\nFu l'ultimo Giro con classifica generale a punti e il primo in cui il vincitore della corsa non vinse neanche una tappa. Il Giro vide il debutto del ventenne Costante Girardengo, che vinse la prima delle sue 30 tappe. Fu anche l'ultimo concluso da Luigi Ganna, vincitore della prima edizione.\nSquadre e corridori partecipanti.\nParteciparono alla corsa 99 ciclisti, 29 in rappresentanza di 8 squadre, o \"aggruppati\", e 70 senza squadra, o \"isolati\".\nClassifiche finali.\nClassifica generale.\nQualora la classifica fosse stata in base ai tempi, e non a punti, l'ordine d'arrivo sarebbe stato: primo Oriani (in 111h08'57\"), secondo Azzini, terzo Pavesi."}
{"id": "560597", "revid": "1855488", "url": "https://it.wikipedia.org/wiki?curid=560597", "title": "M60 Patton", "text": "Il carro armato M60 \u00e8 stato un carro armato da combattimento di seconda generazione sviluppato negli Stati Uniti d'America, costruito in 15\u00a0000 esemplari in quattro varianti. \u00c8 stato adoperato dalla US Army, dal Corpo dei Marines, dalla NATO e altre nazioni fino al 1980, quando divent\u00f2 obsoleto e fu sostituito dall'M1 Abrams.\nCaratteristiche.\nL'M60 \u00e8 stato il successore del M47 Patton e del M48 Patton ma pur condividendo con entrambi i mezzi innumerevoli soluzioni tecniche, nonch\u00e9 avendo una sagoma molto simile il carro non fa parte della famiglia dei carri \"Patton\". \nL'M60 \u00e8 stato introdotto nel 1960 ed \u00e8 tuttora in servizio presso alcuni eserciti.\nLa struttura della torretta era stata prevista fin dall'inizio per il cannone inglese Royal Ordnance L7 da 105 mm, una notevole innovazione, mentre il motore era un Diesel, la corazza migliorata. Si rivel\u00f2 un mezzo discusso e criticabile, molto pi\u00f9 costoso dell'M48 e troppo grosso specie per il teatro europeo, dove l'unica nazione ad acquistarlo prontamente fu l'Italia, con 300 mezzi. In seguito esso \u00e8 stato aggiornato pi\u00f9 volte, grazie alla sua capacit\u00e0 di spazio interno.\nI suoi difetti erano principalmente legati alla sua eccessiva altezza: mentre i carri sovietici, in un'ipotetica invasione dell'Europa, dovevano essere piccoli e sfuggenti per essere il meno possibile visibili, i carri NATO avrebbero potuto contare su buche e fortini d'appostamento dove difendersi pi\u00f9 efficacemente. Restava comunque un'alta torretta che doveva per forza essere allo scoperto.\nNon fu di sicuro il carro pi\u00f9 protetto della sua categoria (poteva essere distrutto da un T-62 a 1\u00a0500 metri con un tiro diretto nella parte frontale) ma dopo vari aggiornamenti era in grado di resistere a un colpo frontale di RPG-7 o un altro razzo anticarro simile.\nLa versione denominata M60A2 \u00e8 stata concepita per il combattimento anticarro a lungo raggio; armato con un cannone corto da 152 mm che poteva lanciare missili \"Shillelagh\" (equivalenti al KOBRA del T-80) nonostante queste innovazioni il progetto fu un fallimento, venne presto abbandonato e i pochi carri prodotti entrati in servizio nel 1974 furono ritirati dal servizio nel 1981 e convertiti in carri del genio.\nLa versione denominata M60A3 ha sostituito il telemetro stereoscopico con un telemetro laser, oltre ad altri miglioramenti come il tipo di cingoli, alternatore pi\u00f9 potente e altri miglioramenti minori, \u00e8 entrata in servizio nel 1978. La versione M60A3 TTS (\"Tank Thermal Sight\") equipaggiata con un visore termico passivo \u00e8 entrata in servizio nel 1980.\nCon l'inizio della produzione dei nuovi M1 Abrams, di gran lunga superiori all'M60, l'US Army li vendette ai paesi \"amici\" tra i quali Israele, che ne potenzi\u00f2 l\u2019armamento (un 105 mm ad alta pressione), la corazzatura (circa triplicata), una nuova torretta e un nuovo motore. Ribattezzato Magach entr\u00f2 in servizio e fu ammodernato molte volte fino all'ultimo modello, il 7c, che \u00e8 stata la pi\u00f9 prodotta e utilizzata.\nAmmodernamenti.\nSignificativi ammodernamenti furono apportati dagli israeliani che durante la guerra del Kippur registrarono pesanti perdite delle loro forze corazzate. Molti degli M60 risultavano scarsamente protetti per le esigenze delle forze di difesa israeliane, specialmente se paragonati con i carri sovietici T-72 degli altri Paesi. Dopo la guerra il primo passo fu quello di potenziare il cannone M68 da 105 mm sostituendolo con un L7 britannico ad alta pressione che ne aument\u00f2 la potenza perforante totale. Il secondo passo fu quello di aumentare la corazzatura frontale e laterale, quasi triplicandola, cos\u00ec che anche la bocca da fuoco di 115 mm del T-62 avesse difficolt\u00e0 a perforarne i lati. Il terzo e ultimo passo fu una nuova torretta con nuovi sistemi di puntamento, derivati dal Merkava e da un nuovo design. Ribattezzato Magach entr\u00f2 in servizio e fu ammodernato molte volte fino all'ultimo modello, il 7c. Con tutte queste migliorie i Magach erano in grado di affrontare i T-62 e T-54/55 e avere qualche chance in pi\u00f9 nei confronti del T-72, anche se col suo cannone da 125 mm quest\u2019ultimo poteva penetrare la corazza del Magach in qualsiasi punto.\nAltra importante realizzazione israeliana \u00e8 stato il carro Sabra, un'altra versione migliorata dell'M60 Patton, che includeva miglioramenti simili al Magach 7c, ma con la sostanziale differenza nell'armamento principale costituito da un cannone da 120 mm, lo stesso del Merkava 3.\nAltro pi\u00f9 recente e importante ammodernamento degli M60 \u00e8 quello realizzato dall'italiana Leonardo per il Reale esercito del Bahrain.\nL'ammodernato con tecnologie e strumentazioni di bordo all\u2019avanguardia, prevede la sostituzione del cannone standard con un cannone da 120/45 mm, lo stesso in dotazione all'autoblindo Centauro II, con un sistema di controllo del tiro (FCS) di ultima generazione, che integra ottiche per la visione diurna e notturna, con visore all'infrarosso. Le tecnologie utilizzate per l\u2019ammodernamento dell\u2019M60 (FCS), visione all\u2019infrarosso e cannone da 120 mm, sono state interamente progettate e prodotte dalla Leonardo, cos\u00ec come i sistemi che consentono di migliorare le prestazioni della torretta.\nL'ammodernamento della Leonardo integra, inoltre, insieme a un elevato livello di protezione balistica, una nuova torretta a controllo remoto \"Hitrole\", che consente una sorveglianza panoramica a 360\u00b0, permettendo all\u2019equipaggio di operare da posizione protetta e comprende anche l'incremento della potenza del motore garantendo un aumento del rapporto potenza/peso. Altri miglioramenti riguardano l'incremento della protezione del veicolo e l'installazione di un sistema anti incendio e anti esplosione consentendo di salvaguardare la sicurezza dell\u2019equipaggio. Tutti questi miglioramenti, grazie alla revisione generale dei principali sottosistemi di bordo, permettono di incrementare le capacit\u00e0 del veicolo e di estenderne la vita operativa con notevoli vantaggi economici per gli operatori.\nL'impiego operativo in Italia.\nNel 1965 il Capo di stato maggiore dell\u2019Esercito Italiano, generale Giuseppe Aloia, decise di avviare il piano per la sostituzione dei carri M-47 in servizio con un mezzo pi\u00f9 moderno, che fu individuato nel carro Chrysler M60A1 Patton. Il piano di acquisizione, dal valore di 600 miliardi di lire, prevedeva l\u2019acquisto di 800 carri, di cui 100 da acquistare direttamente dalla casa costruttrice e 700 da produrre su licenza presso gli stabilimenti della OTO Melara. Nel febbraio 1966 il nuovo Capo di stato maggiore, generale Giovanni de Lorenzo, decise di tagliare il numero di quelli da costruire su licenza a 200, la cui realizzazione termin\u00f2 nel 1970. I primi M60A1 entrati in servizio andarono a equipaggiare il 31\u00ba Reggimento corazzato della 131\u00aa Divisione corazzata \"Centauro\", e vennero fatti sfilare durante la parata militare ai Fori Imperiali tenutasi il 2 giugno 1965.\nSuccessivamente i vertici militari decisero che gli M60A1 sarebbero stati assegnati integralmente alla 132\u00aa Divisione corazzata \"Ariete\", formata dalla 132\u00aa Brigata corazzata \"Manin\", dalla 32\u00aa Brigata corazzata \"Mameli\", e dalla 8\u00aa Brigata bersaglieri \"Garibaldi\". Con lo scioglimento della 32\u00aa Brigata corazzata \"Mameli\" la Divisione corazzata \"Ariete\" fu trasformata nella omonima 132\u00aa Brigata corazzata formata da 131\u00ba e 132\u00ba Reggimento carri.\nNel corso del 1993, nell\u2019ambito dell\u2019operazione Ibis in Somalia, vennero acquistati a titolo gratuito dieci carri M-60A1 provenienti dal surplus dell\u2019US Marine Corps, che furono sottoposti a un programma di ammodernamento designato RISE (Reliability Improvement of Selected Equipment) che prevedeva l\u2019adozione di numerose modifiche tra le quali una corazzatura di tipo passivo, un sistema di stabilizzazione su due assi per il cannone, un lanciagranate fumogene M239, delle nuove radio, un sistema per la produzione di cortine fumogene e una mitragliatrice coassiale M240. con il termine delle operazioni in Somalia nel marzo 1994 i carri vennero restituiti agli americani. Il modello M60A1 venne definitivamente radiato dal servizio il 6 maggio 1995."}
{"id": "560599", "revid": "767487", "url": "https://it.wikipedia.org/wiki?curid=560599", "title": "Adriano Ferreira Pinto", "text": "Biografia.\nNato in una famiglia poverissima, Ferreira Pinto rimane orfano di padre all'et\u00e0 di quindici anni e a diciotto si guadagna da vivere raccogliendo pomodori e lavorando come muratore. \nUna volta giunto in Italia, conosce Marianna, che sposa il 7 giugno 2009 a Lanciano. Nell'aprile del 2010 diventa padre di Jos\u00e9 Carlos.\nIl 12 aprile 2011 esce \"Volevo solo giocare a calcio\", biografia scritta con Pierdomenico Baccalario. I proventi del libro sono stati devoluti in beneficenza.\nCaratteristiche tecniche.\n\u00c8 un'ala destra dalla grande forza fisica, che copre e spinge fino alla porta avversaria.\nCarriera.\nInizi in Brasile e approdo in Italia.\nPur non avendo mai frequentato una scuola calcio, nel 1999 sostiene e supera un provino con l'Uni\u00e3o S\u00e3o Jo\u00e3o, riuscendo a marcare 28 reti nella sua prima stagione da professionista, in Serie C. Le buone prestazioni gli valgono la chiamata di un club europeo, lo , ma al momento della firma il giocatore torna sui suoi passi rompendo anche con la sua precedente squadra.\nDivenuto proprietario del proprio cartellino, nel 2001 viene tesserato dal Lanciano, club militante in Serie C1 dove \u00e8 rimasto fino all'agosto del 2004, giocando 71 partite e segnando 15 reti.\nNella stagione 2004-2005 passa al ed esordisce in Serie B l'11 settembre 2004 nella partita Perugia-Crotone, in questo campionato colleziona 38 presenze con 8 reti segnate.\nL'anno successivo si trasferisce al in seguito al fallimento del club umbro, e sempre in Serie B, si mette in luce con 39 presenze e 11 reti.\nAtalanta.\nNell'estate del 2006 viene acquistato dall'Atalanta ritrovando il suo vecchio allenatore ai tempi di Perugia, Stefano Colantuono. Con la maglia nerazzurra fa il suo esordio nella massima serie il 10 settembre 2006 nella partita Atalanta- e segna il suo primo gol in Atalanta- 3-2 del 10 dicembre 2006 (rete del momentaneo 2-0 per i bergamaschi). Durante questa sua prima stagione bergamasca \u00e8 quasi sempre titolare ma le prestazioni saranno caratterizzate da alti e bassi. A fine campionato totalizza 33 presenze condite da 2 gol.\nL'anno successivo disputa un campionato decisamente migliore, anche per effetto del gioco creato dal nuovo allenatore Luigi Delneri che valorizza molto i giocatori sugli esterni: difatti Ferreira Pinto realizza 4 reti in campionato e diversi assist che hanno causato l'interessamento di diversi club al suo cartellino. Conclude il campionato disputando tutti i 38 incontri in programma, sempre schierato da titolare (unico giocatore di movimento del campionato sempre presente nell'11 iniziale).\nLa stagione 2008-2009 lo vede protagonista di un buon girone di andata, al pari delle prestazioni della squadra, in cui mette a segno 3 reti. Tuttavia la sua stagione si conclude alla 27\u00ba giornata per via di un infortunio occorso durante un intervento di gioco che gli ha causato la lesione del crociato anteriore. Alla fine le presenze in campionato saranno 26 con 3 gol segnati.\nIl rientro ufficiale avviene il 22 novembre 2009 nella partita -Atalanta, valida per la 13\u00aa giornata della Serie A. Inizialmente non viene preso molto in considerazione dall'allora mister orobico Conte, tanto da far pensare ad una sua cessione nella sessione invernale del mercato. Con il cambio di allenatore, Ferreira Pinto ritrova spazio nell'undici titolare scongiurando la sua possibile partenza. Il 7 marzo arriva il suo primo gol stagionale, siglato nello scontro diretto contro il Livorno al quale seguiranno le marcature contro Siena e .\nAl termine della stagione, conclusa con la retrocessione tra i cadetti, prolunga il contratto con i bergamaschi fino a giugno 2013.\nIl 6 agosto il giocatore \u00e8 stato sottoposto ad un nuovo intervento di pulizia al ginocchio che fu operato l'anno prima, in seguito ad una nuova ricaduta durante gli allenamenti estivi. Lo stop costringe il giocatore a saltare la prima parte di stagione. Dopo la riabilitazione, al fine di trovare la miglior condizione, torna a giocare una partita ufficiale con la formazione Primavera nell'incontro del 13 novembre 2010 valido per la nona giornata del Campionato di categoria vinto per 1-0 contro il . La settimana seguente gli vengono concessi qualche minuto nella partita contro il Crotone, sancendo il suo esordio stagionale. Segna i suoi primi gol della stagione il 26 marzo, nella partita che ha visto l'Atalanta affrontare il , portando a termine una bella azione corale, e il sabato successivo contro la Triestina. Conclude la stagione con 19 presenze (tutte in campionato) e con la vittoria del campionato cadetto.\nGioca un altro anno e mezzo con la maglia neroazzurra, in cui per\u00f2 disputa solo 6 partite in Serie A.\nVarese e Lecce.\nIl 30 gennaio 2013 viene ceduto a titolo definitivo al , club di Serie B per il quale firma un contratto di sei mesi con opzione per un altro anno. Fa il suo esordio con la squadra biancorossa il 2 febbraio, quando parte da titolare nella partita vinta per 2-0 contro il .\nIl 2 settembre 2013 passa a titolo definitivo al Lecce, club di Lega Pro Prima Divisione, nell'operazione che ha portato il centrocampista Luigi Falcone a Varese in prestito con diritto di riscatto. Il giocatore ha firmato un contratto dalla durata annuale con opzione. Debutta con la maglia giallo-rossa l'8 settembre seguente, giocando da titolare nella partita Lecce-L'Aquila. Il 27 ottobre 2013 segna il primo gol coi salentini nella partita -Lecce (2-5). A fine stagione il suo contratto non viene rinnovato, rimanendo cos\u00ec svincolato.\nPontisola.\nA fine settembre 2014 si accorda con il Ponte San Pietro-Isola, societ\u00e0 bergamasca di Serie D. Il 12 ottobre 2014 in Pontisola- Inveruno (1-3) segna il suo primo gol con la maglia del club bergamasco.\nStatistiche.\nPresenze e reti nei club.\n\"Statistiche aggiornate al 10 ottobre 2020.\""}
{"id": "560600", "revid": "53673", "url": "https://it.wikipedia.org/wiki?curid=560600", "title": "Stridsvagn 103", "text": "Lo Stridsvagn 103, o Strv-103, o Carro S, \u00e8 stato un carro armato svedese di produzione nazionale, realizzato dalla Bofors AB, i cui primi esemplari di serie apparvero in servizio nell'esercito svedese nel corso del 1966. Costruito in 300 esemplari, il modello Strv 103 fu pi\u00f9 volte aggiornato nel corso degli anni, venendo poi ritirato definitivamente dal servizio nel corso del 1997, sostituito dallo Stridsvagn 122 (Strv 122).\nStoria.\nDopo la fine della seconda guerra mondiale l'esercito svedese era equipaggiato solo con carri armati leggeri, che costituivano la massa d'urto dell'arma corazzata. Per ovviare a questo fatto venne autorizzato l'acquisto di 300 carri medi di provenienza britannica Centurion Mk.3 con consegne immediate, e successivamente avviato lo sviluppo di un carro pesante di produzione nazionale denominato KRV, armato con un cannone ad anima liscia da 150\u00a0mm. Alla realizzazione del progetto di tale carro contribuirono la AB Landsverk per lo scafo, la Volvo per il propulsore, e la Bofors per l'armamento.\nNel 1956 l'ingegnere Sven Berge direttore del Kungliga Arm\u00e9f\u00f6rvaltningen propose un modello di carro armato alternativo al pesante KRV, allora in fase di pieno sviluppo, denominato in codice Carro S. Tale progetto introduceva una nuova concezione del carro armato da combattimento, che prevedeva l'installazione del cannone nello scafo invece che nella torretta. Nel 1958 la societ\u00e0 Bofors AB ricevette un contratto per lo sviluppo del nuovo carro, di cui si dovevano realizzare due prototipi, e contemporaneamente venne interrotto lo sviluppo del pesante KRV. I due prototipi furono realizzati nel 1961, ma gi\u00e0 nel 1960 lo Stato maggiore dell'esercito aveva ordinato la costruzione di 10 esemplari di preserie dello Stridsvagn 103, ancora prima di conoscere i risultati delle prove operative. Il costo di sviluppo del carro risult\u00f2 inferiore ai 9 milioni di sterline, e i primi 10 esemplari furono completati nel 1966. La produzione continu\u00f2 fino al 1971 con la realizzazione di 300 esemplari.\nDescrizione tecnica.\nIl carro si presentava privo della torretta, di dimensioni molto contenute, armato un pezzo L74 da 105/62\u00a0mm, derivato dal Royal Ordnance L7 britannico, montato fisso nello scafo, senza alcun tipo di brandeggio. Questo avveniva puntando tutto il carro e facendo ricorso a un sistema di sospensioni idropneumatico che consentiva all'armamento/scafo una elevazione di +12\u00b0 e una depressione di -10\u00b0. Il carro non poteva sparare in movimento, e per il tiro le sospensioni venivano bloccate e sia il pilota che il capocarro potevano manovrarle per il puntamento. Il terzo membro dell'equipaggio era l'operatore radio, che poteva fungere anche da secondo pilota durante la marcia indietro. Il funzionamento del pezzo era completamente automatico, con clips di colpi che, una volta esaurite, venivano scaricate fuori dal mezzo. Anche i bossoli venivano espulsi automaticamente. La cadenza di tiro era pari a quindici colpi al minuto, con una dotazione standard di cinquanta colpi, situati nella parte posteriore dello scafo. Il munizionamento poteva comprendere 25 granate APDS, 20 granate HEAT e 5 fumogene. Una mitragliatrice KSP-58 da 7,62\u00a0mm era installata sulla cupola del capocarro, mentre ulteriori due mitragliatrici KSP-58 da 7,62\u00a0mm erano posizionate sul lato sinistro dello scafo. Il munizionamento disponibile per le mitragliatrici era pari a 2.750 colpi. Sulla parte superiore del carro eranpo posizionati due lanciatori Lyran per l'illuminazione notturna del bersaglio. Tutti i carri erano dotati di una lama apripista per scavare posizioni difensive.\nIl propulsore policarburante a pistoni contrapposti Rolls-Royce K60, erogante la potenza di 243 CV (179 kW) a 3.750 giri/minuto, la turbina a gas Boeing 502 da 300 CV (223\u00a0kW) e la trasmissione erano posizionati nella parte anteriore dello scafo, e fungevano da ulteriore protezione per l'equipaggio. Il motore diesel viene utilizzato per la marcia ordinaria, la turbina a gas per gli spunti di potenza quando il mezzo era in movimento sul terreno vario. Un dispositivo di galleggiamento consentiva al mezzo di muoversi in acqua ad una velocit\u00e0 di 6\u00a0km/h, e il carro diveniva completamente anfibio con una preparazione di 25 minuti, con capacit\u00e0 di guadare un corso d'acqua profondo 1,5 m. La capacit\u00e0 carburante era pari a 960 litri. Il carro poteva superare una trincea larga 2,3 m, e un gradino alto 0,90 m.\nImpiego operativo.\nAl suo apparire in servizio il Carro S, o Strv 103, suscit\u00f2 subito un notevole interesse per la sua bassissima sagoma, propria dei cacciacarri che non degli MBT, un ottimo cannone, ma emersero anche delle limitazioni, in particolare in alcune circostanze, come nel caso di scontri in aree ristrette dovendo, per brandeggiare il cannone, muovere tutto il carro.\nIl modello Stridsvagn 103 fu realizzato in 300 esemplari tra il 1967 e il 1971, venendo progressivamente aggiornato, passando dalle versioni A e B al definitivo modello C. In particolare, lo Strv 103B fu equipaggiato con uno schermo impermeabile che consentiva di guadare i corsi d\u2019acqua con una preparazione di 25 minuti. La versione Strv 103C vide la sostituzione del propulsore diesel Rolls-Royce K60 con un Detroit Diesel 6V da 290\u00a0hp, l'adozione di un cambio automatico e di un telemetro laser al posto del precedente sistema di stima della distanza. Il cannone da 105/62\u00a0mm, uno dei pi\u00f9 potenti cannoni di questo calibro in servizio all\u2019epoca, era caratterizzato da una elevata cadenza di tiro che consentiva di impegnare in successione numerosi bersagli, grazie al sistema di caricamento automatico.\nIl programma di aggiornamento allo standard Stridsvagn 103D, avviato nei primi anni novanta del XX secolo venne abbandonato, in favore dell\u2019adozione del pi\u00f9 potente carro Stridsvagn 122 (Strv 122), dotato di cannone da 120\u00a0mm. Il modello Strv 103 fu ufficialmente ritirato dal servizio entro la fine del 1997, e nell\u2019ultimo anno gli esemplari di Strv 103 furono usati per l\u2019addestramento per gli equipaggi destinati ad operare sui carri armati.\nIl prototipo Strv 103D \u00e8 oggi esposto al Museo di mezzi corazzati di Axvall, insieme ad alcuni carri 103C."}
{"id": "560604", "revid": "161374", "url": "https://it.wikipedia.org/wiki?curid=560604", "title": "M47 Sherman", "text": ""}
{"id": "560605", "revid": "767487", "url": "https://it.wikipedia.org/wiki?curid=560605", "title": "For Monkeys", "text": "For Monkeys \u00e8 un album dei Millencolin uscito il 20 aprile 1997 su Burning Heart Records/Epitaph Records. Questo \u00e8 il loro terzo disco, ultimo registrato presso gli Unisound studios.\nQuesto album fu distribuito in contemporanea sotto Epitaph Records negli US.\nPer \"Lozin' Must\" \u00e8 stato creato un videoclip."}
{"id": "560606", "revid": "690118", "url": "https://it.wikipedia.org/wiki?curid=560606", "title": "BMP-1", "text": "Il BMP-1 (in cirillico: \u0411\u041c\u041f-1)\u00e8 un veicolo da combattimento della fanteria di origine sovietica, con capacit\u00e0 anfibie, \u00e8 il capostipite di una nutrita famiglia di mezzi corazzati ed \u00e8 entrato in servizio nelle forze armate dell'Unione Sovietica nel 1966.\nProgettato per combinare le propriet\u00e0 di un corazzato da trasporto ed un carro armato leggero, consente di trasportare unit\u00e0 militari sul campo di battaglia e di supportarle nelle operazioni.\nRicevuto il battesimo del fuoco nello Yom Kippur del 1973, l'esperienza maturata nel conflitto permise la definizione del suo successore: il BMP-2. Ha inoltre conosciuto un considerevole successo commerciale, venendo esportato in numerose forze armate di Asia, Africa ed America latina.\nProgettato in numerose versioni, l'ultima delle quali \u00e8 la BMP-1AM Basurmanin prodotta dalla Uralvagonzavod e dotata di torretta del BTR-82, tutti i BMP-1 ancora in servizio nelle forze armate russe verranno aggiornati a tale standard.\nCaratteristiche.\nQuando, intorno al 1965, i servizi d'informazione occidentali scoprirono l'esistenza del Boevaja Ma\u0161ina Pekhoty 1 (cirillico: \u0431\u043e\u0435\u0432\u0430\u044f \u043c\u0430\u0448\u0438\u043d\u0430 \u043f\u0435\u0445\u043e\u0442\u044b 1; translitterato: Boevaja Ma\u0161ina Pekhoty 1; traduzione: Veicolo da combattimento per la fanteria 1), furono impressionati dalle apparenze di questo mezzo cingolato, mostrato per la prima volta in pubblico sulla Piazza Rossa nel novembre del 1967. Era destinato a sostituire i BTR-50PB, e aveva prestazioni nettamente superiori. In effetti si trattava del primo vero mezzo da combattimento per la fanteria, con una torretta armata con un pezzo di circa 73 mm di calibro, una mitragliatrice coassiale, una rampa per missili filoguidati controcarro AT-3 Sagger, oltre a feritoie da cui i soldati trasportati potevano utilizzare le loro armi leggere. Inoltre la sagoma del veicolo era estremamente bassa e le sue linee molto ben profilate. La velocit\u00e0 di spostamento era elevata, vi erano proiettori infrarossi per il combattimento notturno, e il nuovo veicolo poteva operare in ambienti contaminati NBC. La superiorit\u00e0 su mezzi come l'M-113, che allora stava entrando in servizio in alcuni eserciti della NATO, era evidente. A bordo vi erano tre membri dell'equipaggio e potevano essere trasportati fino a otto soldati, stipati per\u00f2 in uno spazio angusto. Questo mezzo era concepito per operare insieme ai nuovi MBT T-62 e rappresentava un grosso miglioramento rispetto al mai del tutto soddisfacente BTR-50.\nLimiti.\nQuando, nel 1973, all'epoca della Guerra dello Yom Kippur, fu possibile analizzare il mezzo e valutare le sue capacit\u00e0 operative reali, emersero diverse limitazioni. Intanto la configurazione scelta non solo precludeva altri utilizzi, ma l'abitabilit\u00e0 era estremamente precaria, tanto da affaticare notevolmente gli uomini d'equipaggio, in particolare in zone calde. L'armamento aveva forti limitazioni, legate soprattutto al fatto che la torretta era monoposto e un unico militare doveva provvedere al puntamento e alle non facili operazioni di caricamento e guida del sistema missilistico. Il cannone risult\u00f2 essere il 2A20 da 73mm a bassa pressione, anima liscia, sparante munizionamento stabilizzato mediante alette. In pratica, se non vi \u00e8 troppo vento laterale, si possono ingaggiare bersagli fino a 800-1.000m, con una precisione bassa. Inoltre l'alzo e la depressione dell'armamento erano molto limitati e vi era un punto morto piuttosto ampio, dovuto al proiettore IR del capocarro, la cui postazione \u00e8 immediatamente alle spalle del pilota e praticamente alla sua altezza. I soldati possono accedere al vano trasporto tramite due porte posteriori, all'interno della quale si trova parte della riserva di carburante e dispongono di quattro portelli superiori. Dovendo concentrare cos\u00ec tanto armamento in appena 14t, la protezione, nonostante fosse ben profilata, raggiunge al massimo i 19mm nella parte anteriore dello scafo e i 23mm in torretta, con una protezione nei riguardi dei proiettili perforanti da 12,7x99 mm solo su 60\u00b0 dell'arco frontale.\nUtilizzo.\nIl BMP-1 ha avuto una grande diffusione, essendo stato fornito a quasi tutti i paesi del Patto di Varsavia, a diversi paesi del Medio Oriente e africani e anche a paesi come la Finlandia e l'Iran. Ha partecipato a moltissimi conflitti. Solo per citare i principali ha partecipato a: Guerra dello Yom Kippur, i vari conflitti in Libano, l'Invasione sovietica dell'Afghanistan, Guerra Iran-Iraq, Prima e Seconda guerra del Golfo, Guerra civile angolana, Guerra in Mozambico, i conflitti tra Eritrea ed Etiopia, l'Invasione libica del Ciad e i conflitti nell'ex Unione Sovietica. In tutte queste guerre ha palesato i soliti limiti, dovuti alle soluzioni adottate e alle pretese eccessive per l'epoca in cui furono formulate. In zone montane, per esempio, il suo armamento \u00e8 ben poco utilizzabile. \u00c8 stato sostituito dal BMP-2, che ne \u00e8 un derivato diretto, entrato in produzione nel 1977. \u00c8 stato acquistato dalla Svezia e dalla Grecia attingendo a mezzi ex DDR ceduti a prezzi particolarmente bassi dalla Germania.\nVersioni.\nLe varianti principali sono:"}
{"id": "560607", "revid": "1318658", "url": "https://it.wikipedia.org/wiki?curid=560607", "title": "Arrondissement di Chalon-sur-Sa\u00f4ne", "text": "L\"arrondissement\" di Chalon-sur-Sa\u00f4ne \u00e8 una suddivisione amministrativa francese, situata nel dipartimento della Saona e Loira e nella regione della Borgogna-Franca Contea.\nComposizione.\nL\"arrondissement\" di Chalon-sur-Sa\u00f4ne raggruppa 151 comuni in 15 cantoni:"}
{"id": "560610", "revid": "117711277", "url": "https://it.wikipedia.org/wiki?curid=560610", "title": "Gwoyeu Romatzyh", "text": "Il Gwoyeu Romatzyh () \u00e8 un sistema di trascrizione del cinese che si serve di modifiche ortografiche per indicare i toni del mandarino standard, rinunciando completamente all'uso di accenti grafici, numeri o segni diacritici, su cui fa affidamento la maggior parte dei sistemi di latinizzazione attualmente in uso. La cosiddetta \"ortografia tonale\" (\"tonal spelling\") parte da una forma base (\"basic form\"), che indica di regola il primo tono, modificandola per indicare gli altri toni mediante raddoppiamenti di vocali, l'aggiunta di consonanti mute nonch\u00e9 la modifica di consonanti o dittonghi, secondo un sistema di regole piuttosto articolato. Ad esempio il morfema \"di\" subisce le seguenti modifiche:\nNon tutti i morfemi per\u00f2 seguono lo stesso schema. A causa della complessit\u00e0 delle regole e del gran numero di eccezioni, il Gwoyeu Romatzyh, pur avendo conosciuto in passato una certa diffusione negli USA, nella Repubblica di Cina e a Taiwan, dove \u00e8 stato per vari decenni il sistema di trascrizione ufficiale, non \u00e8 tuttavia riuscito ad affermarsi ed \u00e8 stato infine soppiantato da altri sistemi di romanizzazione, come il P\u012bny\u012bn (), attuale sistema ufficiale della Repubblica popolare cinese. \u00c8 stato tuttavia usato in un gran numero di pubblicazioni per lo studio del cinese, alcune delle quali tuttora in commercio. Attualmente \u00e8 utilizzato soltanto da una stretta cerchia di studiosi.\nStoria.\nSulla scia del Movimento studentesco del 4 maggio 1919, che segn\u00f2 l'inizio di un profondo rinnovamento culturale della Cina, ispirato al modello occidentale, prese il via un acceso dibattito fra gli intellettuali su quale sistema adottare per trascrivere il cinese in caratteri latini. La questione non era di poco conto, in quanto si trattava tra l'altro di stabilire una grafia unitaria a livello internazionale per i nomi propri cinesi. A queste diatribe fra i sostenitori dell'uno o dell'altro sistema si sovrapposero contrapposizioni politiche, finendo per avvelenare il dibattito con argomentazioni irrazionali, che talvolta ebbero la meglio sulle motivazioni di carattere linguistico.\nIl Gwoyeu Romatzyh (romanizzazione della lingua nazionale) fu ufficialmente ideato negli anni dal 1925 al 1926 da una commissione composta da undici persone, di cui faceva parte anche l'insigne linguista Yuen Ren Chao (\u8d99\u5143\u4efb; PY: Zh\u00e0o Yu\u00e1nr\u00e8n; GR: Jaw Yuanrenn). In realt\u00e0 il sistema fu quasi del tutto opera di quest'ultimo, mentre l'idea di indicare i toni con modifiche ortografiche \u00e8 da attribuire allo scrittore L\u00edn Y\u01d4t\u00e1ng (\u6797\u8a9e\u5802; GR: Lin Yeutarng). Il Gwoyeu Romatzyh fu presentato al Ministero della pubblica istruzione, che lo adott\u00f2 nel 1928 come sistema ufficiale di latinizzazione, da affiancare al sistema di trascrizione gi\u00e0 in uso, il Zh\u00f9y\u012bn F\u00fah\u00e0o (\u6ce8\u97f3\u7b26\u865f; GR: Juhin Fwuhaw), il quale, non utilizzando caratteri latini, bens\u00ec simboli derivati dai caratteri cinesi, era poco adatto all'uso internazionale. Venne anche presa in considerazione l'eventualit\u00e0 di utilizzare il Gwoyeu Romatzyh come sistema di scrittura ufficiale in sostituzione dei caratteri cinesi con l'obiettivo di combattere l'analfabetismo. Dal 1934 al 1936 furono condotti esperimenti in tal senso, insegnando ad alcuni operai e contadini a scrivere in Gwoyeu Romatzyh in circa 100 ore di lezione. Tuttavia l'atteggiamento inerte e reazionario del Kuomintang rese vani questi sforzi: nel 1936 fu impartito l'ordine ufficiale di sospendere ogni attivit\u00e0 di riforma della scrittura.\nGi\u00e0 a partire dai primi anni trenta il Gwoyeu Romatzyh era stato oggetto di violenti attacchi da parte di studiosi e intellettuali di sinistra, che lo bollarono come \"scrittura reazionaria\". Lo scrittore L\u01d4 X\u00f9n (\u9b6f\u8fc5; GR: Luu Shiunn) lo defin\u00ec \"un gingillo per eruditi\". In alternativa fu propagato un sistema di origine sovietica, denominato Latinxua Sin Wenz (\u62c9\u4e01\u5316\u65b0\u6587\u5b57; PY: L\u0101d\u012bnghu\u00e0 X\u012bn W\u00e9nz\u00ec; ital.: nuova scrittura latinizzata), la cui caratteristica saliente era quella di rinunciare, salvo in pochi casi, all'indicazione grafica dei toni. Tale sistema \"comunista\" fu ben presto vietato dal Kuomintang. Per analoghe ragioni di facciata \u00e8 oggi impensabile che il Gwoyeu Romatzyh torni ad essere adottato come sistema ufficiale in Cina, tantopi\u00f9 che il P\u012bny\u012bn \u00e8 ormai riconosciuto come sistema standard dall'International Organization for Standardization (ISO).\nNella Repubblica di Cina (Taiwan) il Gwoyeu Romatzyh \u00e8 rimasto invece in uso fino al 1986, come testimoniano numerose scritte ed insegne che \u00e8 facile incontrare girando per le strade di Taipei.\nSintesi del sistema.\nIniziali.\nLe iniziali in Gwoyeu Romatzyh (GR) sono le seguenti:\n\"b, p, m, f, d, t, n, l, tz, ts, s, j, ch, sh, r, g, k, h\"\nEsse equivalgono sostanzialmente alle iniziali del P\u012bny\u012bn (PY) con le seguenti differenze:\nEsempi:\nFinali.\nDi seguito si elencano soltanto le finali in GR che differiscono dal PY.\nSi noti che le forme \"iou\", \"uei\", \"uen\" rendono pi\u00f9 fedelmente del PY la pronuncia effettiva.\nNella sezione successiva vedremo nel dettaglio le forme modificate secondo le regole dell'ortografia tonale.\nToni.\nPer indicare i toni si modifica la grafia della vocale o del dittongo secondo le seguenti regole:\n1\u00ba tono: si usa la forma base: \"ta\", \"shuo\", \"tian\", \"gau\".\nEccezione: nei morfemi che iniziano con \"l, r, m\" oppure \"n\" si inserisce una \"h\" muta dopo la consonante: \"la -&gt; lha; ma -&gt; mha; nie -&gt; nhie; reng -&gt; rheng\". Si tratta comunque di pochissimi casi, in quanto i morfemi che iniziano con \"l, r, m\" ed \"n\" non hanno quasi mai il primo tono.\n2\u00ba tono:\n3\u00ba tono:\n4\u00ba tono:\nTono neutro: si indica facendo precedere il morfema da un punto (opzionale). Si noti che il morfema preceduto da un punto mantiene comunque la grafia del tono originario: \u77f3\u982d \"shyr.tour\"; \u8070\u660e \"tsong.ming\". Questo \u00e8 molto utile per risalire al carattere cinese corrispondente. Nei complementi direzionali composti \u00e8 sufficiente far precedere il primo morfema da un punto: \u6389\u4e0b\u4f86 \"diaw.shiahlai\"; \u638f\u51fa\u4f86 \"taur.chulai\".\nRegola supplementare:\nSchema completo delle finali nei quattro toni\nRotacizzazione.\nIn GR la rotacizzazione (cinese: \u5152\u5316; GR: \"erlhuah\") viene rappresentata con l'aggiunta del suffisso \"-l\" oppure \"-el\". \u00c8 da notare che, a differenza di quanto avviene in PY, si indicano anche le modifiche vocaliche e consonantiche dovute alla rotacizzazione (la \"i\" finale si trasforma in \"e\" o in \"ie\", la \"y\" e la \"n\" finali cadono; rimane invece la \"ng\" finale). Ci\u00f2 significa che talvolta un morfema rotacizzato in GR pu\u00f2 corrispondere a due forme rotacizzate in PY, ad esempio \"jiel\" corrisponde in PY sia a \u96de\u5152 \"j\u012br\" che a \u4eca\u5152 \"j\u012bnr\".\nEsempi:\n\u6b4c\u5152 \"gel\" (\"ge + l\")\n\u8f2a\u5152 \"luel\" (\"luen + l\")\n\u9ec3\u5152 \"hwangl\" (\"hwang + l\")\n\u98ef\u9928\u5152 \"fanngoal\" (\"fanngoan + l\")\n\u96fb\u5f71\u5152 \"diannyeengl\" (\"diannyiing + l\")\n\u73a9\u610f\u5152 \"wanyell\" (\"wanyih + l\")\nVantaggi.\nSe il Gwoyeu Romatzyh presenta l'indubbio svantaggio di essere piuttosto difficile da apprendere, ai suoi ideatori va riconosciuto il merito di aver ovviato in maniera brillante ad un problema che nessun altro sistema di trascrizione ha mai consentito di risolvere, ossia quello della trascrizione fedele dei nomi propri cinesi. Nell'uso occidentale essi vengono comunemente trascritti in P\u012bny\u012bn, omettendo tuttavia, per comodit\u00e0 tipografica, gli accenti distintivi dei toni. Il risultato \u00e8 una trascrizione molto approssimativa che tralascia un'informazione essenziale e non consente quindi, nemmeno a chi ha una perfetta padronanza del cinese, di pronunciare correttamente il nome in questione, n\u00e9 tantomeno di risalire alla grafia originale cinese. Al contrario in passato molti cinesi scelsero di trascrivere il proprio nome in Gwoyeu Romatzyh. Ad esempio il redattore capo della Commercial Press Ltd. di Shanghai negli anni '20 si firmava Wang Yun-wuu (cinese: \u738b\u4e91\u4e94; PY: W\u00e1ng Y\u00fanw\u01d4).\nQuella di tralasciare per comodit\u00e0 gli accenti del P\u012bny\u012bn \u00e8 una cattiva abitudine - diffusissima fra gli studenti occidentali di cinese - che ostacola l'apprendimento di una corretta pronuncia. In Gwoyeu Romatzyh non \u00e8 possibile omettere l'indicazione dei toni, in quanto essa \u00e8 ancorata in maniera intrinseca alla grafia della parola. Ci\u00f2 rappresenta un indubbio vantaggio anche dal punto di vista didattico, in quanto consente di assimilare i toni sfruttando la memoria visiva. Su questo principio si basa il \"Mandarin Primer\" di Yuen Ren Chao, che per decenni \u00e8 stato il manuale standard per lo studio del cinese nelle universit\u00e0 americane.\nInfine un altro evidente vantaggio del Gwoyeu Romatzyh \u00e8 che, a differenza del P\u012bny\u012bn, si pu\u00f2 scrivere comodamente su qualsiasi tastiera senza dover immettere caratteri speciali, in quanto si serve soltanto delle 26 lettere base dell'alfabeto senza accenti n\u00e9 dieresi."}
{"id": "560611", "revid": "599013", "url": "https://it.wikipedia.org/wiki?curid=560611", "title": "Carlo Oriani", "text": "Professionista dal 1908 al 1915, vinse il Giro di Lombardia del 1912 ed il Giro d'Italia del 1913. \u00c8 anche chiamato \"El Pucia\", poich\u00e9 era solito ripulire interamente il piatto con una mollica di pane.\nCarriera.\nFu attivo negli anni dieci del XX secolo e corse per la Stucchi, per la Bianchi e per la Maino.\nArruolato nei bersaglieri ciclisti durante la prima guerra mondiale, si ammal\u00f2 di polmonite per aver attraversato il Tagliamento a nuoto durante la ritirata di Caporetto nel tentativo di salvare un commilitone, e mor\u00ec a soli 29 anni all'ospedale di Caserta.\nVenne inizialmente sepolto nel Cimitero di Caserta. Nel 1921 la salma venne traslata per essere tumulata nel \"Cimitero Vecchio\" di Sesto San Giovanni."}
{"id": "560617", "revid": "161374", "url": "https://it.wikipedia.org/wiki?curid=560617", "title": "Amx 13", "text": ""}
{"id": "560618", "revid": "49022", "url": "https://it.wikipedia.org/wiki?curid=560618", "title": "Jos\u00e9 Mill\u00e1n-Astray Terreros", "text": ""}
{"id": "560620", "revid": "1318658", "url": "https://it.wikipedia.org/wiki?curid=560620", "title": "Arrondissement di Louhans", "text": "L\"arrondissement\" di Louhans \u00e8 una suddivisione amministrativa francese, situata nel dipartimento della Saona e Loira e nella regione della Borgogna-Franca Contea.\nComposizione.\nL\"arrondissement\" di Louhans raggruppa 79 comuni in 8 cantoni:"}
{"id": "560623", "revid": "599013", "url": "https://it.wikipedia.org/wiki?curid=560623", "title": "Alberto Regazzoni", "text": "Carriera.\nClub.\nA 17 anni, nella stagione 1999-2000, disputa la sua partita d'esordio in serie A con la maglia del FC Lugano. Sar\u00e0 questa tuttavia la sua unica apparizione nel corso di quella stagione. A partire dal 2002-2003 entra in pianta stabile a far parte della prima squadra del Lugano, retrocessa nel frattempo in Challenge League, dove in una stagione totalizza 25 presenze e mette a segno 3 reti.\nIn seguito al fallimento della societ\u00e0, avvenuto alla fine della stagione, viene prestato al Malcantone Agno, formazione di Prima Lega, dove in 7 partite realizza una rete e contribuisce alla storica promozione in Challenge League della squadra malcantonese. Nella stagione seguente realizzer\u00e0 11 reti in 27 partite.\nNel 2004 viene acquistato dal , squadra che allora militava in Challenge League e ne diventa subito titolare, diventando ben presto anche l'idolo della tifoseria vallesana. Nella prima stagione sfiora la promozione in Super League (Svizzera), che ottiene nel campionato seguente.\nNel 2005-2006 ottiene anche il suo primo successo a livello di club conquistando la Swisscom Cup battendo il , 6-4 ai rigori, segnando il rigore che d\u00e0 la vittoria ai vallesani. Esordisce in Super League (Svizzera) nella stagione 2005-2006.\nDalla stagione 2007-2008 \u00e8 in forza allo .\nNel dicembre 2011 si trasferisce a , conquistando una promozione in Super League, per poi passare al e infine, dal 2014 al 2017, al .\nNel 2019 si \u00e8 ritirato dal calcio giocato.\nNazionale.\nDopo il campionato 2005-2006 ottiene la prima convocazione da parte della nazionale svizzera, con la quale debutta il 2 settembre 2006 contro il Venezuela, sostituendo al 68' Hakan Yak\u0131n."}
{"id": "560628", "revid": "1356", "url": "https://it.wikipedia.org/wiki?curid=560628", "title": "Oneglia", "text": "Oneglia (pronuncia \"On\u00e9glia\", ; \"In\u00e9ja\" in ligure e in dialetto ormeasco, \"Oneja\" in piemontese), insieme con Porto Maurizio, \u00e8 uno dei due abitati che formano la citt\u00e0 di Imperia. Sino al 1923 \u00e8 stato un comune autonomo.\nIn forte contrasto con la vicinissima Porto Maurizio, che \u00e8 costruita su un promontorio, Oneglia occupa una zona alluvionale alla foce del torrente Impero. Le zone residenziali pi\u00f9 recenti si sono arrampicate sulle colline circostanti, ma il centro storico sorge sulla zona pianeggiante prospiciente il mare.\nStoria.\nLe origini.\nOneglia - il cui nome richiamerebbe forse un antichissimo insediamento preaugusteo (\"pagus Unelia\") - ha le sue origini sulla collina di Castelvecchio, uno dei probabili \"sex oppida\" (insediamenti fortificati) dei Liguri Ingauni che domina il torrente Impero, dove sorge la chiesa di Santa Maria Maggiore e si intravedono ancora i resti di una torre del castello.\nLa \"Ripa Uneliae\" era invece un borgo di pescatori in riva al mare, probabilmente nella zona dell'attuale \"Borgo Peri\" (alla periferia est dell'abitato).\nIl Medioevo.\nCon la caduta dell'Impero romano dopo il V secolo si ebbe la devastazione da parte dei \"barbari\" (Eruli e Goti), tornata libera sotto i Bizantini dopo le guerre gotiche vi fu una breve ripresa che dur\u00f2 fino alla conquista longobarda del 641.\nCon l'invasione dei Longobardi di Rotari nel 642 fece poi parte del Regno longobardo sotto il \"ducato di Liguria\". Appartenne in seguito al dominio franco. La tradizione la vuole distrutta dai Saraceni nel X secolo.\nNel 1100 divenne un feudo dei vescovi di Albenga, che per\u00f2 dovettero richiedere l'intervento genovese per controllare i fieri abitanti della zona (si ha notizia di una rivolta nel 1233), poi, dal 1298, Oneglia entr\u00f2 in possesso della potente famiglia Doria (vi nacque l'ammiraglio Andrea Doria). Intanto a Porto Maurizio si era insediato il \"vicario della Riviera Occidentale, rappresentante del potere di Genova nel territorio da Savona a Ventimiglia.\nAll'incirca nella zona sul mare vicina alla foce del torrente Impero, attualmente occupata dall'ex tribunale (nella piazza intitolata a Edmondo De Amicis), una lapide ricorda che proprio l\u00ec sorgeva fino all'Ottocento un castello di difesa eretto nel 1488 dalla famiglia Doria, ora scomparso. Il castello era parte della stessa cinta muraria della citt\u00e0 e aveva quattro torri e un fossato, a somiglianza dei \"castra\" romani che sorgevano lungo i \"valli\" (le mura poste a difesa dei confini dell'impero). Allora, la cinta muraria comprendeva una zona prospiciente il mare, estremamente stretta (molto pi\u00f9 limitata dell'attuale centro storico) a testimonianza di quanto fossero piccole le citt\u00e0 medievali.\nSotto i Savoia.\nDai Doria, Oneglia fu ceduta nel 1576 a Emanuele Filiberto di Savoia e divenne \"Civitas Fidelissima\" della casata piemontese. Con Nizza fu per alcuni secoli il principale sbocco sul mare del Piemonte, pur circondata dalla Repubblica di Genova, anche se, per lavori continuamente rinviati, non riusc\u00ec a diventare il pi\u00f9 importante porto del Regno. Solo verso la fine dell'Ottocento svilupp\u00f2 una discreta portualit\u00e0 mercantile e soprattutto il suo substrato industriale.\nLa parentesi francese.\nNel corso della guerra della prima coalizione, Oneglia fu oggetto delle attenzioni del governo rivoluzionario di Francia. Dopo aver conquistato Nizza, il generale francese Anselme, di concerto con l'ammiraglio Truguet, progett\u00f2 la conquista della citt\u00e0 ligure di Oneglia. Il 23 novembre 1792 la flotta francese si present\u00f2 di fronte alla citt\u00e0 e una delegazione fu inviata presso le autorit\u00e0 cittadine per trattare la resa, ma essa venne ricevuta a colpi di fucile, che ferirono l'ufficiale comandante la delegazione e uccisero sette delegati a lui vicini. La citt\u00e0 venne bombardata il giorno stesso e occupata l'indomani e venne abbandonata dalle truppe francesi solo dopo averla saccheggiata. \nRimasta sotto il dominio francese, la sua amministrazione fu affidata nell'aprile del 1794 a un commissario rivoluzionario nella persona di Filippo Buonarroti, il quale condusse un ordinamento amministrativo e politico secondo i suoi orientamenti socialisti, cio\u00e8 il tentativo di attuare l'abolizione di tutti i privilegi, il censimento dei ricchi e delle loro rendite con specifiche imposizioni fiscali, la distribuzione a buon prezzo del grano ai poveri, il censimento degli indigenti, la vendita dei beni mobili e immobili di coloro che avessero osteggiato la repubblica, l'applicazione della Legge del \"maximum\" dei prezzi per non rovinare le risorse del paese, la lotta contro i falsi assegnati, l'istituzione dei Comitati di Istruzione e di scuole primarie e secondarie per una formazione gratuita, popolare e laica. \nOneglia divenne allora anche un centro di raccolta di profughi politici italiani, di cui molti napoletani (Michele De Tommaso, Carlo Lauberg, Giovanni Letizia), che vennero impiegati, insieme con alcuni c\u00f2rsi, nell'amministrazione e nell'istruzione locale. Con la sconfitta di Napoleone a Waterloo e la Restaurazione conseguente, Oneglia torn\u00f2 ad appartenere al territorio del Regno di Sardegna.\nL'Ottocento.\nNel 1818, Oneglia insieme con Sanremo e Nizza diventa capoluogo di provincia della \"Divisione di Nizza\" mentre Porto Maurizio viene nominato \"Capoluogo di Mandamento\".\nNel 1846 vi fu costruito un importante penitenziario di massima sicurezza, con vari bracci che si dipartivano dalla costruzione centrale, che occupava una grande area appena dietro l'abitato, non molto pi\u00f9 piccola dell'intera citt\u00e0 di Oneglia. La sua fama sinistra si diffuse tristemente in tutto il Regno d'Italia. Il penitenziario fu smantellato dopo essere rimasto pesantemente danneggiato dai bombardamenti della seconda guerra mondiale.\nInfine fu unificata nel 1923 ad altri comuni nel nuovo comune di Imperia.\nMonumenti e luoghi d'interesse.\nLa \"Collegiata di San Giovanni Battista\", che sorge nel centro della citt\u00e0, \u00e8 in stile tardo-barocco e risale al 1762.\nIn \"Piazza Ulisse Calvi\", il grande palazzo attualmente adibito a edificio scolastico \u00e8 stato nel Settecento un collegio degli Scolopi, che ha dato il nome dialettale alla piazza (\"U Cul\u00e9ggiu\").\nNella zona residenziale in collina \u00e8 visitabile \"Villa Bianca\" (detta Villa Grock, dal nome del celebre clown svizzero che la commission\u00f2 al geometra Ventimiglia negli anni venti).\nLa villa - acquistata dall'amministrazione provinciale di Imperia - \u00e8 in stile Liberty, ha un padiglione delle feste e un giardino animato da una piscina attraversata da un piccolo ponte coperto che sovrasta giochi d'acqua.\nLa struttura urbana della piazza principale, piazza Dante, incorniciata da una fila ininterrotta di portici, \u00e8 dovuta a una pianificazione di tipo \"neoclassico\", di gusto tipicamente piemontese (per secoli Oneglia ha fatto parte del territorio dei Savoia), piuttosto che al clima, tra i meno piovosi e freddi d'Italia. Altre parti, come i portici sulla vecchia \"ripa maris\" (ora \"Calata Cuneo\"), risalgono a periodi antecedenti e sono pi\u00f9 tipicamente liguri.\nIn piazza Dante si trova anche il Caff\u00e8 Pasticceria Piccardo, rinomato salotto onegliese di centenaria tradizione, iscritto all'associazione dei Locali Storici d'Italia - unico bar della provincia di Imperia - e segnalato da numerose guide italiane e straniere come meta prediletta del turismo d'\u00e9lite internazionale.\nIndustria e lavoro.\nQuando ancora era un comune autonomo, Oneglia aveva come principali attivit\u00e0 industriali la produzione e la commercializzazione di olio d'oliva.\nNell'entroterra \u00e8 ancora molto diffusa la olivicoltura: olivi coltivati su colline terrazzate con i caratteristici muretti a secco sono ancora l'elemento dominante del paesaggio, perch\u00e9 la coltura dell'olivo, introdotta dai monaci \"Colombaniani\" di San Colombano, presenti fin dall'epoca longobarda, intorno al XII secolo, ha segnato profondamente la storia dell'imperiese.\nLa variet\u00e0 di oliva tipica del territorio \u00e8 quella taggiasca, localmente detta anche \"pignola d'Oneglia\" relativamente piccola e scura, che d\u00e0 un olio particolarmente delicato e pregiato. A Oneglia \u00e8 anche presente la storica azienda dell'Olio Carli e un Museo dell'Olivo situato presso lo stabilimento Fratelli Carli in via Garessio, la storica via degli oleifici.\nUna delle maggiori attivit\u00e0 industriali, ora molto ridotta, \u00e8 stata a lungo quella della fabbricazione della pasta (gli antichi \"fid\u00e9i di semola\" o \"vermicelli\", costruiti artigianalmente). Il Pastificio della famiglia Agnesi (che trasfer\u00ec parte della produzione da Pontedassio a Oneglia), resta uno degli edifici pi\u00f9 imponenti, in pieno centro.\nNel periodo intorno alla prima guerra mondiale Oneglia fu scelta, a causa della lontananza dai possibili teatri di operazioni militari, come sede adatta a un'industria siderurgica (le cosiddette \"Ferriere\") che ha dato il nome alla zona circostante. Questa fonderia, fondata nel 1906 dalla societ\u00e0 Siderurgica Ligure Occidentale, occupava entrambe le rive della foce del torrente Impero e produceva sia laminati (fino a 25.000 tonnellate l'anno) sia lingotti d'acciaio (50.000 tonnellate l'anno).\nRimase attiva fino al 1930 quando fu smantellata poco dopo essere diventata una propriet\u00e0 Ilva. I grandi scheletri di cemento armato dei capannoni industriali sono stati abbattuti negli anni novanta dall'amministrazione comunale, suscitando molte polemiche per la sparizione di questo reperto di archeologia industriale. Nel 1997 l'intero complesso \u00e8 stato cintato e catalogato come monumento e ne restano solamente tre alte ciminiere in mattoni e un basso edificio fatiscente alla foce del torrente Impero.\nAlcune piccole attivit\u00e0 industriali (es. la Lavanda Coldinava per la distillazione e commercializzazione della lavanda), un tempo diffuse a livello nazionale, sono da tempo sparite, come anche le attivit\u00e0 portuali, oggi fortemente ridotte, che hanno per anni avuto un certo sviluppo, ad esempio negli anni settanta (commercio di parti industriali verso la Russia) e prima ancora come porto di imbarco della produzione di auto Fiat verso il sud Italia.\nLa maggior parte della popolazione lavora oggi nel terziario, ma l'industria olivicola sopravvive soprattutto in produzioni di qualit\u00e0 e ogni anno viene tenuta la rassegna \"Olioliva\" dedicata all'olio e ai prodotti tipici liguri e della dieta mediterranea.\nInfrastrutture e trasporti.\nLa localit\u00e0 era servita dalla stazione ferroviaria di Imperia Oneglia, sulla linea Genova-Ventimiglia, sostituita nel 2016 dalla nuova stazione unificata di Imperia in seguito al raddoppio e allo spostamento a monte della ferrovia.\nIl trasporto pubblico \u00e8 svolto con autoservizi effettuati dalla Riviera Trasporti.\nFra il 1893 e il 1895 la citt\u00e0 era collegata alla vicina Porto Maurizio tramite una tranvia a cavalli. Nel 1926 fu inaugurata sul medesimo tracciato una tranvia elettrica gestita dalla Societ\u00e0 Tranvie Elettriche Provincia di Imperia (STEPI), che rimase in esercizio fino al 1947."}
{"id": "560632", "revid": "1318658", "url": "https://it.wikipedia.org/wiki?curid=560632", "title": "Arrondissement di Autun", "text": "L\"arrondissement\" di Autun \u00e8 una suddivisione amministrativa francese, situata nel dipartimento della Saona e Loira e nella regione della Borgogna-Franca Contea.\nComposizione.\nL\"arrondissement\" di Autun raggruppa 83 comuni in 11 cantoni:"}
{"id": "560635", "revid": "599013", "url": "https://it.wikipedia.org/wiki?curid=560635", "title": "Centurion (carro armato)", "text": "Il Centurion \u00e8 un carro armato da combattimento (MBT) (inizialmente definito come carro armato incrociatore) inglese costruito nel secondo dopoguerra, \u00e8 sicuramente uno dei pi\u00f9 longevi mai prodotti.\nStoria.\nIl carro incrociatore A41, successivamente ribattezzato Centurion, venne sviluppato nell'ultima parte della seconda guerra mondiale, con i primi esemplari che fecero in tempo a partecipare a qualche scaramuccia. Il vero e proprio battesimo del fuoco lo si ebbe all'epoca della Guerra di Corea. Successivamente fu impiegato dagli australiani in Vietnam, ma l'impiego operativo pi\u00f9 diffuso spetta agli israeliani, che lo hanno successivamente trasformato nel carro Sho't; mentre l'Olifant sudafricano, impegnato nel 1988 in Angola, \u00e8 una versione migliorata. La causa della diffusione e longevit\u00e0 di questo MBT sta nella capacit\u00e0 di poter essere migliorato con un armamento sempre pi\u00f9 potente e una protezione migliore. Si part\u00ec con un cannone Ordnance QF 17 lb da 76,2 mm ma la svolta decisiva la si ebbe con l'introduzione in servizio dell'ottimo pezzo Royal Ordnance L7 da 105/51 mm della Vickers, capace di sparare i nuovi colpi HESH, destinato a diventare il pezzo di riferimento dei carri occidentali. In seguito il carro venne sempre aggiornato, in particolare nel propulsore e nei sistemi per la condotta del tiro.\nIl Centurion \u00e8 un MBT di concezione assolutamente classica, ma, complessivamente, fin dall'inizio si rivel\u00f2 un buon mezzo, salvo che per le prestazioni del motore a benzina, un Rolls-Royce Meteor. L'ampio spazio a bordo ha consentito di apportare numerose modifiche in tutti i settori, con risultati indubbiamente buoni. Molto numerosi sono stati anche i mezzi derivati. Da notare come l'Austria abbia acquistato torrette di questo carro per realizzare postazioni fisse, essendo il numero degli MBT concessi dal trattato di pace fortemente limitato. I modelli, realizzati da quattro fabbriche differenti nel Regno Unito, sono stati i Mk 1, 2, 3, 5, 7, 8, 9 e 10 con relative sottoversioni, per un totale di 4423 mezzi, tra il 1945 e il 1963. Attualmente restano in servizio in Danimarca, Giordania, Singapore e Svezia.\nSho't.\nIsraele modific\u00f2 i suoi carri Centurion montando un pezzo da 105/52 mm, un propulsore diesel AVDS-1790-2A da 750 hp e trasmissione automatica. I primi mezzi cos\u00ec modificati, denominati Sho't (frusta), entrarono in servizio nel 1970. Fra l'altro, per questioni di ingombro, il propulsore dovette essere inclinato in avanti di 3,5\u00b0 e il vano motore risult\u00f2 pi\u00f9 alto. Dopo la guerra del 1973, questi carri vennero ulteriormente modificati, con l'introduzione di una nuova cupola per il capocarro e di ulteriori mitragliatrici. La necessit\u00e0 di migliorare la protezione origin\u00f2 l'applicazione delle protezioni reattive a piastrelle ERA e un nuovo sistema per generare cortine fumogene. Attualmente ne sono in servizio circa un migliaio, sia nei reparti attivi che in quelli della riserva.\nFra le tante versioni in servizio, oltre agli Sho't/TWMP e Sho't/RK con lama dozer, va ricordata la versione ARV ponte con passerella sopra lo scafo e il Nagmasho't, vale a dire l'APC pesantemente corazzato, ottenuto rimuovendo la torretta e realizzando un vano da combattimento per 8 soldati. Il mezzo \u00e8 dotato di griglie laterali, per facilitare l'accesso al vano, e protezione ERA, mentre l'armamento include tre mortai leggeri e tre mitragliatrici. Inoltre bisogna ricordare i mezzi di supporto ABK-3 ed RKM e la versione lanciarazzi campale quadruplo da 290 mm, rimasta allo stato di prototipo.\nOlifant Mk.1 A e Mk.1 B.\nOttenuti i Centurion, Pretoria vi install\u00f2 un proprio pezzo da 105/51 mm, con alcune modifiche, utilizzando munizionamento nazionale, incluso un proiettile APFSDS-T, con penetratore \"a freccetta\". Il capocarro disponeva di un telemetro laser azionato manualmente, prima che venisse adottato un telemetro laser abbinato al sistema di puntamento. Questo carro, chiamato Olifant Mk.1 A \u00e8 molto diverso dal mezzo da cui \u00e8 derivato. La sua produzione-trasformazione \u00e8 durata dal 1978 al 1982, facendo registrare 250 mezzi. Il propulsore \u00e8 un diesel turbocompresso 12 cilindri a V, raffreddato ad aria, da 750 hp, con trasmissione automatica. Molte altre componenti minori sono state aggiornate, dai sistemi antincendio alle sistemazioni per l'equipaggio. Ancora pi\u00f9 avanzato \u00e8 l'Olifant Mk.1 B, dopo una ricostruzione completa. Il cannoniere dispone di un visore notturno mentre il capocarro pu\u00f2 utilizzare con un proiettore infrarosso, cos\u00ec come il pilota. Esiste una centrale di tiro, abbinata a un telemetro laser interno. A bordo trovano posto 68 proiettili e anche la protezione \u00e8 stata migliorata. Il propulsore del Mk.1 B \u00e8 una versione ulteriormente potenziata del precedente diesel turbocompresso, capace di erogare 850 hp, abbinato a un cambio automatico sudafricano Amtra III. La velocit\u00e0 massima \u00e8 passata da 45 e 58\u00a0km/h e anche la ripresa \u00e8 notevolmente migliorata, nonostante l'aumento dei pesi, connessi al miglioramento della protezione passiva, compreso elementi stratificati. Sono stati realizzati dei mezzi soccorso e l'Olifant pu\u00f2 utilizzare il sistema di sminamento TWMP dei carri israeliani. Gli Olifant Mk.1 A sono stati utilizzati nell'Angola meridionale, contro le forze cubane e dell'MPLA.\nStridsvagn.\nAlla fine della seconda guerra mondiale risultava chiaro che la variet\u00e0 di carri in servizio nell'esercito svedese, oltre ad essere obsoleta, costituiva un grosso problema logistico. Il \"Kungliga Arm\u00e9f\u00f6rvaltningens Tygavdelning\" (KAFT), l'ufficio armamenti del servizio amministrativo dell'esercito, dopo apposito studio, concluse che la soluzione pi\u00f9 conveniente era l'acquisto del Centurion Mk 3 di nuovo sviluppo, sufficientemente moderno e con un buon margine di sviluppo per potenziamenti futuri. Venne inviata una richiesta di offerta alla Gran Bretagna, ma la risposta fu che non sarebbe stato possibile evadere eventuali ordini prima della fine delle consegne di carri per il British Army, che avrebbero impegnato da cinque a quindici anni. Nel 1951 il KAFT venne incaricato di sviluppare un progetto alternativo nazionale, l'Emil. Parallelamente vennero intavolate trattative con i Francesi per l'acquisto dell'AMX-13.\nLa posizione britannica mut\u00f2 nel dicembre 1952 a causa della necessit\u00e0 di incrementare l'export per far fronte alla penuria di valuta estera. La Gran Bretagna offr\u00ec la vendita immediata dei Centurion. Il ministro della difesa Torsten Nilsson piazz\u00f2 un ordine di 80 Mk 3, che venne designato Stridsvagn 81 (Strv 81), con consegna iniziale in aprile 1953. Nel 1955 la Svezia ordin\u00f2 un lotto di 160 Centurion Mk 5, che mantennero la denominazione Strv 81, seguito nel 1960 da un ulteriore ordine di 110 Centurion Mk 10, denominati Stridsvagn 101 (Strv 101). I Centurion, insieme allo Stridsvagn 103, ha costituito la spina dorsale delle brigate corazzate svedesi per diverse decadi. Gli Mk 3 e Mk 5 vennero aggiornati con un cannone da 105 mm negli anni sessanta, diventando cos\u00ec Stridsvagn 102.\nTra il 1983 e il 1987 i carri subirono l'ammodernamento di mezza vita, che includeva anche sistema di visione notturno, sistema di puntamento, telemetro laser, sistema di stabilizzazione del cannone migliorato, manicotto termico per la canna, sistema di evacuazione dei gas di sparo e corazzatura reattiva sviluppata dalla svedese F\u00f6rsvarets Fabriksverk (FFV). Circa 80 Strv 102 vennero rimotorizzati nei primi anni ottanta con propulsore diesel Continental e trasmissione Allison, ridenominati Stridsvagn 104.\nIn seguito a prove comparative con T-72, Leclerc, M1A1 e Leopard 2, nel corso degli anni novanta l'esercito svedese dismise gradualmente i propri Centurion e Strv 103, sostituiti da Stridsvagn 121 e Stridsvagn 122."}
{"id": "560637", "revid": "666668", "url": "https://it.wikipedia.org/wiki?curid=560637", "title": "Pedigree (disambigua)", "text": ""}
{"id": "560638", "revid": "2033069", "url": "https://it.wikipedia.org/wiki?curid=560638", "title": "Due gemelle e una tata", "text": "Due gemelle e una tata (\"Two of a kind\") \u00e8 una serie televisiva statunitense trasmessa per la prima volta sulla ABC dal 1998 al 1999. In Italia \u00e8 stata trasmessa su Italia 1 e successivamente su Disney Channel.\nTrama.\nKevin Burke (Christopher Sieber) \u00e8 un professore universitario di scienze, vedovo della moglie, che crede che esista una spiegazione scientifica per ogni cosa tranne che per il modo di controllare le sue figlie scatenate. Mary Kate e Ashley (Mary-Kate e Ashley Olsen) sono due gemelle dal carattere completamente opposto. \nMary Kate \u00e8 un maschiaccio la cui pi\u00f9 grande ambizione \u00e8 perfezionare il lancio curvo della palla mentre Ashley \u00e8 una ragazza vanitosa dagli ottimi voti scolastici, che inizia a perdere la testa per i ragazzi. \nE poi c'\u00e8 Carrie (Sally Wheeler), una ragazza di 27 anni che ha iniziato ad andare all'Universit\u00e0 solo dopo aver esplorato il mondo. \nLei frequenta il corso di Kevin, e per caso risponde all'annuncio del professore che cerca una baby-sitter per le figlie. \nRiuscir\u00e0 ad ottenere il lavoro, e con la sua eccentricit\u00e0 mista ai suoi buoni consigli si occuper\u00e0 dell'educazione delle due ragazze, che troveranno in lei un punto di riferimento e tenteranno addirittura di forzare un amore tra il padre e la studentessa.\nEpisodi.\nLa sitcom \u00e8 stata creata nel 1998 ed \u00e8 andata in onda in prima tv sulla ABC negli anni 1998 e 1999 lanciando la carriera delle gemelle Olsen. Il telefilm non ha avuto un successo esaltante e si \u00e8 fermato alla prima stagione. In Italia \u00e8 stata trasmessa sulla rete Italia 1 dal dicembre 2002."}
{"id": "560644", "revid": "767487", "url": "https://it.wikipedia.org/wiki?curid=560644", "title": "Fase latente", "text": "Secondo il modello di sviluppo a fasi di Freud, la fase latente, o di latenza, \u00e8 il quarto periodo di sviluppo del bambino, essa succede alla fase fallica e precede la fase genitale. Va dai 6 anni fino alla pubert\u00e0.\nLa fase latente non \u00e8 una fase psicosessuale, in essa la libido \u00e8 \"dormiente\".\nSecondo Freud questa fase serve al bambino per sviluppare amicizia con membri dello stesso sesso e per focalizzare la sua attenzione sulle attivit\u00e0 che caratterizzeranno il suo sviluppo fisico (scuola e atletica)."}
{"id": "560652", "revid": "446353", "url": "https://it.wikipedia.org/wiki?curid=560652", "title": "Ioannis Metaxas", "text": "Biografia.\nNato ad Itaca nell'agosto del 1871, la sua era un'antica famiglia della vicina isola di Cefalonia. Metaxas intraprese la carriera delle armi, combattendo la prima volta col grado di ufficiale nel 1897 contro l'esercito turco nella campagna di Tessaglia. Dopo aver seguito gli studi in Germania, fece ritorno in Grecia e entr\u00f2 nel comando generale e prese parte al processo di rimodernamento dell'esercito greco prima delle Guerre Balcaniche (1912-1913), alle quali partecip\u00f2 attivamente. Fu nominato Capo del Comando Generale nel 1913 e venne promosso Generale.\nMonarchico fedele, diede il proprio supporto a Costantino I e si oppose all'entrata della Grecia nella Prima guerra mondiale. Eleutherios Venizelos, il primo ministro, si dimise al rifiuto di Metaxas di dare il suo aiuto nella fallimentare campagna dei Dardanelli e us\u00f2 la guerra come questione principale durante le elezioni. Quando Venizelos vinse le elezioni del marzo 1915, Metaxas mobilit\u00f2 l'esercito ma fu licenziato dal re. Nel giugno 1917, con il supporto degli Alleati e 60.000 soldati cretesi, il re venne deposto e Venizelos sal\u00ec al potere, dichiarando guerra agli Imperi Centrali il 29 giugno 1917.\nMetaxas segu\u00ec il re in esilio, dove rimase fino al 1920. Quando la monarchia venne abolita nel 1922 Metaxas entr\u00f2 in politica e fond\u00f2 il Partito della Libera Opinione nel 1922. Dopo un plebiscito Giorgio II, figlio di Costantino I, torn\u00f2 a riprendersi il trono nel 1935. Le elezioni del 1936 si fermarono in una situazione di stallo tra Panag\u012bs Tsaldar\u012bs e Themistokl\u012bs Sofoul\u012bs. La situazione politica era inoltre segnata dalle acquisizioni fatte dal Partito Comunista di Grecia (KKE). Non apprezzando i comunisti e temendo un colpo di Stato, Giorgio II nomin\u00f2 Metaxas, allora ministro della difesa, primo ministro ad interim, nomina in seguito confermata dal parlamento greco.\nI diffusi tumulti di maggio nelle industrie permisero a Metaxas di dichiarare lo stato d'emergenza. Egli sospese il parlamento a tempo indefinito e abrog\u00f2 vari articoli della costituzione. Il 4 agosto 1936 Metaxas divenne effettivamente \"dittatore\" della Grecia. Modell\u00f2 il proprio regime sulla base degli altri governi autoritari contemporanei (soprattutto sul regime fascista italiano di Benito Mussolini), proibendo l'esistenza dei partiti politici, arrestando comunisti, vietando gli scioperi come attivit\u00e0 criminali e introducendo una diffusa censura di tutti i media.\nIn politica estera Metaxas era chiaramente filo-inglese. Vedeva nel Mar Mediterraneo come naturali alleati gli inglesi e la loro flotta era una forza preponderante, mentre le mire espansionistiche di Mussolini erano una chiara minaccia per la Grecia. La politica di Metaxas di tenere la Grecia al di fuori della Seconda guerra mondiale venne meno nell'ottobre 1940 di fronte alle brusche richieste di Mussolini, che richiese i diritti d'occupazione di alcuni siti strategici in terra greca, ma ricevette una semplice risposta da Metaxas: \u201dAlors, c'est la guerre\" (in francese, Allora \u00e8 guerra), che venne recepita dal sentimento popolare greco in una sola parola \"okhi\", cio\u00e8 \"no\" in greco. L'Italia invase la Grecia dall'Albania il 28 ottobre.\nGrazie alla preparazione e ad una buona difesa, i Greci furono capaci di contrattaccare rapidamente, costringendo l'esercito italiano a riparare in Albania e addirittura occuparono la parte meridionale del paese, allora sotto controllo italiano. Metaxas mor\u00ec ad Atene il 29 gennaio 1941 di setticemia, poco prima dell'invasione tedesca della Grecia, in aprile. All'epoca si pens\u00f2 che fosse stato avvelenato dagli inglesi. Alexandros Korizis prese il suo posto. Dopo la morte di Metaxas i tedeschi trovarono difficolt\u00e0 nell'affrontare le fortificazioni costruite da Metaxas nella Grecia settentrionale, chiamate Linea Metaxas.\nFece parte della Massoneria, fu membro della loggia \"Esiodo\"."}
{"id": "560653", "revid": "1543377", "url": "https://it.wikipedia.org/wiki?curid=560653", "title": "Deragliatore", "text": "Il deragliatore \u00e8 un meccanismo che permette alle biciclette di usare diversi rapporti di trasmissione e facilitare la pedalata e quindi adattarla alle diverse situazioni del percorso.\nStoria.\nDiversi sistemi a deragliatore furono costruiti sul finire del 1800, mentre lo scrittore e cicloturista Paul de Vivie invent\u00f2 nel 1905 un deragliatore che us\u00f2 in un viaggio sulle Alpi.\nAlcuni sistemi prevedevano l'inversione della ruota (cambio flip-flop), altri usavano aste per spostare la catena (cambio a bacchetta) e il deragliatore si diffuse a inizio degli anni \u201930 con i fratelli Tommaso e Amedeo Nieddu che idearono il cambio \"Vittoria Margherita\", primo esempio di deragliatore e successivamente dal \"Super Champion Gear (o \"Osgear\") che ne migliora la funzionalit\u00e0 (non \u00e8 pi\u00f9 necessario contropedalare per cambiare), ma nel 1934 quando il francese Lucien Juy cre\u00f2 il Simplex si hanno i primo esempi di deragliatore moderno.\nNegli anni cinquanta fu introdotto da parte di Tullio Campagnolo il sistema attualmente in uso, che richiede un solo cavo d'azionamento.\nPer diversi decenni le migliori biciclette da corsa montavano deragliatori, ruote e catene prodotte dall'azienda di Campagnolo, mentre attualmente sono largamente diffusi anche i prodotti della ditta giapponese Shimano.\nNel 1964 la Suntour invent\u00f2 un tipo di deragliatore posteriore che permetteva di mantenere una maggiore distanza dalla ruota dentata e avere cos\u00ec una cambiata pi\u00f9 facile. Una volta scaduto il brevetto, altre aziende ne impiegarono l'idea nei loro deragliatori.\nDescrizione.\nIl deragliatore consiste in un dispositivo che crea un passaggio obbligato per la catena e che ha una struttura a parallelogramma articolato, la quale viene spostata parallelamente alla ruota dentata generalmente per mezzo di un cavo azionato da una manetta installata sulla canna o sul manubrio.\nPer consentirne il ritorno e il corretto posizionamento, il cavo \u00e8 mantenuto in trazione da una molla, inoltre nel caso del deragliatore posteriore, si hanno altre molle, leve e pulegge, che permettono un corretto e costante tensionamento della catena evitando che questa fuoriesca e non faccia pi\u00f9 presa sulle ruote dentate.\nL'escursione del deragliatore \u00e8 limitata da due viti di regolazione entro i limiti delle due ruote agli estremi laterali, inoltre per il deragliatore posteriore pu\u00f2 essere presente una regolazione della molla di torsione (permette di avvicinare o allontanare la prima puleggia dal pacco pignoni), mentre \u00e8 sempre presente la regolazione fine della tensione del cavo del cambio; per il deragliatore anteriore tale regolazione \u00e8 presente sul selettore della corona.\nTipo deragliatore.\nPossono agire sia sui pignoni posteriori sia sulle corone anteriori, si dividono perci\u00f2 in:\nEntrambi i deragliatori richiedono il movimento dei pedali (si pu\u00f2 cambiare solo mentre si pedala) in quanto altrimenti la catena non riesce a passare da un ingranaggio all'altro, ma in particolar modo il deragliatore anteriore per garantire la cambiata necessita anche una forte riduzione della forza impressa ai pedali, mentre non \u00e8 necessario per il deragliatore posteriore, anche se cambiare mentre s'imprime una forza importante sui pedali pu\u00f2 portare a danneggiare i denti degli ingranaggi o la catena.\nFissaggio.\nIl deragliatore pu\u00f2 essere fissato in diversi modi:\nMovimento.\nIl deragliatore sposta la gabbietta guidacatena in modo differente a seconda delle sue caratteristiche:\nComando.\nIl comando del deragliatore pu\u00f2 essere:\nResa.\nIl cambio a deragliatore della bicicletta ha un'efficienza molto variabile, in quanto la catena non lavora sempre alle stesse condizioni operative, il rendimento massimo si attesta intorno al 98,6%, mentre nella condizione operativa peggiore scende all'81%, evidenziando anche come tale efficienza veniva alterata dalla \"dimensione delle corone dentate\", infatti con ruote pi\u00f9 grandi si ha maggiore efficienza, dovuto sia al minore angolo tra le maglie sia al migliore ingranamento con la ruota dentata, in secondo luogo viene modificata dalla \"tensione della catena\", dove una maggiore tensione porta a maggiore efficienza, mentre per quanto riguarda la lubrificazione non sono stati rilevati significativi miglioramenti in condizioni di laboratorio.\nProtezioni.\nIl cambio a deragliatore, in particolar modo quello posteriore \u00e8 molto esposto agli urti, per questo esistono diversi sistemi di protezione:"}
{"id": "560662", "revid": "599013", "url": "https://it.wikipedia.org/wiki?curid=560662", "title": "Congregazione dei Sacri Cuori", "text": "La Congregazione dei Sacri Cuori, o di Picpus (in latino \"Congregatio Sacrorum Cordium Iesu et Mariae necnon adorationis perpetuae Sanctissimi Sacramenti altaris\"), \u00e8 un istituto religioso maschile di diritto pontificio. I membri di questa congregazione clericale, detti anche Picpusiani, pospongono al loro nome la sigla SS.CC. (\"Sacrorum Cordium\").\nStoria.\nLa congregazione trae origine dalla Societ\u00e0 del Sacro Cuore, un sodalizio fondato nel 1793 a Poitiers da Suzette Geoffroy, composto da giovani donne dedite alle opere di carit\u00e0, alla propagazione della devozione al Sacro Cuore di Ges\u00f9 e all'assistenza ai sacerdoti che operavano in clandestinit\u00e0 sotto il Regime del Terrore. Il giovane sacerdote Pierre Coudrin (1768-1837) entr\u00f2 in contatto con la societ\u00e0 e introdusse la pratica dell'adorazione eucaristica perpetua; nel 1795 si un\u00ec alla compagnia Henriette Aymer de la Chevalerie (1767-1834), attorno a cui si organizz\u00f2 un gruppo di ragazze orientate alla vita religiosa. Anche a Coudrin si unirono presto altri sacerdoti e ai suoi discepoli il fondatore diede un abito bianco che, con poche modifiche, rimase lungamente in uso presso la congregazione.\nIl 24 dicembre 1800 Coudrin e la Aymer de la Chevalerie emisero privatamente i voti religiosi sancendo la separazione dei loro seguaci dalla Societ\u00e0 della Geoffroy; i primi due sacerdoti compagni di Coudrin fecero la loro professione il 2 febbraio 1801. Nel 1805 i padri e le suore dei Sacri Cuori fissarono la loro sede centrale in rue de Picpus a Parigi e la loro societ\u00e0 prese a essere indicata comunemente come congregazione di Picpus.\nIl ramo maschile e quello femminile costituivano inizialmente un'unica congregazione e, come tale, ricevette l'approvazione di papa Pio VII, confermata solennemente con la bolla \"Pastor Aeternus\" del 17 novembre successivo.\nAlla morte del fondatore i sacerdoti di Picpus erano presenti, oltre che in Francia, in Turchia, Cile e alle Hawaii.\nAttivit\u00e0 e diffusione.\nLa congregazione di Picpus si dedica principalmente all'attivit\u00e0 missionaria in Sud America e in Oceania e all'attivit\u00e0 formativa nei seminari.\nL'originale abito dei picpusiani era costituito da tonaca di lana, cordone, scapolare e pellegrina bianchi (durante l'adorazione, portavano anche un mantello bianco): sullo scapolare, all'altezza del petto, erano ricamati i Sacri Cuori circondati da una triplice corona di spine. Il costume \u00e8 stato notevolmente semplificato a partire dagli anni sessanta.\nSono presenti in Europa (Austria, Belgio, Francia, Germania, Irlanda, Italia, Norvegia, Paesi Bassi, Polonia, Portogallo, Regno Unito, Spagna), in Asia (Filippine, Giappone, India, Indonesia, Singapore), in Oceania (Isole Cook, Polinesia Francese), in Africa (Repubblica Democratica del Congo, Mozambico) e nelle Americhe (Argentina, Bahamas, Brasile, Canada, Cile, Colombia, Ecuador, Hawaii, Messico, Paraguay, Per\u00f9, Porto Rico, Stati Uniti d'America); la sede generalizia \u00e8 a Roma.\nAl 31 dicembre 2005, la congregazione contava 205 case e 946 religiosi, 749 dei quali sacerdoti."}
{"id": "560663", "revid": "1442080", "url": "https://it.wikipedia.org/wiki?curid=560663", "title": "Daydream (manga)", "text": " \n \u00e8 un seinen manga scritto da Saki Okuse e disegnato Sankichi Meguro, composto da 10 \"tank\u014dbon\". In Italia il primo volume \u00e8 stato pubblicato nell'agosto 2006. Nel 2004 sono stati realizzati 4 OAV che riprendono la trama dell'opera originale. L'ambientazione del manga \u00e8 quella del paranormale con diversi spunti di erotismo, quasi sempre inseriti durante le gag comiche.\nTrama.\nSaiki Misaki \u00e8 una giovane ragazza che lavora come dominatrice sadomaso in un club privato. Il lavoro la impegna a tempo pieno ma, sotto compenso, si presta diverse volte ad indagini condotte da Soichiro Kadotake, un uomo che spesso si vede incaricato di scacciare gli spiriti che infestano luoghi di interesse o abitazioni. Saiki infatti \u00e8 una negromante in grado di vedere i fantasmi e parlare con loro. La stessa Saiki ha per\u00f2 un misterioso potere: \u00e8 infatti in grado di comandare una frusta vivente, Kinui, che porta attorcigliata al suo corpo e utilizza per difendersi dagli aggressori.\nIn ogni capitolo si assiste ad una nuova investigazione da parte della giovane e del suo compagno, che spesso mette questa in imbarazzo (ad esempio: cadendole addosso e aggrappandosi ai suoi vestiti la spoglia in pubblico).\nAnime.\nNel 2004 sono stati tratti dalla serie 4 OAV che seguono la storia originale. Anche qui, le poche scene erotiche sono inserite in un contesto comico, come ad esempio il problema intimo di Saiki e il fanservice \u00e8 quasi sempre funzionale agli sketch comici."}
{"id": "560664", "revid": "33277", "url": "https://it.wikipedia.org/wiki?curid=560664", "title": "Congregazione di Picpus", "text": ""}
{"id": "560666", "revid": "33277", "url": "https://it.wikipedia.org/wiki?curid=560666", "title": "Picpusiani", "text": ""}
{"id": "560667", "revid": "1318658", "url": "https://it.wikipedia.org/wiki?curid=560667", "title": "Arrondissement di Saint-Di\u00e9-des-Vosges", "text": "L\"arrondissement\" di Saint-Di\u00e9-des-Vosges \u00e8 una suddivisione amministrativa francese, situata nel dipartimento dei Vosgi e nella regione del Grand Est.\nComposizione.\nL\"arrondissement\" di Saint-Di\u00e9-des-Vosges raggruppa 90 comuni in 9 cantoni"}
{"id": "560668", "revid": "287204", "url": "https://it.wikipedia.org/wiki?curid=560668", "title": "Ecole normale superieure", "text": ""}
{"id": "560670", "revid": "72396", "url": "https://it.wikipedia.org/wiki?curid=560670", "title": "Eurobrun", "text": ""}
{"id": "560671", "revid": "767487", "url": "https://it.wikipedia.org/wiki?curid=560671", "title": "Cane fortunato", "text": "Cane fortunato (\"The Lucky Dog\") \u00e8 un film del 1921 diretto da Jess Robbins. Il cortometraggio, con protagonista Stan Laurel, rappresenta la prima apparizione di quest'ultimo insieme a Oliver Hardy con cui alcuni anni dopo form\u00f2 il duo Stanlio e Ollio. Prodotto dalla Sun-Lite Pictures e girato probabilmente tra la fine del 1920 e l'inizio del 1921, il film fu distribuito negli Stati Uniti dalla Reelcraft Pictures il 10 ottobre 1921.\nTrama.\nUno sfortunato giovanotto, dopo essere stato buttato in strada per non aver pagato l'affitto, fa amicizia con un cane randagio. Il cane e il giovane poi si imbattono in un bandito che sta trattenendo qualcuno. Il bandito, che mette accidentalmente i soldi della vittima nella tasca posteriore del giovane, decide di derubare anche quest'ultimo. Il ladro ruba quindi i soldi che aveva gi\u00e0 rubato, sconcertando il giovanotto che pensava di essere al verde.\nIl giovane e il cane scappano e il cane fa amicizia con un barboncino. La padrona del barboncino persuade il giovane a iscrivere il suo cane alla mostra canina locale. Quando il suo ingresso viene rifiutato, il giovane si insinua comunque, ma viene rapidamente espulso e seguito da tutti i cani della mostra. Il giovane vede la proprietaria del barboncino fuori che cerca il suo cane, e le offre il suo cane come risarcimento. Lei accetta e a sua volta gli offre un passaggio a casa sua. Questa scena viene vista dal suo fidanzato geloso; quest'ultimo si imbatte nel bandito, e insieme i due tramano la loro vendetta sul giovane.\nA casa della ragazza, il giovane viene presentato al fidanzato e al bandito, in incognito come il Conte de Chease della Svizzera. Il fidanzato chiede la mano alla ragazza e viene rifiutato, mentre il bandito tenta di sparare al giovane ma si ritrova con la pistola inceppata. Il fidanzato insegue quindi la ragazza in casa mentre il bandito cerca di far esplodere il giovane con un candelotto di dinamite. La situazione viene risolta dal cane, che insegue il bandito e il fidanzato in giardino con la dinamite e li fa saltare in aria.\nDistribuzione.\nEdizione italiana.\nMai distribuito nei cinema italiani, il corto fu trasmesso su Rai 1 il 12 gennaio 1974 nel programma \"Oggi le comiche\". Il 12 novembre 1985 fu trasmessa sulla stessa rete, nel programma \"Risate con Stanlio e Ollio\", una versione accelerata e accompagnata da musiche di Piero Montanari e traduzione delle didascalie da parte di doppiatori (tra cui Enzo Garinei e Giorgio Ariani per i personaggi di Laurel e Hardy), col titolo Un cane fortunato."}
{"id": "560675", "revid": "123091238", "url": "https://it.wikipedia.org/wiki?curid=560675", "title": "Amyclae", "text": "Amyclae (in greco \u0391\u03bc\u03cd\u03ba\u03bb\u03b1\u03b9) era una mitica citt\u00e0, che secondo la tradizione era situata nella zona dei monti Aurunci e della piana di Fondi, nel Lazio meridionale.\nAmyclae nelle fonti antiche.\nSecondo le fonti sarebbe stata una colonia greca, fondata dai Laconi, sotto la guida dei Dioscuri e di Glauco, figlio del re di Creta Minosse: le fu dato un nome che ricordava molto quello di Amicla, figlio del fondatore di Sparta, Lacedemone. I Laconi si fusero poi con la popolazione indigena degli Ausoni, e il loro re Camerte, giovane e biondo figlio del rutulo Volcente, avrebbe combattuto contro Enea come alleato di Turno, venendo ucciso proprio dal capo troiano, secondo quanto riferito da Virgilio.\nLa leggenda narra che Amyclae sarebbe stata abbandonata per un'invasione di serpenti, oppure perch\u00e9 i suoi abitanti, legati ad una setta pitagorica votata al silenzio, si sarebbero rifiutati di dare l'allarme all'arrivo dei nemici e sarebbero quindi stati sterminati in un attacco. La citt\u00e0 era gi\u00e0 data per scomparsa da tempo nel II secolo a.C.\nAmyclae \u00e8 menzionata tra l'altro nel \"Pervigilium Veneris\".\nLe ricerche.\nFin dal Cinquecento gli studiosi hanno cercato di individuare il regno di Camerte nella pianura presso la citt\u00e0 di Fondi, e in particolare nei suoi laghi o sommerso sotto di essi, poich\u00e9, dando per vera l'invasione di serpenti che avrebbe causato la scomparsa di Amyclae, ritenevano l'ambientazione geografica pi\u00f9 adatta. La citt\u00e0 \u00e8 stata variamente collocata e identificata (per esempio con Sperlonga), senza particolare fondamento.\nNel 2006, due docenti dell'Universit\u00e0 di Bologna e della Seconda Universit\u00e0 di Napoli (Lorenzo Quilici e Stefania Quilici Gigli), hanno condotto ricerche su una collina immediatamente sovrastante Fondi, il monte Pianara: la vetta dista dal centro storico della cittadina laziale solo 2,5\u00a0km in linea d'aria e raggiunge rapidamente l'altitudine di 320 , con fianchi piuttosto ripidi. Sulla sommit\u00e0 del monte sono stati rinvenuti imponenti resti di un'estesa citt\u00e0 e numerose coincidenze con i testi delle fonti antiche hanno portato ad ipotizzare che il sito potesse essere identificato con Amyclae.\nSulla cima del monte si conservano tratti di una cinta di mura poligonali per una lunghezza di circa 2,7\u00a0km e in alcuni tratti alte ancora fino a 4,5\u00a0m. La citt\u00e0 scoperta si estendeva presumibilmente per circa 33 ettari e sembra essere fiorita tra il VI e il IV secolo a.C. Controllava da una posizione ben difesa la viabilit\u00e0 tra Lazio meridionale e Campania e sarebbe decaduta in seguito all'apertura della via Appia nella sottostante pianura 312 a.C. e del conseguente sviluppo di \"Fundi\"-Fondi, a cui si aggiunsero forse gli effetti di un violento terremoto: un tratto della cinta muraria sembra sprofondato in una dolina carsica che si sarebbe formata in seguito all'evento sismico, ed in alcuni tratti i blocchi risultano spostati rispetto alla originaria disposizione. L'urbanistica della citt\u00e0 era articolata in terrazzamenti, sostenuti da muri di contenimento sempre in opera poligonale, che scaglionavano i declivi su piani paralleli, sui quali si disponevano le case e le strade.\nSecondo altri studiosi (Massimiliano Di Fazio e Maria Cristina Biella) il centro abitato sull'altura di Pianara sarebbe di entit\u00e0 molto pi\u00f9 ridotta, e dunque pi\u00f9 plausibilmente riconducibile ad un insediamento da attribuire alle popolazioni italiche del luogo, forse i Volsci. Le tradizioni storiche relative ad Amyclae, peraltro, sembrano caratterizzate da pi\u00f9 di un elemento mitico, e non \u00e8 da escludere che in realt\u00e0 un insediamento greco nel territorio fondano non sia mai esistito se non come creazione storiografica. Questo fenomeno, d'altronde, \u00e8 ben noto in tutta la penisola italiana, e sono tanti i centri che secondo tradizioni gi\u00e0 antiche sarebbero stati fondati da illustri eroi greci oppure troiani reduci dalla famosa guerra di Troia."}
{"id": "560682", "revid": "767487", "url": "https://it.wikipedia.org/wiki?curid=560682", "title": "Reggicalze", "text": "Il reggicalze \u00e8 un indumento intimo femminile (ma esiste anche maschile) formato da una cintura/fascia che cinge la vita e si appoggia ai fianchi, e da alcune bretelline dette giarrettelle (o giarrettiere con lemma peraltro ambiguo in quanto possiede altra accezione primaria), solitamente elastiche e regolabili in numero da due a otto ma comunemente quattro, poste longitudinalmente alle cosce, aventi ciascuna alla sua estremit\u00e0 inferiore un gancetto, a pinza o a slitta, atto a fissare le calze. \nIn certi casi le guaine contenitive oppure i corsetti modellanti possono presentare nastri e gancetti che li fanno diventare contemporaneamente anche dei reggicalze.\nStoria.\nLa leggenda ne attribuisce la paternit\u00e0 a Gustave Eiffel. \nNel 1876 il merciaio Fereol Dedieu ne ide\u00f2 un prototipo per ragioni medico-sanitarie; infatti, le giarrettiere causavano problemi di circolazione sanguigna ad alcune donne. Il prototipo fu per\u00f2 giudicato inestetico e poco seducente. Quando la moda impose il corsetto dotato di laccetti per sostenere le calze, furono le inglesi ad adottarlo per prime a partire dal 1893.\nIntorno al 1910, il grande sarto Paul Poiret cre\u00f2 il reggicalze cos\u00ec come lo conosciamo oggi, in concomitanza alla decadenza del busto e a favore di un intimo pi\u00f9 leggero.\nLa locandina del film \"L'angelo azzurro\", in cui si vede Marlene Dietrich indossare un reggicalze in una sublime posa provocante, contribu\u00ec ugualmente a lanciare questo indumento intimo.\nVa tuttavia ricordato che per questioni di praticit\u00e0 molte donne nella quotidianit\u00e0 indossavano le calze da reggicalze senza il reggicalze, semplicemente arrotolando la parte superiore della calza (dando il via alle antenate delle moderne autoreggenti).\nLa Seconda guerra mondiale e la conseguente ristrettezza economica posero un freno alla sua diffusione. \nDopo la guerra, dagli Stati Uniti incominciarono ad arrivare le calze in nylon. Michel Rochas cre\u00f2 la gu\u00eapi\u00e8re. La moda stava cambiando e il reggicalze prendeva una cattiva reputazione, diventando un segno di riconoscimento delle prostitute. Per questo motivo, essendo considerata disdicevole la vista del reggicalze o della balza di una calza da reggicalze, con l'accorciamento delle gonne e poi l'invenzione della minigonna negli anni sessanta cominciarono a diffondersi i collant.\nLa lunga crisi del reggicalze dur\u00f2 fino agli anni settanta, durante i quali la stilista Chantal Thomas, tra gli altri, reintrodusse la biancheria sexy e sofisticata per le donne eleganti; il reggicalze conservava comunque un'aura peccaminosa.\nGli anni ottanta furono quelli della ripresa del reggicalze. Come a suo tempo \"L'angelo azzurro\", alcuni film furono decisivi a rendere popolare questo accessorio. Si possono citare \"Luna di fiele\" in cui Emmanuelle Seigner appare in tacchi a spillo, calze e reggicalze sotto l'impermeabile, o anche \"Tacchi a spillo\" in cui gli uomini che si travestono da donne incominciano sempre indossando un reggicalze. \nIl reggicalze \u00e8, quasi sempre, ornato da pizzi, volant, ricami, fiocchetti e nastrini.\nLinguistica.\nIn Francia \u00e8 \u201cporte-jarretelles\u201d, negli Stati Uniti \u00e8 \u201cgarter belt\u201d e in Inghilterra \u00e8 \u201csuspender belt\u201d (familiarmente noto come \"sussies\").\nSimbolismo.\nFino all'apparizione dei collant, alla fine degli anni sessanta, la sua funzione era essenzialmente pratica. Dopo di allora, \u00e8 indossato con un intento di seduzione o di erotismo, simbolo di femminilit\u00e0. Alle donne che portano il reggicalze \u00e8 in genere riconosciuto un certo fascino e una certa eleganza, una ricercatezza quasi sofisticata.\nAccanto alla volont\u00e0 di seduzione delle donne che lo indossano, il reggicalze \u00e8 l'oggetto di fantasie anche feticiste di molti uomini."}
{"id": "560685", "revid": "287204", "url": "https://it.wikipedia.org/wiki?curid=560685", "title": "Associazione Sportiva Roma 1927-1928", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1927-1928.\nStagione.\nL'AS Roma nel 1927 partecipa al massimo campionato pochi mesi dopo la sua fondazione, il 7 giugno viene infatti trovato l'accordo tra , e . All'accordo si sottrae l'altra squadra della Capitale, la . La societ\u00e0 viene ammessa alla massima serie nazionale grazie all'allargamento del torneo nel quale l'anno prima l'Alba e la Fortitudo non erano riuscite a salvarsi: nei primi anni di girone unico per garantire una discreta rappresentanza alle squadre del centro-sud queste vengono sovente salvate d'ufficio dalla retrocessione.\nLa fusione delle tre societ\u00e0 sortisce comunque gli effetti sperati, la Roma \u00e8 infatti l'unica delle societ\u00e0 provenienti dalla Lega Sud a salvarsi sul campo. Al termine della stagione vi \u00e8 inoltre il successo in Coppa CONI, una sorta di torneo di consolazione per le squadre non ammesse alla fase finale della Divisione Nazionale.\nMaglie e sponsor.\nLe primissime maglie indossate dalla Roma nelle amichevoli in pre-campionato sono quelle del Roman, in seguito viene adottata una divisa con collo a V giallo, calzoncini bianchi e calzettoni rossi con fascia gialla. La seconda maglia era un completo interamente bianco con i calzettoni identici a quelli della prima divisa.\nOrganigramma societario.\nDi seguito l'organigramma societario.\nRosa.\nDi seguito la rosa.\nCalciomercato.\nLa Roma nel suo primo campionato non fa una vera e propria campagna acquisti, la rosa viene formata da una selezione dei giocatori provenienti dalle squadre che danno vita al club. Il solo giocatore ad essere acquistato \u00e8 Mario Bussich proveniente dalla .\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nPresenze desunte dalle edizioni cartacee dei giornali dell'epoca. "}
{"id": "560687", "revid": "1543377", "url": "https://it.wikipedia.org/wiki?curid=560687", "title": "Horatio Alger", "text": "Molte tra le sue opere sono descritte come storie che narrano il passaggio da una vita di miseria a una di opulenza (\u201cfrom rags to riches\u201d), mostrando come giovani squattrinati riescono a realizzare il sogno americano e a raggiungere la ricchezza e il successo per mezzo di duro lavoro, coraggio, risolutezza e preoccupazione per gli altri.\n\u00c8 tuttavia pi\u00f9 esatto dire che i tipici personaggi di Alger non conseguono una ricchezza estrema, ma piuttosto una condizione di sicurezza, stabilit\u00e0 e buona reputazione caratteristica della classe media; in altre parole, i loro sforzi sono ricompensati con l'ottenimento di un posto nella societ\u00e0, e non con una posizione dominante in essa. Alger \u00e8 considerato una figura significativa nella storia degli ideali culturali e sociali degli Stati Uniti. All'epoca, i romanzi di Alger rivaleggiavano con quelli di Mark Twain in popolarit\u00e0, e ancora oggi riscuotono un certo successo, nonostante si rivelino a volte un po' troppo ripetitivi.\nBiografia.\nAlger nacque a Chelsea, Massachusetts. Suo padre era un severo ministro Unitariano che cerc\u00f2 di instillare in suo figlio il fervore religioso. Studi\u00f2 a Harvard dove segu\u00ec le lezioni di Henry Wadsworth Longfellow con l'intenzione di diventare un giorno un poeta. Dopo il diploma, ottenuto nel 1852, trov\u00f2 lavoro come giornalista e maestro di scuola; ma l'insegnamento non gli piaceva e l'attivit\u00e0 di scrittore non gli forniva un reddito adeguato; decise quindi di tornare ad Harvard per prepararsi al sacerdozio.\nDopo aver frequentato la Scuola di Teologia di Harvard dal 1857 al 1860, fece un viaggio di dieci mesi in Europa. Intanto in patria era scoppiata la guerra di secessione. L'ingresso nell'esercito gli era precluso per la sua bassa statura e la sua miopia; Alger scrisse allora varie opere di tema patriottico, tra cui il suo primo romanzo per ragazzi, \"Frank's Campaign\" (1864). Nel dicembre 1864, Alger, ora Reverendo, fu assegnato alla Prima Chiesa Parrocchiale Unitariana di Brewster (Massachusetts), nella zona di capo Cod. All'inizio del 1866 improvvisamente rinunci\u00f2 all'incarico, e si ritir\u00f2 a South Natick, dove suo padre era allora il pastore. Secondo documenti d'archivio scoperti dopo la morte di Alger, egli aveva commesso molestie sessuali nei confronti di due adolescenti della parrocchia. Quando la notizia si diffuse nella comunit\u00e0, Alger non la neg\u00f2, e lasci\u00f2 subito Brewster. Lo scandalo fu messo a tacere, Alger rinunci\u00f2 al ministero sacerdotale e presto si trasfer\u00ec a New York.\nLo spostamento nella grande citt\u00e0 segn\u00f2 una svolta nella carriera di Alger. Qui egli fu immediatamente attratto dalla condizione dei ragazzi poveri che lavoravano come lustrascarpe o venditori di strada. Fu questo mondo, insieme ai valori morali che Alger aveva ricevuto in famiglia, che form\u00f2 la base del primo romanzo della serie di \"Ragged Dick\" (1867). Questo libro fu un successo immediato, e lo spinse a scrivere un gran numero di seguiti e altre storie simili, tra cui \"Luck and Pluck\" (1869) e \"Tattered Tom\" (1871), tutte con lo stesso tema: la risalita dalla miseria alla ricchezza. Questo tema divenne strettamente legato alla figura di Alger, secondo cui la formula del successo era basata su fortuna, coraggio e virt\u00f9.\nI romanzi di Alger sono essenzialmente tutti uguali: raccontano le vicende di un ragazzino che lavora duramente per sfuggire alla povert\u00e0. Tuttavia non \u00e8 il duro lavoro in se stesso che salva il ragazzino dal suo fato, ma un signore ricco e anziano, che viene a conoscenza del ragazzo e della sua infelice situazione in conseguenza di uno straordinario atto di coraggio o di onest\u00e0 compiuto da questi, ad esempio la restituzione di una grossa somma di denaro che il proprietario aveva perduto, oppure il salvataggio di qualcuno da una carrozza rovesciata. Il ricco signore prende con s\u00e9 il ragazzo come pupillo. Inoltre, il giovane eroe delle storie di Alger raramente diventa ricco, come il David Copperfield di Charles Dickens. Anche se l'espressione \"storia alla Horatio Alger\" si riferisce a qualcuno che ha raggiunto grandi ricchezze partendo con poco, i personaggi di Alger di solito ottengono un posto di lavoro di livello relativamente basso, come impiegati in un'azienda. Queste storie descrivono come salire sul primo gradino della scala che porta verso la classe media urbana, piuttosto che come \"sfondare\" e ottenere una posizione ai vertici della societ\u00e0.\nNonostante la sua ingente produzione letteraria, Alger non si arricch\u00ec mai con la sua attivit\u00e0 di scrittore. Don\u00f2 buona parte delle sue sostanze a ragazzi senza tetto, e qualche volta fu anche raggirato da coloro che intendeva aiutare. Ma quando mor\u00ec nel 1899, i suoi libri erano presenti in quasi ogni casa e ogni biblioteca d'America. Essi probabilmente non sono pi\u00f9 popolari come allora, ma il loro messaggio morale fu un fattore importante nello sviluppo del sogno americano nel XX secolo.\nAll'epoca della sua morte Alger viveva a Natick, nel Massachusetts, con la sorella Augusta, che distrusse tutti i suoi documenti personali.\nA partire dal 1947 la \"Horatio Alger Association\" ha assegnato ogni anno un premio a un \"individuo che si \u00e8 distinto nella nostra societ\u00e0 per aver conseguito il successo nell'avversit\u00e0\" e borse di studio \"per incoraggiare i giovani a perseguire i loro sogni con decisione e perseveranza\".\nLa biografia di Mayes.\nNel 1928 un certo Herbert R. Mayes pubblic\u00f2 \"Alger: a Biography without a Hero\", che si presentava come una biografia basata sui diari di Alger. In realt\u00e0 i diari non esistevano: Mayes aveva inventato vari aneddoti per riempire i vuoti in ci\u00f2 che sapeva della vita di Alger. Il tono di queste storie variava dal congetturale (Mayes dipinge il padre di Alger come una personalit\u00e0 rigida e repressiva, in parte all'origine dell'omosessualit\u00e0 repressa del figlio) al bizzarro (all'et\u00e0 di ventisei anni Alger fugge a Parigi piuttosto che compiacere il padre facendosi prete. In seguito, a New York, l'Alger immaginato da Mayes adotta un ragazzino cinese di nome Wing e lo tiene con s\u00e9 finch\u00e9 questi viene ucciso da un cavallo imbizzarrito). Nel 1972 Mayes ammise:\nAnche alcune delle opere di Alger citate da Mayes erano inventate.\nLa biografia immaginaria di Mayes fu generalmente accettata per alcuni decenni. Essa venne messa in discussione con la pubblicazione di \"Horatio Alger, Jr.: A Biography and Bibliography\" (1961), di Frank Gruber, e \"Horatio Alger, or the American Hero Era\" (1964) di Ralph D. Gardner, entrambi collezionisti e appassionati di Alger, che si erano preoccupati di ricostruirne la vita basandosi sui fatti accertati. Queste due opere non furono bene accolte da vari critici che ne preferivano altre basate su quella di Mayes, come \"From Rags to Riches: Horatio Alger and the American Dream\" di John Tebbel (1963), che essi ritenevano di maggior valore scientifico . Infine, negli anni settanta, Mayes ammise il falso, ma affermazioni e aneddoti tratti dalla sua biografia continuano anche oggi a essere citati in alcune opere. Tra le biografie attendibili vi sono \"Horatio Alger, Jr.\" (1980) di Gary Scharnhorst e \"The Fictional Republic: Horatio Alger and American Political Discourse\" (1994) di Carol Nackenoff."}
{"id": "560690", "revid": "37723", "url": "https://it.wikipedia.org/wiki?curid=560690", "title": "Chies", "text": ""}
{"id": "560691", "revid": "86599", "url": "https://it.wikipedia.org/wiki?curid=560691", "title": "Mab (astronomia)", "text": "Mab \u00e8 un satellite di Urano. \u00c8 stato scoperto da Mark Showalter e da Jack J. Lissauer nel 2003 per mezzo del Telescopio spaziale Hubble.\nPoich\u00e9 la luna \u00e8 piccola e scura, non \u00e8 stata vista nelle immagini prese da Voyager 2 durante la sua rotazione intorno ad Urano nel 1986.\nNonostante ci\u00f2, \u00e8 pi\u00f9 luminosa di un'altra luna, Perdita, scoperta dalle foto del Voyager nel 1997. Ci\u00f2 ha condotto gli scienziati a riesaminare ancora le vecchie foto ed il satellite \u00e8 stato in seguito rintracciato.\nMab orbita intorno ad Urano alla stessa distanza dell'anello Mu, un anello di polveri scoperto nel 1977.\nA seguito della relativa scoperta, a Mab \u00e8 stata data l'indicazione provvisoria S/2003 U 1. Il nome attuale \u00e8 preso dalla Regina Mab, un personaggio del dramma \"Romeo e Giulietta\" di William Shakespeare."}
{"id": "560692", "revid": "6923", "url": "https://it.wikipedia.org/wiki?curid=560692", "title": "Rockall", "text": "Rockall (in islandese \"Rockalldrangur\", in irlandese \"Rocal\" o \"Rocabarraigh\", in gaelico scozzese \"Sgeir Rocail\", in faroese \"Rockall\" o \"Rokkurin\") \u00e8 uno scoglio emerso isolato, situato in pieno oceano Atlantico, che si trova all'interno della zona economica esclusiva del Regno Unito.\nIl Regno Unito ha rivendicato Rockall nel 1955 e lo ha incorporato nel territorio della Scozia nel 1972. L'Irlanda non riconosce tale incorporazione, pur non avendo essa avanzato alcuna rivendicazione su Rockall. Il Regno Unito ha affermato di non aver intenzione di estendere la propria zona economica esclusiva sulla base di Rockall, avendo ratificato la Convenzione delle Nazioni Unite sul diritto del Mare (UNCLOS), la quale afferma che \"le rocce che non possono sostenere abitazioni umane o vita economica di per s\u00e9 non possono avere alcuna zona economica esclusiva o piattaforma continentale\". Tuttavia, tali caratteristiche permettono un mare territoriale dell'estensione di 12 miglia nautiche. Con effetto dal 31 marzo 2014, il Regno Unito e l'Irlanda hanno pubblicato i limiti delle rispettive zone economiche esclusive, i quali risolvono ogni disputa sulla loro estensione.\nLa posizione dell'Irlanda \u00e8 che Rockall e rocce simili non hanno valore ai fini di stabilire valide rivendicazioni circa i diritti minerari nei fondali adiacenti o circa diritti di pesca nei mari circostanti.\nEtimologia.\nIl nome \u00e8 di probabile derivazione gaelica scozzese \"Sgeir Rocail\" che tradotto significa \"la roccia che ruggisce\".\nGeografia fisica.\nRockall \u00e8 la sommit\u00e0 di un vulcano e si trova a , il diametro \u00e8 di 27 metri, il punto pi\u00f9 alto \u00e8 di 23 metri ed \u00e8 esteso 570\u00a0m\u00b2. Il banco da cui si eleva lo scoglio roccioso \u00e8 chiamato Banco di Rockall. Rockall si trova a 301,4\u00a0km a ovest dell'isola di Soay, a 368,7\u00a0km dalla Scozia a ovest di Hogha Gearraidh, nell'isola di North Uist e a 424\u00a0km a nord-ovest di Donegal in Irlanda. \u00c8 regolarmente bagnato da forti mareggiate soprattutto in inverno.\nRockall risulterebbe essere la terra geograficamente pi\u00f9 vicina all'isola fantasma di Buss anche se, essendo Rockall contesa da ben quattro stati, l'isola di Buss calcola pi\u00f9 facilmente la sua ipotetica dipendenza alla Scozia, che \u00e8 la seconda in ordine di vicinanza. Se Rockall viene considerato parte del Regno Unito, risulta essere il punto pi\u00f9 occidentale della nazione.\nNel 1975 su Rockall venne scoperto un nuovo minerale, chiamato Bazirite dagli elementi chimici Bario e Zirconio. Bazirite ha come composizione chimica BaZrSi3O9.\nStoria.\nDisastri.\nCi sono stati disastri sul vicino scoglio \"Hasselwood\" e sul \"Helena's Reef\" (quest'ultimo non \u00e8 stato nominato fino al 1830).\nSono inoltre presenti nel fondale due bombe inesplose della Seconda guerra mondiale, che non sono ancora state rimosse.\nFlora e fauna.\nSull'isola gli unici macro-organismi permanenti sono chiocciole di scogliera comuni e altri molluschi marini. Un piccolo numero di uccelli marini, soprattutto fulmari, sule del nord, gabbiani zampe nere ed urie comuni usano la roccia per riposare in estate. Sule e urie vi si soffermano occasionalmente anche per riprodursi, se l'estate \u00e8 calma, senza onde di tempesta che bagnino periodicamente la roccia. In totale ci sono poco pi\u00f9 di 20 specie di uccelli marini e 6 altre specie animali osservati (compresi i molluschi precedentemente indicati) sopra o vicino l'isolotto."}
{"id": "560696", "revid": "287204", "url": "https://it.wikipedia.org/wiki?curid=560696", "title": "Chiedi alla polvere", "text": "Chiedi alla polvere (titolo originale: \"Ask the Dust\") \u00e8 un romanzo del 1939 dello scrittore italo-americano John Fante, ambientato nella California durante il periodo della Grande depressione. \u00c8 uno dei romanzi pi\u00f9 famosi di Fante, e fa parte del ciclo autobiografico incentrato sul personaggio di Arturo Bandini.\nTrama.\nArturo Bandini, un giovane aspirante scrittore statunitense figlio di immigrati italiani, sogna di diventare uno scrittore di successo. Dopo essere riuscito a pubblicare un proprio racconto, si trasferisce dal Colorado a Los Angeles, in cerca di fortuna. Qui alloggia in una pensione del quartiere di Bunker Hill. Vagabondando per la citt\u00e0 in cerca di esperienze, conosce una cameriera messicana, Camilla Lopez, e intreccia con lei una difficile e tormentata storia d'amore, passionale e burrascosa: sui due amanti incombe lo spettro della povert\u00e0 e dell'inferiorit\u00e0 sociale...\nPersonaggi.\nArturo Bandini.\nScrittore sognatore figlio di emigrati, squattrinato che campa nutrendosi di sole arance, ironico, sprezzante nei confronti dei propri pari, bizzoso, consapevole sempre ed inconsapevole talvolta, arrogante, prova ad amare ma non sa come fare, \u00e8 il protagonista della vicenda, personaggio unico nel suo genere. Protagonista del romanzo, nonch\u00e9 alter ego di Fante, si innamorer\u00e0 di Camilla Lopez, una cameriera messicana. Nel film \"Chiedi alla polvere\", tratto dal libro, Arturo \u00e8 interpretato dall'attore Colin Farrell.\nCamilla Lopez.\nGiovane cameriera messicana, che faceva frequente uso di marijuana, innamorata del barista Sammy, far\u00e0 innamorare Arturo Bandini e lo abbandoner\u00e0 sparendo per sempre. Il personaggio di Camilla presenta varie differenze tra libro e film: nel primo, lei non \u00e8 innamorata di Arturo (che invece \u00e8 pazzo di lei), ma di Sammy; nella pellicola invece, desidera sposare Sammy solo per acquisire un cognome americano, ma \u00e8 innamorata di Arturo, che frequenta una spagnola.\nInoltre nel film muore per via di una non specificata malattia, mentre nel romanzo non si \u00e8 mai ammalata.Nel film tratto dal libro, \u00e8 interpretata da Salma Hayek.\nVera Rivken.\nVera \u00e8 una donna ebrea, colta ed affascinante, che si innamora di Arturo sin dal primo giorno che lo nota, al bar di Solomon. Poich\u00e9 nel suo corpo sono presenti gravi segni di ustioni, il marito l'ha lasciata ritenendola inguardabile, mentre Arturo, seppure perdutamente innamorato di Camilla, le vuole bene e la consola. Nel film tratto dal libro \u00e8 interpretata da Idina Menzel. Ci sono alcune differenze fra la Vera del libro e quella del film, la principale sta nel fatto che la prima sparisce, la seconda, invece, muore in seguito al terremoto di Long Beach.\nPersonaggi secondari.\nHellfrick.\nHellfrick \u00e8 un uomo anziano che vive nello stesso albergo in cui risiede Arturo (l'hotel \"Alta Loma\"), veterano avvelenato dai gas della grande guerra, alcolizzato. \u00c8 un buon uomo, ma si approfitta di Arturo, continuando a chiedergli prestiti, incapace di ripagarlo. Nel film tratto dal libro, Hellfrick \u00e8 interpretato da Donald Sutherland.\nMrs. Hargraves.\nLa signora Hargraves, vedova di un marito tanto amato, \u00e8 la padrona dell'hotel \"Alta Loma\"; \u00e8 una donna piuttosto puritana, indisposta ad accogliere stranieri nel proprio albergo. Nel film tratto dal libro, \u00e8 interpretata da Eileen Atkins.\nSammy.\nSammy \u00e8 il proprietario del \"Caff\u00e8 Columbia\", in cui lavora Camilla, perdutamente innamorata di lui.\nGrande rivale di Arturo, che lo odia perch\u00e9 Camilla ha occhi solo per lui; \u00e8 malato di tisi. \nSammy scrive racconti western, e Camilla, convinta di fargli un favore, li fa leggere ad Arturo, che per\u00f2 prende in giro l'incapacit\u00e0 nella scrittura del rivale. Nel film tratto dal libro, Sammy \u00e8 interpretato dall'attore Justin Kirk. Ci sono alcune differenze tra il Sammy del libro e quello del film: il primo \u00e8 un uomo insensibile e villano, di cui Camilla Lopez \u00e8 innamorata, nonostante la sua rudezza; il secondo invece \u00e8 meno volgare che nel libro e Camilla non \u00e8 innamorata di lui, ma di Arturo.\nTrasposizione cinematografica.\nNel 2006 ne \u00e8 stato anche tratto un film con lo stesso titolo, diretto da Robert Towne e con protagonisti Colin Farrell e Salma Hayek.\nPrefazione.\nPrefazione di Charles Bukowski"}
{"id": "560699", "revid": "1543377", "url": "https://it.wikipedia.org/wiki?curid=560699", "title": "Eremo di San Domenico", "text": "Leremo di San Domenico \u00e8 una piccola chiesa, situata nel territorio del comune di Villalago (AQ), nella valle del Sagittario, sulla riva dell'omonimo Lago di San Domenico.\nStoria.\nComprende una grotta scavata nella roccia calcarea, nella quale secondo la tradizione, attorno all'anno 1000 dimor\u00f2 il monaco benedettino san Domenico. San Domenico proveniva da Sora, e fu ospitato presso il monastero benedettino di San Pietro de Lacu, oggi scomparso; in seguito and\u00f2 anche nella vicina Cocullo, dove guar\u00ec una ragazza morsa da un serpente. Presso la strada ammans\u00ec anche un lupo, che aveva rapito un infante dalla culla, mentre i genitori spaccavano la legna nel bosco. E il miracolo verr\u00e0 riproposto in tele votive sul portico dell'eremo.\nL'eremo vero e proprio fu costruito intorno al XV secolo, quando si diffuse il culto di san Domenico. Prima della costruzione della diga e della conseguente formazione del lago, nel 1929, l'eremo aveva l'esterno diverso, con portico a bifora e una facciata rientrante con finestrone, ed era accessibile da un ponte medievale in grave stato di conservazione. Con la diga fu costruito il nuovo ponte di pietra in stile finto medievale e fu rifatta la facciata dell'eremo.\nOpere di interesse storico-artistico.\nAlla chiesa si accede attraverso un portico con quattro grossi dipinti del 1938 opera del pittore villalaghese Alfredo Gentile, raffiguranti scene tratte dalla vita del santo e focalizzate sulla narrazione di alcuni miracoli. Nel 2012 sono stati restaurati e resi finalmente di nuovo leggibili. L'accesso alla chiesa avviene attraverso un portale a grottesche, databile agli inizi del XVII secolo, restaurato nel 2012.\nLa chiesa \u00e8 a navata unica. Si nota il grande altare in stile neogotico (fine XIX secolo-inizi XX secolo), nella nicchia una statua lignea di san Domenico abate orante (fine XVIII secolo-inizi sec XIX) e alla base il bel paliotto in stucco marmoreo del 1761, quest'ultimo realizzato da Giuseppe Mancini su commissione di Francesco Iafolla eremita di Villalago. \nSul lato destro della navata, all'interno di una nicchia ricavata nel muro portante, \u00e8 visibile una \"Madonna con Bambino\" (inizi sec. XIX), dipinto assai mal ridotto, sul quale si possono leggere le scritte a matita e graffite lasciate dai visitatori e dai fedeli almeno nel corso del XIX secolo. Nella chiesa si trovano altre opere del pittore Alfredo Gentile: \"San Domenico Abate che salva un'ossessa\" (1969), olio su tela, sul lato destro; \"Sant'Antonio da Padova con Bambino\" (1969), olio su tela, sul lato sinistro; \"Madonna con Bambino\" (senza data, prob. 1969), affresco, sulla volta; \"S. Francesco che parla al lupo\" (1969), affresco, sulla volta.\nDi fronte all'eremo si trova il lago di San Domenico (particolare la vista dalla bifora del loggiato antistante alla chiesa). Nella chiesa parrocchiale di S. Maria di Loreto a Villalago \u00e8 conservato ci\u00f2 che rimane di uno tronchi d'albero che secondo la tradizione costituivano il giaciglio su cui san Domenico abate dormiva nella grotta.\n\u00c8 meta, ogni 21 agosto, di un pellegrinaggio rigorosamente a piedi dei fedeli di Fornelli, in provincia di Isernia. La tradizione vuole, infatti, che l'insediamento abitativo di Fornelli sia stato costituito da popolazioni originarie della diocesi di Sulmona-Valva che vi abbiano portato il culto di san Domenico, divenuto, assieme a san Pietro da Verona, co-patrono della parrocchia. I pellegrini, oltre cento e a volte anche 300, partono alle ore 22.00 di ogni 19 agosto dalla cappella della Madonna delle Grazie in Fornelli e ricevono poi il saluto del parroco nella chiesa di San Pietro Martire. Il cammino sino a Villalago, di oltre 80\u00a0km tra tratturi, sentieri e, oggi, anche strade asfaltate, tocca i comuni molisani e abruzzesi di Cerro al Volturno, Pizzone, Alfedena, Barrea, Villetta Barrea, Scanno e Villalago."}
{"id": "560705", "revid": "216", "url": "https://it.wikipedia.org/wiki?curid=560705", "title": "Porta delle lacrime", "text": ""}
{"id": "560707", "revid": "1305772", "url": "https://it.wikipedia.org/wiki?curid=560707", "title": "Aml", "text": ""}
{"id": "560708", "revid": "599013", "url": "https://it.wikipedia.org/wiki?curid=560708", "title": "Prestonia", "text": "La parola Prestonia pu\u00f2 essere riferita a:"}
{"id": "560710", "revid": "2056951", "url": "https://it.wikipedia.org/wiki?curid=560710", "title": "Bab el-Mandeb", "text": "B\u0101b el-Mandeb (; in italiano: \"Porta del lamento funebre\") \u00e8 lo stretto che congiunge il Mar Rosso con il Golfo di Aden e quindi con l'Oceano Indiano. Ai due lati delle sue sponde si fronteggiano Gibuti, sulla costa africana e lo Yemen, nella Penisola Arabica. \nEtimologia.\nIl nome dello stretto deriverebbe dalla pericolosit\u00e0 della sua navigazione oppure, secondo una leggenda araba ricordata dal geografo Y\u0101q\u016bt (XIII secolo), dal nome di un monte della costa araba, che sarebbe stato un tempo collegato al promontorio opposto della costa africana prima che un re ne facesse eseguire il distacco causando l'annegamento di molte persone. Secondo un'altra leggenda araba, il nome sarebbe collegato al grande numero di persone che affogarono quando un grande terremoto provoc\u00f2 la separazione dell'Eritrea e di Gibuti dalla Penisola Arabica.\nGeografia.\nNel punto pi\u00f9 stretto il Bab el-Mandeb ha una larghezza complessiva di circa 30\u00a0km e separa lo Yemen (\"Ras Menheli\") da Gibuti (\"Ras Siyyan\"). Nello stretto si trova l'isola di Perim, che divide il canale in due sezioni di ampiezza notevolmente differente. Il canale pi\u00f9 piccolo, quello orientale, \u00e8 detto Bab Iskander (\"Porta di Alessandro\") ed \u00e8 largo circa 3 km e ha una profondit\u00e0 massima di 16 braccia (30 m). Il pi\u00f9 vasto canale occidentale, che \u00e8 la sezione effettivamente utilizzata per il transito delle navi, viene chiamato Dact el-Mayun (\"Daqqat al-M\u0101yy\u016bn\"), e ha una larghezza di circa 25\u00a0km e una profondit\u00e0 massima di 170\u00a0braccia (310 m).\nVicino alla costa di Gibuti si trova un piccolo gruppo di isole conosciute come le \"Isole dei Sette Fratelli\".\nIl Bab-el-Mandeb funziona da collegamento strategico tra l'Oceano Indiano e il Mar Mediterraneo attraverso il Mar Rosso e il Canale di Suez. Si stima che nel 2006 il quantitativo giornaliero di petrolio movimentato attraverso lo stretto su navi cisterna, sia ammontato a circa 3,3 milioni di barili (520.000 m3), su un totale mondiale di circa 43 milioni di barili al giorno (6.800.000 m3).\nIl Bab el-Mandeb \u00e8 anche un sub-regione della Lega araba, che comprende Gibuti, Yemen e Somalia.\nStoria.\nSecondo l'ipotesi sull'origine africana dell'Homo sapiens, attraverso lo stretto di Bab-el-Mandeb potrebbero essere passate le prime migrazioni di esseri umani moderni. Si presume che a quel tempo gli oceani fossero molto meno profondi e gli stretti avessero acque basse o fossero addirittura in secca, consentendo cos\u00ec una serie di migrazioni lungo la costa meridionale dell'Asia.\nSecondo la tradizione della Chiesa ortodossa etiope, lo stretto di Bab el-Mandeb vide le prime migrazioni di delle popolazioni semitiche di lingua Ge'ez in Africa, avvenute attorno al 1900 a.C. all'epoca del patriarca Giacobbe.\nSuccessivamente il Regno di Axum divenne una grande potenza regionale nel Corno d'Africa, estendendo il suo dominio attraverso lo stretto con la conquista di Himyar poco prima della nascita dell'Islam. Nel 1799, l'isola di Perim fu unilateralmente occupata dal Regno Unito a nome del suo Impero anglo-indiano. Il dominio fu riaffermato nel 1857 e nel 1861 vi fu costruito un faro per regolare il traffico commerciale marittimo attraverso il Mar Rosso e il Canale di Suez.\nPonte sul Mar Rosso.\nIl 22 febbraio del 2008, una societ\u00e0 di propriet\u00e0 di Tarek bin Laden (fratellastro di Osama bin Laden) annunci\u00f2 di voler costruire un ponte denominato \"Ponte dei Corni\" che, attraversando lo stretto, doveva collegare lo Yemen con Gibuti. Il ponte attraverso il Mar Rosso doveva essere costruito dalla Middle East Development LLC e sarebbe stato il pi\u00f9 lungo ponte sospeso nel mondo.\nIl progetto era stato assegnato alla societ\u00e0 di ingegneria danese COWI in collaborazione con lo studio di architettura danese Dissing Weitling. Nel 2010 fu annunciato che la Fase 1 del progetto veniva rinviata, e dopo di allora non ci si sono stati altri aggiornamenti sul progetto."}
{"id": "560712", "revid": "3115", "url": "https://it.wikipedia.org/wiki?curid=560712", "title": "Davide Lazzaretti", "text": "Oper\u00f2 nella Toscana di fine XIX secolo, particolarmente nella zona del Monte Amiata. Per il suo visionarismo e per la sua tragica fine, \u00e8 stato chiamato il \"Cristo dell'Amiata\" (o \"profeta dell'Amiata\"). Al suo nome \u00e8 legato quello del cosiddetto Giurisdavidismo (o \"Chiesa Giurisdavidica\").\nBiografia.\nNacque ad Arcidosso, sul Monte Amiata, nella povera famiglia contadina di Giuseppe e di Faustina Biagioli. Dal 1873 egli stesso mut\u00f2 il proprio cognome da Lazzeretti in Lazzaretti, in riferimento non solo al personaggio evangelico, ma anche a quello del romanzo di Giuseppe Rovani \"Manfredo Pallavicino\", un Lazzaro Pallavicino preteso discendente dei re taumaturghi di Francia.\nBen presto racconta di sogni e visioni, che si alternavano ad una vita dissoluta. Visioni che al momento non modificarono una vita di ordinaria povert\u00e0 e da giovane scapestrato, che conduceva come barrocciaio, trasportando terra di Siena da Arcidosso a Grosseto e Siena e anche fino a Roma. Si spos\u00f2 nel 1856 e ebbe cinque figli, nel 1859 si arruol\u00f2 nella cavalleria piemontese, prendendo parte nel 1860 alla battaglia di Castelfidardo contro le truppe pontificie.\nLe visioni e la fondazione della Chiesa giurisdavidica.\nEgli racconta che da visioni avute verso il 1868, ebbe l'annuncio di una grande missione da compiere, che egli avrebbe dovuto esporre al papa, per poi condurre una vita di eremitaggio e di predicazione. La sua missione presso Pio IX, nel 1869, un anno prima della presa di Porta Pia e della fine del potere temporale, non ebbe alcun successo, ma egli si ritir\u00f2 egualmente nell'eremo quattrocentesco, abbandonato, di Sant'Angelo, presso Montorio Romano. Qui matur\u00f2 la mistica imposizione simbolica che distinse successivamente il suo credo e il suo operato: il segno di due lettere C, di cui la prima rovesciata, e di una croce, emblema rappresentativo di una futura chiesa cristiana.\nTornato ad Arcidosso e raccolti fra la popolazione di quelle montagne numerosi seguaci, in breve tempo, dal 1870 al 1872, fond\u00f2 tre istituti religiosi con il consenso delle autorit\u00e0 ecclesiastiche che videro in lui \u00ablo strumento per una resistenza culturale, popolare, al nuovo Stato italiano\u00bb. I tre edifici furono costruiti sulle pendici del monte Labbro, sulla cui cima sorse una nuova chiesa: la \"Santa Lega\" aveva finalit\u00e0 assistenziali, la \"Societ\u00e0 delle famiglie cristiane\" prevedeva che i suoi aderenti lavorassero e mettessero in comune i loro beni secondo lo spirito originario delle chiese cristiane, mentre il \"Pio Istituto degli eremiti penitenzieri e penitenti\" era un'organizzazione strettamente religiosa, impregnata dello spirito millenaristico e messianico proprio della tradizione gioachimita, che attendeva l'avvento di un prossimo regno dello Spirito Santo.\nPredic\u00f2 nei piccoli borghi di Zancona e delle Macchie e poi fece proseliti in tutta la Toscana e persino in Francia, dove si rec\u00f2 nel 1873: il suo pensiero si collegava infatti ad un filone rivelazionista e messianico tipicamente francese, che auspicava la restaurazione della monarchia capetingia. Si proclamava \"Re dei re\" e \"Unto del Signore\", mettendo in atto un carisma di grande rilievo. Dal suo eremo sull'isola di Montecristo, dove si ritirava pi\u00f9 volte, un giorno ritorn\u00f2 ad Arcidosso con una bandiera rossa sulla quale era scritto \"La Repubblica \u00e8 il Regno di Dio\". Il suo visionarismo socialista si assumeva quindi il compito di guidare l'umanit\u00e0 verso l\"era dello Spirito Santo\", improntata alla \"legge di Diritto\" dopo che si erano concluse l\"era del Padre\", caratterizzata dalla \"legge di Giustizia\" da quando Mos\u00e8 aveva ricevuto i comandamenti, e l\"era del Figlio\", ovvero Ges\u00f9 e l'era della \"legge di Grazia\".\nLa sua comunit\u00e0, chiamata \"Giurisdavidica\", ossia del \"diritto di Davide\", sembr\u00f2 assumere i caratteri di un socialismo mistico e utopistico: egli prese le difese della Comune di Parigi e raccolse consensi anche da figure che, nella Chiesa, avevano posizioni sociali favorevoli ai ceti pi\u00f9 deboli e diseredati, come San Giovanni Bosco, che lo ospit\u00f2 e lo sostenne. In realt\u00e0 il Lazzaretti, ospitato all'Oratorio, fu a colloquio con don Bosco di ritorno da Roma; quest'ultimo confid\u00f2 poi al conte di Stappul di non trovare in lui \"nulla, proprio nulla di straordinario...\" (Memore Biografiche, X, 1144)\nLa repressione.\nL'attivit\u00e0 di Lazzaretti e della sua comunit\u00e0 mise in allarme sia la Chiesa cattolica che lo Stato italiano: nel marzo 1878 la Chiesa cattolica, per mano del Sant'Uffizio, lo condann\u00f2 come eretico, lo scomunic\u00f2 e mise all'Indice i suoi scritti; ma egli prosegu\u00ec la sua attivit\u00e0 e si proclam\u00f2 \"Cristo Duce e Giudice\", affermando di essere venuto a completare la rivelazione cristiana, in una forma di autoesaltazione non insolita nei predicatori inclini ad esigenze mistiche e ad attese religiose.\nProclamandosi Re dei Re e Principe dei Principi, afferm\u00f2 di discendere da Davide e da Costantino, e di possedere quale fonte del suo potere la verga di Mos\u00e8, snodabile in cinque pezzi (per lui e i quattro evangelisti) e l'anello piscatorio, e che il papa non doveva pi\u00f9 dimorare a Roma. Quando Leone XIII gli fece sequestrare la verga, fatto confermato dal Procuratore di Siena, afferm\u00f2 di volersi recare a Roma per riprenderla.\nLa mattina del 18 agosto 1878, pochi mesi dopo la morte di Pio IX e l'ascesa al papato di Leone XIII, egli guid\u00f2 una processione che dal Monte Labbro, ribattezzato monte Labaro, scese verso Arcidosso. \nAd attenderli vi era per\u00f2 una pattuglia di carabinieri e un militare sulla cui presenza si nutrono tuttora perplessit\u00e0 mai chiarite. Fu proprio questo militare, un certo Pellegrini, che colp\u00ec a morte David. Altri spari furono diretti sulla processione inerme, facendo tre morti e circa quaranta feriti.\nMorente, fu trasportato prima in localit\u00e0 \"Croce di Cansacchi\", fuori dal paese, dove i suoi seguaci lo fecero visitare da un medico, dovuto venire da Santa Fiora, poich\u00e9 i medici di Arcidosso non vollero visitarlo; fu poi trasportato alle Bagnore, un villaggio nei pressi di Santa Fiora, dove mor\u00ec.\nIl suo cadavere fu sepolto a Santa Fiora in terra sconsacrata, ma venne poco dopo prelevato dall'antropologo Cesare Lombroso, il fondatore dell'antropologia criminale, che aveva ottenuto le sue spoglie per i propri studi, volti a ricercare nel Lazzaretti l'origine organica di una follia criminale. Ci\u00f2 che rimane di quel corteo variopinto (bandiere, labari, gonfaloni, vesti, tuniche) che Lazzaretti predispose per un ingresso in Arcidosso, fu, unitamente ad altri reperti, conservato per circa un secolo nel lascito che Cesare Lombroso aveva destinato al Museo di antropologia criminale di Torino, e trasferito, successivamente, almeno in parte, nel Centro studi David Lazzaretti di Arcidosso.\nIl 24 ottobre del 1879 si tenne a Siena il processo contro ventitr\u00e9 seguaci di Lazzaretti arrestati dopo l'eccidio e imputati di \u00abattentato contro la sicurezza interna dello Stato, per aver commessi atti esecutivi diretti a rovesciare il Governo e a mutarne la forma, nonch\u00e9 a muovere la guerra civile e a portare la devastazione e il saccheggio in un Comune dello Stato\u00bb, ma furono tutti assolti.\nDopo la morte di Lazzaretti, i suoi adepti si dispersero in gran parte, ma alcuni continuarono a perpetuare la predicazione e l'utopia socialista e religiosa del fondatore. Ne restano alcune decine nella zona del Monte Amiata e in Maremma, dove sussistono ancora i resti di alcune costruzioni della primitiva comunit\u00e0 giurisdavidica tra le frazioni delle Macchie, dove aveva fatto costruire due scuole, e della Zancona, dove \u00e8 conservato l'archivio dei seguaci. L'ultimo sacerdote giurisdavidico, Turpino Chiappini, \u00e8 deceduto nel 2002.\nLetteratura ispirata a Lazzaretti.\nVi \u00e8 una vasta letteratura sui fatti avvenuti sull'Amiata e sul Lazzaretti, da alcuni detto \u00abil Santo\u00bb, da altri raffigurato approssimativamente come un visionario socialista \"ante-litteram\", da altri ancora, come il Lombroso, come un \u00abmonomaniaco\u00bb. La sua figura si situa in un momento storico assai delicato, in cui Stato e Chiesa si sono trovati alleati in una repressione che port\u00f2 al suo sacrificio, configurato come una sorta di tentativo sociale di sollevazione pacifica e mistica dei ceti popolari, oppressi da tasse e da condizionamenti sociali in molti casi inaccettabili e che la religione cattolica non volle o non riusc\u00ec a controllare e guidare.\nMolti critici, filosofi e letterati dell'epoca e, ancor pi\u00f9 successivamente, hanno analizzato il movimento di David Lazzaretti. Fra questi storici delle religioni come Rasmussen, Donini, Moscato; letterati come Guy de Maupassant, Lazzareschi, Imberciadori, Arrigo Petacco, Gadda-Conti; filosofi e politici come Giacomo Barzellotti, Eric Hobsbawm, Antonio Gramsci, Ernesto Balducci. Questi illustri contributi di studio e di ricerca portano oggi a valutare l'avventura mistica del \"profeta dell'Amiata\" alla stregua di una protesta sociale genuina, nata in una situazione economica di alta depressione come quella presente nelle campagne toscane dopo l'unificazione, che ha cercato il possibile riscatto in un viatico religioso e millenaristico che David Lazzaretti ha impersonato con un carisma non comune. Certe iniziative sorte nell'ambito della comunit\u00e0 creata da David Lazzaretti sono state spesso ricordate come innovative e largamente progressiste: specie gli storici hanno evidenziato l'organizzazione sociale istituita dal Lazzaretti, i terreni e altre propriet\u00e0 messe in comune, il voto esteso alle donne quando il suffragio universale era in Italia ancora sconosciuto, la divisione dei prodotti della terra, l'obbligo scolastico.\nNel tentativo di screditare l'opera e le idee di David Lazzaretti, la cultura dominante del primo novecento fece ricorso a piene mani alle teorie di Cesare Lombroso, lo psichiatra fondatore della antropologia criminale che ipotizzava per l'uomo delinquente o paranoico, l'esistenza di anomalie fisiche e/o dimensioni del cranio fuori della norma. Infatti Lombroso, senza conoscere il Lazzaretti ma avendone potuto misurare il cranio post-mortem, sentenzi\u00f2 per David Lazzaretti una \u201cfollia\u201d o meglio una \u201cparanoia mistica\u201d con caratteri di pericolosit\u00e0 sociale. A questa conclusione si attennero altri psichiatri italiani, quali \"Andrea Verga\" ed \"Eugenio Tanzi\", i quali studiarono con impegno la vita e gli aspetti psicopatologici di David Lazzaretti. Ma l'impianto ideologico e dottrinario in cui si muovevano gli studi di Lombroso e di altri suoi contemporanei era quello positivista in cui la \u201cnormalit\u00e0\u201d era eretta a codice incontestabile, per cui chi deviava non poteva sfuggire alla facile attribuzione di alienato mentale. I successivi studi clinici e medici del settore della psichiatria hanno del tutto abbandonato le tesi lombrosiane e positiviste, oggi bollate addirittura di irresponsabilit\u00e0 e prive di alcuna validit\u00e0 scientifica. L'unico riferimento clinico sulle condizioni mentali di David Lazzaretti, storicamente documentabile, \u00e8 contenuto in una perizia medico-legale compiuta direttamente sul soggetto, disposta dal Tribunale di Rieti nel 1874, in cui i due medici incaricati affermarono lo stato di sanit\u00e0 e il pieno possesso delle facolt\u00e0 mentali del Lazzaretti. Che poi il Lazzaretti abbia evidenziato disturbi comportamentali nel fervore della sua predicazione fino ad arrivare a varie forme di provocazione sociale verso le istituzioni statali e le gerarchie clericali \u00e8 verosimile, ed \u00e8 tuttora materia di ricerca e di studi per comprendere la genesi di un movimento che interess\u00f2 all'epoca migliaia di persone con obbiettivi sociali e mistici di grande rilevanza.\nLa vicenda di David Lazzaretti \u00e8 stata studiata anche nella letteratura medico-psichiatrica, con attenzione alle dinamiche, che si sviluppano tra il leader carismatico e gli adepti. La genesi di movimenti come quello del Lazzaretti ha originato interrogativi e conseguenti studi sui soggetti che hanno maturato nella storia requisiti mistici e sociali, tali da affascinare intere masse umane.\nLazzaretti nella cultura di massa.\nLa figura di David Lazzaretti \u00e8 stata oggetto di testi e articoli in quotidiani e riviste anche estere, trasmissioni televisive, documentari, rappresentazioni teatrali (teatro povero di Monticchiello), cantiche folkloristiche, storie in ottava rima, nonch\u00e9 la canzone dei Gang \"Fuori dal controllo\" dall'omonimo album, e altre forme di rievocazioni spettacolari e di studio. Nel 1976 il Canzoniere Internazionale guidato da Leoncarlo Settimelli gli ha dedicato uno spettacolo teatrale e un intero disco a 33 giri (Vita profezie e morte di Davide Lazzaretti detto il nuovo Messia) pubblicato dalla Cetra e mai ristampato. Sulla copertina dell'album \"I mistici dell'Occidente\" dei Baustelle \u00e8 possibile vedere un suo ritratto.\nNel 2004 il noto jazzista Jimmy Villotti ha dedicato al profeta dell'Amiata un testo letterario, \"In memoria di David Lazzaretti\", cui ha unito una preziosa composizione musicale. Pi\u00f9 recentemente anche Mirco Mariottini ha composto una Suite dal titolo \"Visioni in Musica sugli scritti di David\", con letture di Falzone e Baliani. Nella filmografia, conseguente soprattutto a studi e ricerche a carattere universitario, si registrano lavori documentaristici di Marianna Febbi, per la regia di Nicola Ragone, e di Michele Nanni. Altri contributi vengono con una certa continuit\u00e0 dalle universit\u00e0 italiane, ma anche straniere.\nNel 2015 l'artista Simone Cristicchi ha portato in teatro una pi\u00e8ce incentrata sulla \"straordinaria vicenda di Davide Lazzaretti\", intitolata \"Il secondo figlio di Dio\", scritta dallo stesso Cristicchi e da Manfredi Rutelli.\nNel 1978, lo scrittore e storico Arrigo Petacco gli dedic\u00f2 il libro \"Il Cristo dell'Amiata. Storia di David Lazzaretti\"."}
{"id": "560714", "revid": "634034", "url": "https://it.wikipedia.org/wiki?curid=560714", "title": "Fase genitale", "text": "Secondo il modello di sviluppo a fasi di Freud, la fase genitale \u00e8 il quinto e ultimo periodo di sviluppo del bambino, succede alla fase latente.\nEssa inizia con la pubert\u00e0 e si protrae per tutta la vita dell'uomo. \nLa fase genitale inizia con la fine della pubert\u00e0 e permette all'adolescente di sviluppare le relazioni con l'altro sesso con l'energia della libido concentrata nuovamente nell'area genitale.\nSecondo Freud se si \u00e8 generata una fissazione in una delle altre fasi, non ci sar\u00e0 sufficiente energia sessuale per far s\u00ec che questa fase si sviluppi senza problemi. Per poter avere un adulto completo, le fissazioni nelle fasi precedenti devono venir risolte e deve esserci un giusto bilanciamento tra lavoro e amore.\nLe teorie di Freud sono principalmente orientate al maschile, ma ipotizz\u00f2 comunque che le giovani ragazze seguissero pi\u00f9 o meno lo stesso sviluppo psicosessuale dei ragazzi. Dove i ragazzi sviluppano il complesso di castrazione, le ragazze sviluppano l'invidia del pene; dopo questa fase la donna ha una fase aggiuntiva nel suo sviluppo dove il clitoride dovrebbe trasferire completamente o in parte la sua importanza alla vagina.\nLa giovane donna deve ad un certo punto lasciare andare la sua prima scelta (la madre) per trasferire la sua attenzione al padre. Essa eventualmente pu\u00f2 spostarsi nella femminilit\u00e0 eterosessuale che culmina con il dare nuova vita ad un figlio e sviluppare i suoi desideri infantili. \nIn questo momento il figlio/a prender\u00e0 il posto del pene in accordo con una simbolica equivalenza."}
{"id": "560717", "revid": "94902", "url": "https://it.wikipedia.org/wiki?curid=560717", "title": "Grande Guerra Patriottica", "text": ""}
{"id": "560721", "revid": "297745", "url": "https://it.wikipedia.org/wiki?curid=560721", "title": "Porto Menai", "text": ""}
{"id": "560724", "revid": "1446238", "url": "https://it.wikipedia.org/wiki?curid=560724", "title": "La bustarella", "text": "La bustarella \u00e8 stata una trasmissione televisiva andata in onda dal 1978 al 1984 sull'emittente regionale \"Antenna 3 Lombardia\" e costituisce un archetipo della trasmissione di intrattenimento: belle ragazze (denominate \"Le Giuseppine\"), per la mentalit\u00e0 paesana dell'epoca, considerate un poco \"os\u00e9\" (in alcuni giochi rimanevano in topless o anche nude integralmente), premi anche consistenti, ma che vengono assegnati solo se sei prescelto dalla fortuna. \nCaratteristiche del programma.\nIl regista della prima edizione fu Beppe Recchia, le successive furono invece affidata a Cino Tortorella. Si trattava di una serie di giochi tra squadre che, salvo la prima edizione e quella del 1980-81, rappresentavano i capoluoghi di provincia di Lombardia, Piemonte, Emilia-Romagna e alcuni comuni della Svizzera italiana (bacino di utenza dell'emittente).\nCameraman della telecamera numero 3 era Riccardo Recchia, nipote del regista Beppe. Tecnico del mixer video e di tutte le trasmissioni dello Studio 1 era Marco Bassetti, oggi noto produttore tv.\nIl programma prendeva il titolo dal gioco finale - le cui \"istruzioni\" erano contenute all'interno di una busta e lette dal conduttore -, integralmente ripreso molti anni dopo in Rai da Michele Guard\u00ec a \"I fatti vostri\" (sia pur con la variante che i concorrenti giocavano per telefono e non in studio), nel quale i concorrenti cercavano, scegliendo tra varie buste, di accaparrarsi il premio pi\u00f9 prezioso: un'automobile offerta da un locale concessionario.\nIl primo gioco era invece una sfida tra bellezze paesane per l'aggiudicazione del titolo di Miss Bustarella.\nTutte le 263 puntate della Bustarella furono condotte da Ettore Andenna, che su Antenna 3 present\u00f2 pure Settimo Round, Telemattina (la prima trasmissione televisiva mattutina d'Europa), Napoleone ed altri eventi speciali.\nA \"La Bustarella\", che per un certo periodo reclut\u00f2 tra i suoi autori anche Popi Perani (autore di Giochi senza frontiere), debuttarono numerosi protagonisti della televisione italiana: si ricordano tra loro Carmen Russo, Susanna Messaggio, Luciana Ricca, Carlo Pistarino, Isabella Ferrari, Linda Lorenzi, Dante Ferrari.\nIl programma, definito da Silvio Berlusconi come \"la Cro-Magnon delle tv locali\", si concluse nel luglio 1984, con il passaggio di Ettore Andenna a Rete A.\nL'eredit\u00e0 del programma.\nAlla fine degli anni novanta lo stesso Andenna present\u00f2, per l'emittente ligure Telenord Tn4, un programma settimanale chiamato \"Il Migliore\", in un periodo in cui l'emittente stava effettuando un forte tentativo di rilancio tramite la trasmissione di numerosi programmi autoprodotti (poi ripresi in replica dalle altre emittenti della stessa syndication). \"Il Migliore\", che andava in onda nella prima serata del gioved\u00ec, altro non era che una versione aggiornata e molto pi\u00f9 \"soft\" de \"La Bustarella\": prevedeva la competizione tramite diversi giochi (alcuni dei quali legati agli sponsor del programma) tra quattro squadre di quartieri genovesi o comuni liguri, con la squadra vincitrice che veniva confermata anche per la puntata successiva. Il programma non ebbe tuttavia particolare successo e ne furono realizzate solo 12 puntate, mentre un'edizione estiva annunciata pi\u00f9 volte durante la trasmissione non venne mai realizzata e al suo posto vennero trasmesse le repliche delle puntate gi\u00e0 mandate in onda, ma senza i giochi legati agli sponsor.\nNei primi mesi del 2002 l'emittente Antenna 3 trasmise in replica alcuni spezzoni de \"La bustarella\", incentrati sulle caratteristiche pi\u00f9 os\u00e9 delle varie gare. Queste repliche parziali provocarono diversi attriti con gli autori e i conduttori dello stesso, per i quali questa selezione del materiale mandato in onda poteva dare un'immagine distorta del programma originale.\nAnche in alcuni quiz show degli anni 2000, come ad esempio in Affari tuoi, si possono rivedere giochi ispirati dal famoso show di Antennatre.\nSabato 30 settembre 2006, alle ore 20.30 Ettore Andenna \u00e8 tornato in diretta con la sua Bustarella, anche se con il titolo leggermente modificato di \"Gran Bustarella Show\", sulla storica emittente Antenna 3.\nNel novembre del 2006, il programma La Bustarella \u00e8 stato pi\u00f9 volte citato nel ciclo di puntate della trasmissione Matrix dedicato alla storia delle tv libere.\nNella terza puntata, Andenna \u00e8 stato ospite nello studio dello show condotto da Enrico Mentana, mentre \u00e8 stata trasmessa, assieme a alcuni spezzoni del programma, un'intervista a Renzo Villa, fondatore di Antennatre.\nNel dicembre del 2006 il programma \u00e8 stato nuovamente sospeso e sull'emittente \"Antenna 3 Lombardia\" per un paio di settimane sono andate in onda delle repliche di puntate gi\u00e0 trasmesse, per poi sparire nuovamente dai palinsesti."}
{"id": "560725", "revid": "324090", "url": "https://it.wikipedia.org/wiki?curid=560725", "title": "Portmeirion", "text": "Portmeirion \u00e8 un villaggio turistico del Regno Unito, facente parte della contea gallese di Gwynedd.\nIl villaggio, in stile palladiano, \u00e8 stato pi\u00f9 volte utilizzato per riprese cinematografiche e televisive e assurse alla notoriet\u00e0 come set della serie televisiva \"cult\" \"Il prigioniero\", andata in onda negli anni sessanta.\nStoria.\nProgettato da Sir Clough Williams-Ellis, che ha affermato di essersi ispirato ai villaggi del Mediterraneo, \u00e8 stato costruito tra il 1925 e il 1975, incorporando resti di vecchi palazzi demoliti, a creare un collage di stili particolari pi\u00f9 volte citato come esempio di molti lavori del postmodernismo in architettura.\nTurismo.\nDi propriet\u00e0 di un fondo no profit, viene utilizzato come hotel, con la maggior parte delle costruzioni adibite a stanze, o a cottage indipendenti, nello stile delle stanze degli ospiti de \"Il prigioniero\".\nResti di un castello medievale (\"Castell Deudraeth\") si trovano nel bosco che circonda il sito principale del villaggio."}
{"id": "560740", "revid": "712828", "url": "https://it.wikipedia.org/wiki?curid=560740", "title": "C-17 (personaggio)", "text": ""}
{"id": "560741", "revid": "1494169", "url": "https://it.wikipedia.org/wiki?curid=560741", "title": "Comina", "text": ""}
{"id": "560748", "revid": "125019", "url": "https://it.wikipedia.org/wiki?curid=560748", "title": "Institute for Advanced Study", "text": "L'Institute for Advanced Study \u00e8 un centro di ricerca teorica e si trova a Princeton (New Jersey), negli Stati Uniti d'America. L'istituto \u00e8 forse meglio conosciuto come la sede accademica di Albert Einstein, John von Neumann e Erwin Panofsky, dopo la loro emigrazione negli Stati Uniti. Alcuni degli scienziati pi\u00f9 noti per aver lavorato all'Institute sono stati Kurt G\u00f6del, J. Robert Oppenheimer, Erwin Panofsky, Homer A. Thompson, John von Neumann, George F. Kennan e Hermann Weyl.\nCi sono altri istituti di studi avanzati negli USA ed altrove nel mondo ispirati al modello di Princeton. L'Institute non ha legami formali con la vicina Princeton University o altri istituti di formazione, tuttavia, fin dalla sua fondazione, ha stretto forti legami di collaborazione con Princeton. \u00c8 stato fondato nel 1930 dai filantropi Louis Bamberger e Caroline Bamberger Fuld; il primo direttore \u00e8 stato Abraham Flexner.\nStoria.\nL'Institute \u00e8 stato fondato nel 1930 da Louis Bamberger e Caroline Bamberger Fuld con i proventi del loro grande magazzino a Newark, New Jersey. I figli Bamberger tolsero i loro soldi dal mercato azionario poco prima del crollo del 1929, e il loro intento originale era di esprimere la loro gratitudine allo Stato del New Jersey attraverso il finanziamento di un istituto medico. Fu poi l'intervento del loro amico Abraham Flexner, il noto teorico dell'educazione, che li convinse ad investire il loro denaro al servizio di una ricerca pi\u00f9 astratta.\nVarie biografie di Albert Einstein hanno affermato che l'Institute fu fondato espressamente per ospitare gli emigrati ebrei (compresi Einstein e Von Neumann) che l'universit\u00e0 di Princeton rifiut\u00f2 di assumere a causa del suo istituzionale antisemitismo. Tuttavia l'universit\u00e0 di Princeton aveva alcuni ebrei nella propria facolt\u00e0, incluso Solomon Lefschetz in matematica, e la facolt\u00e0 di matematica all'Institute aveva quattro membri non ebrei: Oswald Veblen, James Alexander, Marston Morse, e Hermann Weyl (sebbene Weyl fosse sposato con una donna ebrea). Il ruolo dell'antisemitismo nella fondazione dell'Institute \u00e8 perci\u00f2 poco chiaro.\nIl fisico italiano Tullio Regge \u00e8 stato membro di questo istituto dal 1964.\nDescrizione.\nLe scuole.\nL'Istituto si compone di quattro scuole: Studi Storici, Matematica, Scienze Naturali e Scienze Sociali, e inoltre un pi\u00f9 recente programma in Biologia dei sistemi. La scuola \u00e8 composta da una facolt\u00e0 permanente di 27 membri, e ogni anno vengono assegnate 190 borse di studio a Visiting Members, provenienti da oltre 100 universit\u00e0 e istituti di ricerca. L'attuale Preside \u00e8 il Dottor Peter Goddard.\nAll'Institute non ci sono corsi di laurea o attrezzature sperimentali, la ricerca \u00e8 finanziata da donazioni e sovvenzioni \u2014 non si mantiene con \ntasse d'iscrizione o rette. La ricerca non \u00e8 mai a contratto o supervisionata; \u00e8 affidato individualmente a ogni ricercatore di raggiungere i suoi personali obiettivi.\nNon fa parte di nessuna istituzione educativa; tuttavia, la vicinanza con la Princeton University (meno di tre miglia dai suoi dipartimenti di scienze al comprensorio dell'Institute) significa che ci sono stretti rapporti informali e un gran numero di collaborazioni sono nate negli anni. (L'institute \u00e8 stato ospitato all'interno dell'Universit\u00e0 di Princeton \u2014 nella struttura che era chiamata Jones Hall, che fu poi il dipartimento di Matematica di Princeton \u2014 per 6 anni, dalla sua inaugurazione nel 1933, finch\u00e9 la Fuld Hall non fu completata e inaugurata nel 1939. Questo fatto ha alimentato fin dall'inizio la sbagliata idea che fosse parte di Princeton, una idea che non \u00e8 mai stata completamente sradicata.)\nFacolt\u00e0.\nL'Institute ha ospitato alcuni dei pi\u00f9 rinomati pensatori del XX e XXI secolo, tra cui Albert Einstein, Ernst Kantorowicz, Kurt G\u00f6del, Claude Shannon, T. D. Lee and C. N. Yang, J. Robert Oppenheimer, John von Neumann, Enrico Bombieri, Freeman J. Dyson, Andr\u00e9 Weil, Hermann Weyl, Harish-Chandra, Joan W. Scott, Frank Wilczek, Edward Witten, Albert O. Hirschman, George F. Kennan e Linda Zerilli, per nominare giusto alcuni dei pi\u00f9 noti.\nAltri Istituti di Studi Avanzati.\nCi sono numerosi centri accademici nominati come luoghi di \"Advanced Study\" in tutto il mondo, ma Princeton con sede nel New Jersey \u00e8 l'istituzione originale su cui tutte le altre sono basate. Il SIAS (acronimo di \"Some Institutes for Advanced Study\") \u00e8 un consorzio di istituzioni di questo tipo."}
{"id": "560753", "revid": "1728", "url": "https://it.wikipedia.org/wiki?curid=560753", "title": "Institute for Advanced Studies", "text": ""}
{"id": "560758", "revid": "729019", "url": "https://it.wikipedia.org/wiki?curid=560758", "title": "Luftwaffenhelfer", "text": "Luftwaffenhelfer (\"personale di supporto alla Luftwaffe\") o anche comunemente Flakhelfer \u00e8 il termine utilizzato per indicare gli studenti tedeschi utilizzati come soldati bambini durante la seconda guerra mondiale.\nIl programma \"Luftwaffenhelfer\" fu l'implementazione dell'ordine di \"Utilizzazione dei giovani per supportare lo sforzo di guerra delle forze aeree\" (\"Kriegshilfseinsatz der Jugend bei der Luftwaffe\") emesso il 22 gennaio 1943.\nL'ordine chiedeva l'arruolamento di intere classi scolastiche maschili di studenti nati nel 1926 e 1927, in un corpo militare supervisionato da personale della Giovent\u00f9 hitleriana e della Luftwaffe. L'arruolamento venne successivamente esteso per includere i nati nel 1928 e 1929. L'ordine prevedeva un indottrinamento ideologico da parte della Giovent\u00f9 hitleriana, doveri militari e una continuazione limitata del normale curriculum scolastico, spesso tenuto dagli insegnanti originali.\nMentre il termine ufficiale era \"Luftwaffenhelfer (HJ)\", il termine pi\u00f9 comunemente usato era \"Flakhelfer\" (\"supporto antiaereo\"). I nati del 1926-1927 sono comunemente indicati come \"generazione-Flakhelfer\"."}
{"id": "560759", "revid": "4334080", "url": "https://it.wikipedia.org/wiki?curid=560759", "title": "Flakhelfer", "text": ""}
{"id": "560762", "revid": "80598", "url": "https://it.wikipedia.org/wiki?curid=560762", "title": "Sefer haBahir", "text": "Il Sefer ha-Bahir (in ebraico \u05e1\u05b5\u05e4\u05b6\u05e8 \u05d4\u05b7\u05d1\u05b8\u05bc\u05d4\u05b4\u05d9\u05e8) o semplicemente Bahir, bench\u00e9 redatto posteriormente al Sefer Yetzirah, \u00e8 unanimemente considerato, in quanto a struttura, contenuto e simbologia, la prima opera letteraria cabalistica nel senso proprio di questa espressione.\nNonostante l'importanza attribuitagli dagli studiosi, esso continua ad essere in tutto il mondo occidentale un testo molto poco conosciuto della letteratura cabalistica diversamente invece dai pi\u00f9 blasonati Sefer Yetzirah e Sefer haZohar.\nIntroduzione ed importanza storica.\nSi tratta di un midrash (cio\u00e8 una raccolta di affermazioni tratte da varie fonti) scritto verosimilmente verso la fine del dodicesimo secolo nella Francia meridionale da autore ignoto.\nNel tempo sono state avanzate pi\u00f9 ipotesi relative all'identit\u00e0 dell'autore: si sono fatti i nomi di Rabbi Nehunya ben HaKanah (in quanto menzionato all'inizio dell'opera) e di Isaac il Cieco ed altri ma nessuna ha avuto seguito.\nL'importanza fondamentale che gli studiosi conferiscono al Sefer ha-Bahir, nell'ambito degli insegnamenti cabalistici, \u00e8 da ascrivere al fatto che esso \u00e8 l'unica testimonianza dello stato in cui si trovava la Cabala all'inizio della sua evoluzione, cio\u00e8 quando non fu pi\u00f9 appannaggio di ristrette cerchie di studiosi e un pubblico pi\u00f9 ampio cominci\u00f2 a venirne a conoscenza.\nIl libro, cos\u00ec come ci \u00e8 pervenuto, \u00e8 alquanto breve: consta infatti di solo circa 12.000 parole ed \u00e8 scritto in un miscuglio di ebraico ed aramaico (con alcune espressioni e parole in arabo).\nLa prima edizione su carta risale al 1651 ed \u00e8 stata pubblicata ad Amsterdam.\nLetteralmente \"Sefer ha-Bahir\" significa \"il libro (=Sefer) di bahir\". \"Bahir\" pu\u00f2 essere tradotto approssimativamente come chiarore, luminosit\u00e0 oppure fulgore (cfr luce celeste). Il nome \u00e8 dovuto alla presenza di una frase che, citando Gb 37,21, recita \u00ab\"Un versetto dice: Ora diventa impossibile la luce\"\u00bb.\nUn altro nome (forse ancora pi\u00f9 diffuso di Sefer ha-Bahir) \u00e8 \"Midrash Rabbi Nehuniah ben Hakana\" (cio\u00e8: il libro dei racconti del rabbino Nehuniah figlio di Hakana) in quanto l'opera esordisce proprio con questa frase.\nStudi recenti sembrerebbero portare alla conclusione che il Sefer ha-Bahir sia un rifacimento di un altro libro che oggi \u00e8 andato perso ad eccezione di alcuni frammenti: il \"Sefer Raza Rabba\", di molto anteriore al primo.\nContenuto e peculiarit\u00e0.\nIl testo non presenta una struttura letteraria e stilistica unitaria secondo l'interpretazione letterale: esso \u00e8 di difficile comprensione, sovente poco chiaro e alquanto frammentario; pur tuttavia alcune sue parti si caratterizzano per un particolare gusto e fascino descrittivo che gli conferisce un tratto unico nel suo genere.\nTra i vari aspetti peculiari:\nStruttura.\nSi compone di 200 versetti strutturati in cinque sezioni:\nTraduzioni.\nIn Italia \u00e8 uscita nel settembre 2014 la traduzione integrale del testo per i tipi dell'editore Spazio Interiore, con commento del cabalista Aryeh Kaplan. Il libro contiene il testo ebraico, una sua versione italiana, il commento di Aryeh Kaplan e la prefazione di Nadav Hadar Crivelli.\nPer i tipi dell'editore Nino Aragno, \u00e8 uscita un'edizione critica, a cura di Saverio Campanini e con una prefazione di Giulio Busi, dal titolo \"The Book of Bahir\", ISBN 88-8419-239-0. Il volume contiene il testo ebraico, una sua versione inglese (anche la prefazione \u00e8 in questa lingua) e la traduzione latina che Flavio Mitridate fece appositamente per Pico della Mirandola nel 1486."}
{"id": "560764", "revid": "767487", "url": "https://it.wikipedia.org/wiki?curid=560764", "title": "Laura Luca", "text": "Biografia.\nDiplomatasi in pianoforte al Conservatorio di musica di Milano, esordisce a vent'anni al Festival di Sanremo 1978 con \"Domani domani\", ballata scritta da Gian Pieretti che riscuote un buon successo di pubblico e si affaccia alle zone alte delle classifiche di vendita.\nIl suo secondo singolo, \"Inutilmente tu\", le permette di venire ospitata in varie trasmissioni televisive del periodo.\nNel 1979 partecipa al Festivalbar con \"Ragazzo fragile\", e nello stesso periodo esce il suo primo album dal titolo \"Se mai ti stancassi di me\", prodotto da Bruno Tavernese, dove interpreta, tra gli altri, \"Vento nel vento\" di Lucio Battisti e \"Mani su di me\", versione italiana di \"Morning Morgantown\" di Joni Mitchell.\nHa cantato nel coro per l'incisione di \"Ricominciamo\", successo discografico di Adriano Pappalardo di cui \u00e8 coautore proprio Bruno Tavernese.\nGli anni ottanta.\nNel 1980 incide \"Eri come me\" e l'anno seguente \"Baci baci\", canzone pop disimpegnata che ottiene ancora un discreto successo.\nNel 1982 abbandona l'immagine ed il genere intimisti, un po' cantautorali, che l'avevano caratterizzata agli esordi, per passare ad atmosfere pi\u00f9 aggressive. Quindi incide l'album pop rock \"Tunnel\" partecipando ad \"Azzurro\", manifestazione musicale televisiva creata da Vittorio Salvetti, con il singolo \"Raggi di sole\" e l'intensa \"Amsterdam\".\nNel 1983 partecipa ad Un disco per l'estate, classificandosi al terzo posto con la canzone \"Mare\", che ottiene un buon successo radiofonico.\nDopo un periodo di tempo trascorso all'estero ed un \"tour\" negli Stati Uniti ed in Canada, Laura Luca incide l'album \"Sex or Love?\", con brani in inglese, francese e spagnolo. \nDopo il matrimonio, Laura ha ridotto l'impegno artistico per occuparsi maggiormente della famiglia.\n\u00c8 tornata per\u00f2 al lavoro con il suo storico produttore Bruno Tavernese, nella gestione di una casa di edizioni di basi musicali, la AltaMarea Music ed \u00e8 apparsa in televisione come ospite, in alcune trasmissioni di revival musicali, quali \"Matricole e Meteore\" (1998), \"50 Canzonissime\" (2007), \"I migliori anni\" (2008 e 2009) e \"Ciak, si canta!\" (2010), riproponendo il suo successo sanremese.\nOggi ha abbandonato la carriera artistica e si \u00e8 dedicata alla famiglia, vive ad Assisi, con il marito ed i suoi quattro figli (Giulia, Micol, Elia e Matteo)."}
{"id": "560765", "revid": "276491", "url": "https://it.wikipedia.org/wiki?curid=560765", "title": "Majin Bu", "text": " \u00e8 uno degli antagonisti principali del manga \"Dragon Ball\" di Akira Toriyama, dove fa la sua prima apparizione nel capitolo 460, , pubblicato per la prima volta nel numero 13 di \"Weekly Sh\u014dnen Jump\" il 14 marzo 1994. Egli compare anche nelle varie opere derivate, tra cui le serie televisive anime \"Dragon Ball Z\", \"Dragon Ball GT\" e \"Dragon Ball Super\", alcuni film e numerosi videogiochi.\nMajin Bu era inizialmente una forma di vita magica al servizio del mago Bibbidy che terrorizzava le galassie distruggendo interi pianeti, milioni di anni prima degli eventi di \"Dragon Ball\". Successivamente fu sigillato da Bibbidy che venne ucciso subito dopo, mentre il sigillo venne spedito sulla Terra. Durante la serie viene liberato dal figlio di Bibbidy, Babidy, al fine di portare avanti l'originale piano di conquista dell'intero universo.\nCreazione e ideazione.\nI nomi dei personaggi Bibbidy, Babidy e Bu sono stati tratti dalla formula magica \"Bibbidi-Bobbidi-Boo\" con cui, nel film \"Cenerentola\", la fata Smemorina trasforma la zucca in carrozza e i topi in cavalli.\nMajin Bu \u00e8 stato pensato da Toriyama sempre con corporatura grassa ma con qualche differenza rispetto alla versione originale.\nDurante la progettazione, il personaggio somigliava a una rana mentre in altri disegni possedeva due dita per piede e un pantalone nero che gli arrivava al petto. Altre versioni lo raffiguravano provvisto di corna e orecchie mentre per il resto era esattamente identico al personaggio finale.\nIl Bu malvagio venne raffigurato inizialmente pi\u00f9 simile al Bu grasso ma con qualche differenza: era obeso e possedeva denti appuntiti simili a quelli di un dinosauro. In altri disegni era pi\u00f9 magro, senza muscoli, possedeva una M sulla fronte e non aveva il mantello viola, caratteristica ereditata dal Bu grasso.\nStoria.\nOrigini.\nMajin Bu venne creato dalla magia del mago Bibbidy 5 milioni di anni prima della narrazione. A detta del Kaiohshin dell'Est, il mago cre\u00f2 questa forma di vita involontariamente. Seguendo gli ordini di Bibbidy, distrusse centinaia di pianeti nel giro di pochissimo tempo fino a quando non affront\u00f2 i Kaiohshin. Uccise il Kaiohshin del Nord e la Kaiohshin dell'Ovest e assorb\u00ec il Kaiohshin del Sud e il Grande Kaiohshin, diventando pi\u00f9 debole ma anche pi\u00f9 calmo e razionale. Venne poi rinchiuso da Bibbidy in un sigillo per potersi riposare e, in quel frangente, il mago venne ucciso dal Kaiohshin dell'Est, l'unico Kaiohshin sopravvissuto alla furia del demone. Il sigillo venne trasferito sulla Terra e Majin Bu, per un arco di tempo durato milioni di anni, \u00e8 rimasto rinchiuso, sebbene la sua forza nel corso degli anni sia rimasta una minaccia tanto da essere una delle poche creature veramente temuta da Re Cold, insieme al Dio della distruzione Beerus.\n\"Dragon Ball\".\nMilioni di anni dopo essere stato rinchiuso, Majin Bu viene liberato dal mago Babidy, figlio di Bibbidy, grazie all'energia che Yamu e Spopovitch hanno sottratto a Gohan e anche a quella sprigionata nel secondo scontro tra Goku e Vegeta. Bu si dimostra subito dotato di poteri eccezionali, uccidendo Darbula, un sottoposto di Babidy, e riducendo in fin di vita Gohan e il Kaiohshin dell'Est senza sforzo. Nemmeno l'attacco suicida di Vegeta riesce a ucciderlo, in quanto il demone ha il potere di ricomporsi anche se il suo corpo viene ridotto a brandelli. In seguito, insieme a Babidy, Majin Bu inizia a seminare il panico sulla Terra, finch\u00e9 non viene ostacolato da Goku, il quale nella forma di Super Saiyan 3 dimostra di essergli alla pari, anche se successivamente riveler\u00e0 che avrebbe potuto ucciderlo. Goku tuttavia decide di ritirarsi, rivelando di voler affidare il compito di uccidere Majin Bu alla fusione di Goten e Trunks, i quali con la danza di Metamor si uniranno in Gotenks. Dopo lo scontro Goku chiede a Majin Bu di concedergli 10 giorni di tempo affinch\u00e9 Goten e Trunks possano prepararsi adeguatamente per fronteggiarlo avendo capito che il demone adora confrontarsi con avversari potenti per sperimentare le loro capacit\u00e0 e vedere se sanno tenergli testa, Goku quindi supplica Majin Bu di trattenersi fino allo scadere dei giorni stabiliti dal sterminare la popolazione terrestre. Majin Bu prima di prendere una decisione chiede a Goku se sono forti i suoi amici e se saranno in grado di dargli uno scontro uguale se non superiore a quello che lui gli ha dato e Goku gli risponde di si. Il demone rallegrato dall'idea di avere uno scontro uguale se non migliore accetta la proposta di Goku senza badare a Babidy che gli urla contro e lo insulta per l'ennesima mandando Majin Bu su tutte le furie. Bu, stanco degli ordini di Babidy, lo uccide e si costruisce una casa utilizzando le sue vittime trasformate in argilla. Pi\u00f9 tardi, dopo aver sterminato gran parte della popolazione mondiale, fa amicizia con Mr. Satan, inizia a convivere con lui e adotta persino un cane, Bee. Mr. Satan non ci metter\u00e0 molto a capire che in fondo Majin Bu non \u00e8 una creatura realmente crudele, erano Bibbidy e Babidy a farlo essere cattivo e, per amore dell'amicizia che ora lo lega a Mr. Satan, Bu decide di convertirsi al bene.\nIn seguito all'attacco di due malviventi che feriscono Satan e il cane, Bu riesce fortunatamente a curarli in tempo ma si arrabbia talmente tanto da separarsi in due entit\u00e0 distinte: una dal cuore puro, Good Bu (Bu buono), e una completamente malvagia, Evil Bu (Bu malvagio). Il secondo, dopo aver ucciso uno dei malviventi, rivolger\u00e0 la sua attenzione verso la met\u00e0 buona, riuscendo ad assorbirlo dopo un breve scontro, facilitato dal fatto che con la separazione da Good Bu la maggior parte del potere della creatura originale \u00e8 rimasta in lui, e divenendo con questa nuova unione Super Bu, il quale uccide anche il secondo malvivente. Super Bu raggiunge il Santuario del Dio della Terra, uccide tutti i terrestri sopravvissuti per poi scontrarsi con Gotenks, con cui dimostra una forza fuori dal comune, riuscendo a combattere con lui nella forma di Super Saiyan 3. Riesce persino ad aprire una parete dimensionale nella Stanza dello Spirito e del Tempo dopo che Piccolo aveva distrutto l'ingresso per imprigionarlo l\u00ec. Lo scontro tra Super Bu e Gotenks \u00e8 molto impegnativo ma alla fine la fusione si scioglie, lasciando i due ragazzini inermi. Bu per\u00f2 si addormenta e sopraggiunge Gohan che, potenziato dall'Anziano Kaiohshin, riesce a metterlo in seria difficolt\u00e0 senza il minimo sforzo.\nConscio di non poter battere Gohan, Bu finge un'autodistruzione e sparisce, azzerando la sua aura per non farsi localizzare. Ricompare un'ora dopo per dare il tempo necessario a Goten e Trunks di riprovare la fusione, dicendo di voler combattere nuovamente contro Gotenks. I combattenti accettano ma, con uno stratagemma, Super Bu assorbe i due bambini e Piccolo, divenendo un essere fortissimo e allo stesso tempo astuto e intelligente. A questo punto Bu affronta Gohan, dimostrandosi nettamente superiore ma lo scontro viene interrotto prima dal termine della fusione dentro il corpo del demone, cosa che ristabilisce gli equilibri, poi da Goku, intenzionato a provare la fusione con Gohan servendosi degli orecchini Potara. Per fermarlo, Bu arriva ad assorbire anche Gohan. Con questo nuovo assorbimento, Majin Bu diventa un essere praticamente invincibile e indistruttibile. Goku decide di utilizzare i Potara con Vegeta, fondendosi con lui e dando vita a Vegeth. Quest'ultimo si dimostra enormemente superiore e blocca facilmente ogni mossa del nemico. Tuttavia, per salvare i compagni intrappolati dentro il mostro, Vegeth decide di farsi assorbire e pertanto, una volta liberati gli ostaggi, Majin Bu ritorna allo stadio iniziale di Super Bu e subito dopo in quello di Kid Bu, la forma con cui era nato. Intenzionato a uccidere i suoi avversari, Kid Bu provoca una gigantesca esplosione e distrugge la Terra.\nDopo essersi ricomposto, Kid Bu si dirige sul pianeta dei Kaiohshin inseguendo Goku e Vegeta tramite il teletrasporto. Qui affronta prima Goku trasformato in Super Saiyan 3 e poi Vegeta. Nel corso del combattimento Kid Bu sputa fuori Good Bu, dato che la sua presenza al suo interno lo ostacolava nello scontro.\nLa lotta \u00e8 lunghissima e dominata prettamente da Bu, che non ha difficolt\u00e0 contro Vegeta, rimasto al livello di Super Saiyan 2, e dimostrandosi persino pi\u00f9 forte di Goku che, pur trasformato in Super Saiyan 3, perde energie a un ritmo quasi insostenibile. Alla fine Goku ricorre alla sua mossa finale, la Sfera Genkidama, grazie all'energia raccolta da tutti gli abitanti della Terra, resuscitati con le sfere del drago, e la scaglia contro Bu, polverizzandolo. Good Bu sopravviver\u00e0 e andr\u00e0 a vivere con Mr. Satan e, grazie alle sfere del drago, il ricordo della strage di cui si era reso colpevole verr\u00e0 dimenticato dai terrestri per favorire la sua integrazione. Prima di uccidere Kid Bu, Goku esprime il desiderio che il suo nemico possa reincarnarsi in una brava persona con cui allenarsi e misurarsi.\nDieci anni dopo, Majin Bu prende parte al 28\u00ba Torneo Tenkaichi. In questo periodo, Bu si \u00e8 dedicato alle arti marziali diventando un lottatore affermato tanto da presentarsi come il miglior discepolo di Mr. Satan. Inoltre, si scopre che Kid Bu, per merito di Re Enma, si \u00e8 reincarnato in un terrestre, un ragazzino dall'animo buono chiamato Ub, proveniente da un piccolo villaggio del Sud, anch'egli iscritto al torneo.\n\"Dragon Ball Super\".\nIn \"Dragon Ball Super\", che ripercorre la trama tra la sconfitta di Kid Bu e il 28\u00ba Torneo Tenkaichi, viene rivelato di come anche nella linea temporale di Trunks del futuro, seppur in un periodo del tutto differente, Babidy e Darbula abbiano cercato di liberare Majin Bu, ma Trunks, grazie al potere del Super Saiyan 2 ottenuto con un addestramento dal Kaiohshin dell'Est, li ha uccisi impedendo il risveglio del demone.\nNella linea temporale principale, il Bu buono, dopo la sconfitta di Kid Bu, \u00e8 andato a vivere a casa di Mr. Satan. Durante la festa di compleanno di Bulma giunge sulla Terra il Dio della distruzione Beerus, il quale chiede a Bu di fargli assaggiare un budino, ottenendo un rifiuto e scatenandogli contro la sua furia, purtroppo, dato che Majin Bu non \u00e8 nemmeno lontanamente forte quanto il Dio della distruzione, viene facilmente battuto. Pi\u00f9 tardi, in occasione del ritorno di Freezer, Majin Bu \u00e8 in letargo a casa di Mr. Satan e sar\u00e0 quindi assente dalle battaglie. Successivamente viene scelto da Goku per partecipare al torneo tra il Sesto e il Settimo Universo indetto da Beerus e suo fratello Champa ma Bu non supera la prova scritta d'ammissione al torneo e dunque non vi partecipa. Durante l'arco narrativo di Zamasu, viene nominato da quest'ultimo nel manga e sembra che la sua brutta fama fosse nota anche in altri universi. Nella serie animata, Bu riesce poi a partecipare al torneo di dimostrazione per Zeno, dove sconfigge Basil ma si addormenta poche ore prima dell'inizio del Torneo del Potere, per il quale ancora una volta era stato scelto da Goku. Il suo posto nella squadra rappresentante il Settimo Universo viene preso da Freezer, riportato in vita per 24 ore grazie ai poteri della Vecchia Sibilla su idea e richiesta di Goku.\nApprofittando del suo letargo Merus, un agente della Pattuglia Galattica, lo cattura dato che \u00e8 necessario il suo aiuto, poich\u00e9 nel suo corpo \u00e8 ancora assimilato il Grande Kaiohshin, il cui supporto \u00e8 indispensabile nella lotta contro Molo, in passato consegnato alla pattuglia proprio dal Grande Kaiohshin. Dopo essersi risvegliato, Majin Bu viene portato su Neo Namecc da Merus e Jaco dopo che la Pattuglia Galattica ha risvegliato in lui la coscienza del Grande Kaiohshin utilizzando tecniche di ipnotismo e aromaterapia. Su Neo Namecc il demone combatte contro Molo mettendolo in difficolt\u00e0 dato che \u00e8 immune alla sua magia. Temporaneamente, Majin Bu si trasforma nel Grande Kaiohshin, il quale prender\u00e0 il suo posto finch\u00e9 Molo non sar\u00e0 sconfitto per mano di Goku. Quando Majin Bu si sostituir\u00e0 al Grande Kaioshin perder\u00e0 ogni ricordo della battaglia contro Molo, comunque il demone verr\u00e0 premiato con la medaglia al valore dalla Pattuglia Galattica, insieme a Goku, Vegeta, Jaco e Merus. Va segnalato che, sebbene Majin Bu avesse affrontato Molo quando quest'ultimo non era ancora nel pieno della sua forza, \u00e8 stato comunque l'unico oltre a Goku che sia stato capace di sopraffarlo in un duello individuale, costringendolo alla fuga.\n\"Dragon Ball GT\".\nIn \"Dragon Ball GT\", Majin Bu vive felicemente con Mr. Satan nel suo palazzo e con lui si cimenta in diverse imprese. Riesce ad espellere le uova di Baby dal suo corpo. Durante lo scontro tra Goku e Baby, Bu assorbe Mr. Satan e Pan per proteggerli. In seguito, sotto istruzioni di Pan, giunge sul pianeta Tsufuru dove tenta di liberare gli umani dal controllo di Baby. Durante lo scontro tra lo Tsufuru e Ub, Bu decide di fondersi con quest'ultimo, consapevole che il ragazzo \u00e8 la reincarnazione della sua controparte malvagia, voluta da Goku. L'unione forma un guerriero fortissimo, anche se molto inferiore a Baby Vegeta.\nBu prende parte allo scontro con Super C-17 aiutando i Guerrieri Z, mentre durante la finale del Torneo Tenkaichi tra Mr. Satan e Ub, esorta quest'ultimo a lasciare vincere il campione in modo da non deludere la speranza dei terrestri e farlo restare un eroe ai loro occhi.\nTrasformazioni.\nDurante l'arco narrativo del manga \"Dragon Ball\" e dell'anime \"Dragon Ball Z\" Majin Bu si trasforma, ovvero assume diverse forme.\nMajin Bu (puro).\nIl primo stadio, la forma che Majin Bu aveva a partire dalla sua origine e prima che cominciasse ad assorbire i propri nemici, \u00e8 chiamato o anche semplicemente Kid Bu. Questa forma \u00e8 in verit\u00e0 l'ultima trasformazione a comparire nel manga e nell'anime. In questa forma Majin Bu si presenta magro e muscoloso ma con una statura minuta e un corpo e un viso che sotto certi aspetti richiamano quelli di un bambino (da cui il nome di \"Kid\", \"bambino\", \"ragazzo\" in inglese). Ciononostante, egli \u00e8 molto potente, tanto da battersi alla pari con Goku nello stadio di Super Saiyan 3. Il suo vestiario \u00e8 lo stesso di quello di Super Bu, ovvero un paio di pantaloni bianchi molto larghi, una cintura, due polsiere e un paio di stivali neri, rimanendo a petto nudo. In questa forma Majin Bu \u00e8 del tutto privo di raziocinio e di sentimenti, a parte la rabbia, perci\u00f2 gli \u00e8 praticamente impossibile elaborare una strategia di battaglia, pecca colmata per\u00f2 dalla totale imprevedibilit\u00e0 delle sue mosse; \u00e8 inoltre incapace di parlare, tranne pochissime parole. Tuttavia, dimostra una certa astuzia quando capisce che Goku non pu\u00f2 lanciargli la Genkidama se Vegeta si trova vicino a lui.\nKibitoshin spiega che a seguito degli assorbenti del Kaioshin del Sud ed il Grande Kaioshin, Majin Bu aveva ottenuto un cuore a discapito della propria potenza e che il distacco del Majin Bu grasso dall'interno di Super Bu aveva fatto tornare quest'ultimo alla forma e potenza originale. Ci\u00f2 viene confermato dall'adattamento animato \"Dragon Ball Z\", nella guida dell'anime \"Dragon Box\" e dallo stesso autore Akira Toriyama\nLe tecniche di questo essere sono le stesse del Bu grasso e di Super Bu. Pu\u00f2 allungare, contorcere, trasformare e rigenerare parti del proprio corpo senza alcun minimo sforzo e trasformare persone in dolci, dei quali va letteralmente matto come il Bu grasso, oppure in altri oggetti o alimenti. \u00c8 inoltre in grado di assorbire un essere vivente avvolgendolo con un brandello del proprio corpo e di acquisirne le capacit\u00e0.\nLo stile di combattimento di questa forma sfrutta molto di pi\u00f9 le caratteristiche fisiche del suo corpo rispetto alle altre forme, allungandosi e contorcendosi. Questo stadio ha inoltre un grado di apprendimento estremamente elevato: riesce a copiare il teletrasporto di Kibitoshin solo vedendolo. Inoltre dimostra di poter sopravvivere nello spazio. Come afferma Merus, Kid Bu, dopo aver espulso Good Bu dal suo corpo sul pianeta dei Kaiohshin, ha tenuto per s\u00e9 il potere divino del Grande Kaiohshin, sebbene l'essenza di quest'ultimo continuasse a vivere ancora nel corpo di Good Bu.\nMajin Bu (puro) Kaiohshin del Sud assorbito.\nDopo aver assorbito il Kaiohshin del Sud, il quale era estremamente grosso e muscoloso, Kid Bu si trasforma per la prima volta. Questo stadio ci viene brevemente mostrato durante la regressione di Super Bu allo stadio di Kid Bu, dove Goku si chiede se la sua forza stia aumentando. Il corpo del demone diventa di taglia adulta ed estremamente muscoloso, la caratteristica appendice sulla testa si allunga, mentre l'abbigliamento rimane quello di Kid Bu. Questa forma \u00e8 anche nota con la denominazione di Super Kid Bu, o di Ultra Bu.\nMajin Bu (grasso).\nUna volta assorbito anche il Grande Kaiohshin, il Majin Bu (puro) Kaioshin del Sud assorbito diviene , chiamato anche Fat Bu. \u00c8 la forma in cui, nel manga \"Dragon Ball\" e in \"Dragon Ball Z\", il demone ci viene inizialmente presentato: allegro, giocherellone e amante dei dolci (caratteristica ereditata dal Grande Kaiohshin). Nonostante sembri affetto da obesit\u00e0, \u00e8 molto potente, tanto che Vegeta, controllato e potenziato da Babidy, non riesce a danneggiarlo, e combatte alla pari con Goku allo stadio di Super Saiyan 3, sebbene Goku affermi successivamente che avrebbe potuto sconfiggerlo. Dalla vita in gi\u00f9 porta lo stesso abbigliamento di Kid Bu ma gli stivali divengono gialli e compaiono un gil\u00e8, un mantello violaceo e un paio di guanti gialli in sostituzione delle polsiere.\nIn seguito il Bu grasso si divide in due entit\u00e0: il Bu buono e il Bu pura malvagit\u00e0.\nMajin Bu (buono).\n, chiamato anche Good Bu e alla fine dell'anime Mister Bu per integrarsi meglio con i terrestri, \u00e8 la parte buona del Bu grasso, di cui mantiene l'aspetto e l'indole allegra. Con la scissione, gran parte del potere della forma precedente \u00e8 andata alla controparte malvagia. In occasione dello scontro con Molo su Neo Namecc, la Pattuglia Galattica, tramite tecniche di ipnotismo e aromaterapia, risveglia parte del subconscio del Grande Kaiohshin che \u00e8 ancora assimilato nel suo corpo. Viene messo in evidenza che il corpo del Bu buono, controllato dal Grande Kaiohshin, dispone di una potenza maggiore, probabilmente superiore a quella del Super Saiyan God. Inoltre, sempre durante la battaglia contro Molo, viene detto che il suo particolare Ki non pu\u00f2 essere assorbito dalla magia dello stregone.\nNell'anime di Dragon Ball Super, dopo il torneo di dimostrazione per Zeno, Satan fa sottoporre Bu ad alcuni allenamenti, dove assume una nuova forma: appare infatti slanciato e muscoloso al pari di Super Bu, pur mantenendo la stessa espressione del viso e il vestiario consueto. Sconfigge Goku in un breve match di allenamento, mostrandosi estremamente pi\u00f9 veloce di prima. Tuttavia, appena il Saiyan se ne va, Bu comincia ad accusare stanchezza, e quando Satan avvisa che \u00e8 in letargo, ha riacquistato la sua forma grassa.\nMajin Bu (pura malvagit\u00e0).\n, chiamato spesso Evil Bu, \u00e8 l'incarnazione di tutta la malvagit\u00e0 presente in Majin Bu. Nell'aspetto \u00e8 molto simile a Kid Bu, ma \u00e8 ancora pi\u00f9 magro di questi ed \u00e8 molto pi\u00f9 alto del Bu grasso, con un viso lungo e guance infossate. Evil Bu \u00e8 l'esatto opposto del Bu buono in tutti gli aspetti a parte l'abbigliamento. Il colore della sua pelle \u00e8 grigio anzich\u00e9 rosa. Questa \u00e8 l'unica forma di colore diverso dal rosa tra tutte quelle di Majin Bu. Dopo essere emerso dalla nube di fumo espulsa da Majin Bu grasso, Evil Bu uccide senza piet\u00e0 il folle Van Zant per poi combattere contro Good Bu. Come spiegato da Piccolo, la scissione ha fatto in modo che la maggior parte della forza della forma precedente rimanesse in lui. Curiosamente, quando Vegeta stacca il Bu buono dal corpo di Super Bu, egli non ritorna alla forma del Bu pura malvagit\u00e0, come ci si doveva aspettare, bens\u00ec diviene il Majin Bu puro.\nMajin Bu (malvagio).\nDopo la separazione dal Bu grasso, il Bu pura malvagit\u00e0 assorbe il Bu buono e si trasforma in , chiamato spesso Super Bu. Il corpo rimane alto e longilineo ma diviene pi\u00f9 muscoloso rispetto a quello di Evil Bu. Inoltre, le mani vengono dotate di dita, seppur massicce. In questa forma Majin Bu ha di nuovo lo stesso abbigliamento di Kid Bu. Una curiosit\u00e0 \u00e8 che appena diviene Super Bu le sue pupille sono di colore bianco mentre nel corso dello scontro con Gotenks assumono un colore rosso acceso. In questa forma la forza di Majin Bu \u00e8 superiore a quella del Bu pura malvagit\u00e0 e del Bu grasso in quanto il demone \u00e8 completo, con la parte malvagia ora dominante. Le tecniche di questo essere sono le stesse di Kid Bu e del Bu grasso. Pu\u00f2 allungare, contorcere, trasformare e rigenerare parti del proprio corpo senza il minimo sforzo e trasformare persone in dolci, dei quali va letteralmente matto proprio come il Bu grasso, oppure in altri oggetti o alimenti. \u00c8 in grado di assorbire un essere vivente avvolgendolo con un brandello del proprio corpo e di acquisirne le capacit\u00e0. Inoltre presenta una curiosa abilit\u00e0, ovvero quella di poter entrare nel proprio corpo.\nQuesta forma si presenta come base per diversi assorbimenti che ne incrementeranno enormemente il Ki.\nPoteri.\nOltre a potersi trasformare e ad avere una forza combattiva estremamente elevata (in una sua qualunque forma tra quelle su citate, rimane il pi\u00f9 forte antagonista del manga di \"Dragon Ball\" e di \"Dragon Ball Z\", nonch\u00e9, nella forma di Majin Bu (malvagio) Gohan assorbito, il secondo guerriero pi\u00f9 forte delle due opere dopo Vegeth), Majin Bu presenta anche altri poteri.\nIl Kaifuku.\nMajin Bu \u00e8 in grado di curare completamente un essere vivente anche se vicino alla morte o affetto da gravi malattie, ad esempio la cecit\u00e0. Tale potere viene chiamato in lingua originale \"Kaifuku\". Questa abilit\u00e0 \u00e8 stata utilizzata dal personaggio nella forma del Bu grasso e del Bu buono.\nAl contrario del potere curativo di Dende, di Kibith e dell'utilizzo dei senzu, Majin Bu pu\u00f2 ricreare anche le parti del corpo perse, anche se guarigioni pesanti come questa richiedono un grande sforzo e concentrazione. Non \u00e8 comunque in grado di resuscitare i morti.\nLa rigenerazione.\nMajin Bu ha una capacit\u00e0 di rigenerarsi praticamente illimitata: ha infatti dimostrato di essere in grado di rigenerarsi persino dal vapore originato dai frammenti del suo corpo sopravvissuti al Super Ghost Kamikaze Attack di Gotenks, proprio in quel frangente Piccolo spiega che il Ki di Majin Bu rimane costante anche quando il suo corpo viene fatto a pezzi e che \u00e8 proprio il suo Ki la fonte del potere rigenerante del demone. Le sue abilit\u00e0 rigenerative vanno ben oltre la semplice ricrescita dei tessuti visto che risulta essere in grado di tornare alla massima potenza dopo aver subito anche danni fisici devastanti.\nL'unica occasione in cui questo potere mostra dei limiti si verifica nell'adattamento animato \"Dragon Ball Z\" dove, dopo una lunga serie di danni subiti per mano di Vegeth, Super Bu inizia a faticare nel rigenerarsi. Nel manga questo limite non esiste e l'unico modo per fermare totalmente la rigenerazione di Majin Bu \u00e8 disintegrare il suo intero corpo con un unico attacco energetico, senza lasciar nulla di esso. Grazie proprio a questa abilit\u00e0 Bu vanta di un'energia illimitata, a eccezione del Bu buono durante il combattimento contro Kid Bu, come Vegeta fa notare chiaramente. Infatti in quell'occasione Kid Bu ridusse il Bu buono in condizioni talmente pietose che, se Dende non lo avesse guarito, sarebbe morto e nemmeno il suo potere rigenerante lo avrebbe salvato.\nTecniche.\nMajin Bu \u00e8 in grado di attuare le seguenti tecniche:\nIl corpo di Majin Bu.\nTutte le trasformazioni di Majin Bu hanno molta plasmabilit\u00e0 con il suo corpo, in quanto esse possono infatti sempre allungare, contorcere, trasformare e rigenerare parti del proprio corpo senza il minimo sforzo, rendendo quindi Bu impossibile da uccidere se non disintegrandolo fino al livello delle sue molecole.\nIntenzionato a liberare i suoi amici assorbiti dal mostro, usando una barriera di protezione, Vegeth si fa assorbire da Majin Bu, riuscendo cos\u00ec a penetrare nel corpo del demone, di cui ci viene dunque data una visione.\nIl corpo del mostro rosa \u00e8 caratterizzato da lunghi fiumi di cioccolata e da alcune sabbie mobili. Inoltre presenta un tipo di \"puzza\" (o energia negativa) molto forte. Appena assorbito, Vegeth rimuove lo scudo protettivo e la fusione si scioglie: nell'anime Kaioshin il Sommo attribuisce questo evento all'energia negativa precedentemente indicata mentre nel manga vi \u00e8 solo la supposizione (effettuata da Vegeta) che la fusione si sia sciolta a causa della puzza. In \"Dragon Ball Super\", invece, si scopre che la fusione coi Potara fra due mortali dura soltanto un'ora e pertanto dentro il corpo di Bu si \u00e8 trattato di una coincidenza.\nLo stomaco \u00e8 simile a quello di ogni essere umano: \u00e8 caratterizzato da ogni alimento mangiato da Bu, soltanto dolci e caramelle. Coloro che vengono trasformati in dolciumi e poi divorati vengono semplicemente digeriti. Il resto del corpo \u00e8 abitato da innocui vermi giganteschi tutti bianchi simili a una sorta di Ancylostoma duodenale che indicano a Goku e Vegeta la posizione dei loro compagni. Nell'anime ne compaiono tre: un padre e i suoi figli, di cui questi ultimi pi\u00f9 selvaggi e aggressivi e di dimensioni pi\u00f9 piccole.\nIl cervello contiene coloro che sono stati assorbiti dal demone allo scopo di sfruttarne le capacit\u00e0, i quali vengono prima rimpiccioliti e poi custoditi in dei bozzoli rosa in una sorta di stato comatoso. Nel caso di Majin Bu vengono rimpiccioliti e tenuti in bozzoli solo i corpi dei guerrieri che ritiene utili al suo potenziamento, mentre le altre vittime vengono digerite come semplice cibo e non comportano aumenti di potenza. In \"Dragon Ball GT\", Mr. Satan e Pan si fanno assorbire di proposito per scampare all'infezione di Baby causata a tutti i terrestri rimanendo per\u00f2 coscienti dentro il bozzolo. Peraltro, l'uovo di Baby depositato dentro Majin Bu si trova anch'esso in un bozzolo nel cervello ma non fa presa e viene espulso tramite un semplice sputo.\nNell'anime, prima di giungere al cervello, Goku e Vegeta affrontano delle proiezioni mentali dei loro compagni mentre Bu, non accortosi di quello che accade nel suo corpo, pensa ai dolci eliminando le proiezioni. In seguito si scopre che Majin Bu \u00e8 in grado di entrare a suo piacimento nel proprio corpo utilizzando un proprio frammento.\nIl corpo del mostro presenta inoltre alcuni pori che servono come sfiatatoio (simil teiera). Il gas che fuoriesce \u00e8 bianco ed \u00e8 molto caldo. Questo fenomeno si verifica quando Majin Bu \u00e8 particolarmente arrabbiato.\nAccoglienza.\nMajin Bu \u00e8 stato valutato dalla rivista \"Wizard\" come il 40\u00ba miglior cattivo di tutti i tempi, l'unico personaggio giapponese ad apparire nella lista.\nSecondo David F. Smith di \"IGN\" \"era solo un po' troppo rosa per essere preso seriamente come una minaccia\"."}
{"id": "560766", "revid": "6923", "url": "https://it.wikipedia.org/wiki?curid=560766", "title": "ERC (autoblindo)", "text": ""}
{"id": "560769", "revid": "1895641", "url": "https://it.wikipedia.org/wiki?curid=560769", "title": "Santa Maria in Trastevere (titolo cardinalizio)", "text": "Il titolo di Santa Maria in Trastevere (in latino: \"Titulus Sanct\u00e6 Mari\u00e6 trans Tiberim\"), uno dei pi\u00f9 antichi e prestigiosi titoli cardinalizi, fu istituito da papa Alessandro I intorno al 112 e fu confermato da papa Callisto I intorno al 221. Papa Giulio I ne cambi\u00f2 il nome in \"Iulii\". In seguito, nel 595, divenne titolo di Giulio e Callisto. Nella prima met\u00e0 dell'VIII secolo il titolo era conosciuto con il nome di Santa Madre di Dio e, finalmente, durante il pontificato di papa Leone III, assunse il nome di Santa Maria in Trastevere. In base al catalogo di Pietro Mallio, compilato durante il pontificato di Alessandro III, il titolo era collegato alla basilica di San Pietro e i suoi sacerdoti vi celebravano messa a turno."}
{"id": "560772", "revid": "30753", "url": "https://it.wikipedia.org/wiki?curid=560772", "title": "WCW US Championship", "text": ""}
{"id": "560774", "revid": "287204", "url": "https://it.wikipedia.org/wiki?curid=560774", "title": "Obregonia", "text": "Obregonia- Succulenta della famiglia delle cactacee, questa pianta \u00e8 caratterizzata da grossi tubercoli triangolari. Globosa depressa, \u00e8 di colore verde-verde scuro, e presenta piccole areole all'apice dei tubercoli con spine sottili e curve. Produce dei fiori che sbocciano all'apice lanuginoso di colore solitamente bianco rosato. Questa pianta \u00e8 imparentata con lo Strombocactus e l'Ariocarpus. \nDistribuzione geografica.\nL'Obregonia \u00e8 diffusa in America centrale, e principalmente nel Messico nord orientale, negli interstizi delle pietre e in posizioni ombreggiate.\nColtivazione.\nLa pianta necessita di un terriccio ricco di sabbia, ghiaia calcarea e terriccio di foglie.\nLa sua crescita \u00e8 molto lenta. Gradisce concimazioni nel periodo estivo e annaffiature abbondanti in estate. Da tenere in luogo riparato dalla luce solare e ben arieggiato. Pu\u00f2 resistere a temperature non troppo rigide ( 5\u00b0 sopra lo zero), ed \u00e8 facilmente affetto da marciumi e cocciniglie che interessano le radici.\nSpecie.\nL'unica specie di questo genere di Cactacee \u00e8 \"Obregonia denegrii\""}
{"id": "560776", "revid": "41986", "url": "https://it.wikipedia.org/wiki?curid=560776", "title": "AND generalizzato", "text": ""}
{"id": "560778", "revid": "41986", "url": "https://it.wikipedia.org/wiki?curid=560778", "title": "Norma triangolare", "text": ""}
{"id": "560782", "revid": "4334370", "url": "https://it.wikipedia.org/wiki?curid=560782", "title": "Semplicemente connessa", "text": ""}
{"id": "560788", "revid": "1458600", "url": "https://it.wikipedia.org/wiki?curid=560788", "title": "Chelonoidis niger", "text": "La tartaruga delle Galapagos o tartaruga gigante delle Galapagos (Chelonoidis niger ()) \u00e8 una tartaruga della famiglia Testudinidae, endemica dell'arcipelago omonimo.\nDescrizione.\nLe testuggini delle Galapagos sono le tartarughe terrestri pi\u00f9 grandi al mondo, con una lunghezza del carapace che si aggira attorno ai 150 centimetri ed un peso che pu\u00f2 raggiungere i 300 kg.\nA seconda dell'ambiente in cui crescono possono sviluppare due differenti tipi di carapace detti a 'sella' e 'cupola', negli esemplari che si trovano nelle isole pianeggianti e aride si verifica il classico carapace a sella, data la vegetazione pi\u00f9 secca, rada e crescente verso l'alto, come per esempio le piante di opuntia che crescono in queste isole pi\u00f9 siccitose delle Galapagos, tutto ci\u00f2 e finalizzato a facilitare l'estensione dell'animale in modo che possa raggiungere agevolmente la vegetazione succulenta da cui ricavano idratazione e minerali,\nMentre il carapace a cupola e tipico delle isole pi\u00f9 umide dove la vegetazione \u00e8 pi\u00f9 rigogliosa e facilmente accessibile.\n\u00c8 uno degli animali pi\u00f9 longevi al mondo, pu\u00f2 superare senza troppi problemi i 150 anni.\nBiologia.\nLe testuggini delle Galapagos sono suddivise in 15 specie (alcune sono: \"Chelonoidis becki - Chelonoidis hoodensis - Chelonoidis duncanensis - Chelonoidis darwini - Chelonoidis porteri - Chelonoidis chathamensis - Chelonoidis vicina\"). La specie \"Chelonoidis abingdonii\" si \u00e8 estinta il 24 giugno 2012 con l'ultimo esemplare maschio a cui era stato dato il nome \"George\", tutt'oggi un simbolo per la lotta alla conservazione delle specie animali del nostro pianeta. Le testuggini delle Galapagos risiedono sparse tra 6 delle 14 isole dell'omonimo arcipelago che viene appunto chiamato \"Galapago\" che in spagnolo sta per Tartaruga, nome dato dagli spagnoli che lo scoprirono. \n\"Chelonoidis niger\" si \u00e8 estinta nel 2017."}
{"id": "560790", "revid": "1123126", "url": "https://it.wikipedia.org/wiki?curid=560790", "title": "Kotel (disambigua)", "text": ""}
{"id": "560793", "revid": "716632", "url": "https://it.wikipedia.org/wiki?curid=560793", "title": "C'\u00e8 post@ per te", "text": ""}
{"id": "560795", "revid": "1782831", "url": "https://it.wikipedia.org/wiki?curid=560795", "title": "Finalmente weekend!", "text": "Finalmente Weekend! (\"The Weekenders\") \u00e8 una serie animata Disney che segue le vite di quattro dodicenni amici per la pelle: Tino, Lor, Carver e Tish sono sempre pronti a trascorrere elettrizzanti avventure all'insegna del divertimento, ma solo ed esclusivamente durante i fine settimana. Il cartone \u00e8 ambientato nella citt\u00e0 inventata di Bahia Bay in California.\nL'edizione italiana della serie animata venne curata dalla Royfilm con la collaborazione della Disney Character Voices International, mentre il doppiaggio italiano \u00e8 stato effettuato presso la SEFIT-CDC e diretto da Alessandro Rossi su dialoghi di Nadia Capponi e Massimiliano Virgilii.\nBahia Bay.\nBahia Bay \u00e8 la cittadina di mare dove abitano i quattro ragazzi. Nel corso degli episodi Tino, Lor, Carver e Tish frequentano svariati luoghi:\nEpisodi.\nTutti gli episodi (i cui titoli sono qui scritti in lingua originale) durano 15 minuti, eccetto quelli divisi in due parti, che durano 30 minuti."}
{"id": "560796", "revid": "1812835", "url": "https://it.wikipedia.org/wiki?curid=560796", "title": "Secondo principio della dinamica", "text": ""}
{"id": "560808", "revid": "62244", "url": "https://it.wikipedia.org/wiki?curid=560808", "title": "Associazione Sportiva Roma 1928-1929", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1928-1929.\nStagione.\nLa stagione 1928-1929, \u00e8 caratterizzata dall'abbandono di Italo Foschi, che per motivi di lavoro lascia la presidenza a Renato Sacerdoti. Nello stesso anno viene riportato a Roma il fuoriclasse Fulvio Bernardini, romano di nascita strappato all' dove aveva giocato fino alla stagione precedente. Alla fine del campionato i giallorossi arrivano terzi.\nNel corso della stagione i giallorossi disputarono la loro prima storica gara fuori dal suolo italiano, contro il Club Fran\u00e7ais.\nMaglie e sponsor.\nLa divisa primaria della Roma in questa stagione \u00e8 costituita da maglia a righe giallorosse, pantaloncini bianchi e calzettoni neri con una banda orizzontale giallorossa come decorazione. In trasferta la Lupa usa una maglia verde con pantaloncini neri, i calzettoni sono neri con banda giallorossa orizzontale. I portieri usano una divisa grigia con pantaloncini e calzettoni neri, sempre con banda giallorossa orizzontale.\nOrganigramma societario.\nDi seguito l'organigramma societario.\nRosa.\nDi seguito la rosa.\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dalle edizioni cartacee dei giornali dell'epoca."}
{"id": "560809", "revid": "767487", "url": "https://it.wikipedia.org/wiki?curid=560809", "title": "Steve Conte", "text": "Nato da genitori di origine Italiana (madre Calabrese, padre Lucano), residente a New York, chitarrista e cantante delle band The Contes (precedentemente Crown Jewels), insieme al fratello John, \u00e8 il chitarrista dei New York Dolls.\nDivenne noto all'industria musicale grazie alla sua band Company of Wolves (Mercury Records) nei primi anni novanta.\nHa collaborato, anche nelle relative tourn\u00e9e, con numerosi artisti tra cui Peter Wolf, Willy DeVille, Maceo Parker, Billy Squier, Suzi Quatro, Jill Jones, Paul Simon, Simon &amp; Garfunkel, Phoebe Snow, David Johansen &amp; The Harry Smiths, Chuck Berry, Willie Nile e altri.\nHa inoltre lavorato, come cantante, con la compositrice Y\u014dko Kanno e il paroliere Tim Jensen per le colonne sonore di numerosi anime.\nI principali frutti della collaborazione con Yoko Kanno sono:"}
{"id": "560810", "revid": "729019", "url": "https://it.wikipedia.org/wiki?curid=560810", "title": "Reichsarbeitsdienst", "text": "Il Reichsarbeitsdienst (abbreviato come RAD) fu un corpo ausiliario istituito nella Germania nazista e, fra altre attivit\u00e0, forn\u00ec supporto alla Wehrmacht durante la seconda guerra mondiale.\nIl RAD venne classificato come \"Wehrmachtsgefolge\" (\"Forze Ausiliarie della Wehrmacht\"). Forze con tale status pur non essendo parte delle Forze Armate stesse, fornivano un supporto vitale tale da essere protette dalla convenzione di Ginevra. Alcune, fra cui il RAD, furono militarizzate.\nIl RAD venne formato nel luglio 1934 come servizio lavorativo di stato dall'unione di molte organizzazioni lavorative formatesi in Germania durante gli anni venti. Ai suoi membri era richiesto di prestare servizio per progetti lavorativi in ambito civile, militare o agricolo. Il suo unico leader fu Konstantin Hierl che rest\u00f2 in carica fino alla fine del Terzo Reich.\nOrganizzazione.\nIl RAD venne diviso in due sezioni principali \"Reichsarbeitsdienst M\u00e4nner\" (RAD/M) per gli uomini e \"Reichsarbeitdienst der weiblichen Jugend\" (RAD/wJ) per le giovani donne.\nIl RAD venne organizzato in 40 distretti chiamati \"Arbeitsgau\" (\"Distretti lavorativi\"). A capo di ogni distretto era posto un ufficiale con del personale e una \"Wachkompanie\" (Compagnia di Guardia). I partecipanti di ogni distretto erano divisi in sei-otto \"Arbeitsgruppen\" (\"Gruppi di lavoro\"), formazioni delle dimensioni di un battaglione (circa 1.200-1.800 persone). Questi gruppi erano a loro volta suddivisi in sei \"RAD-Abteilung\", reparti delle dimensioni di una compagnia militare. A ogni membro veniva fornita una vanga e una bicicletta. Il simbolo del RAD, una mostrina a forma di una lama di vanga puntata verso il basso, era presente sulla spalla sinistra di tutte le uniformi o cappotti indossati dal personale.\nGuerra.\nAll'inizio della guerra, durante le campagne occidentali e di Norvegia, centinaia di unit\u00e0 del RAD furono impegnate nel fornire alle truppe di prima linea cibo e munizioni, riparare le strade danneggiate e costruire campi di atterraggio. Durante tutta la guerra il RAD fu coinvolto in molti progetti, sue unit\u00e0 costruirono fortificazioni costiere (molti suoi uomini lavorarono sul Vallo Atlantico), piazzarono campi minati, fornirono guarnigioni per fortificazioni e aiutarono nella sorveglianza di punti vitali e dei prigionieri.\nIl ruolo del RAD non fu limitato a ruoli puramente di supporto alle forze militari di prima linea. Centinaia di suoi reparti furono addestrati come unit\u00e0 antiaeree denominate Batterie Antiaeree RAD. Altri reparti combatterono sul fronte orientale come unit\u00e0 di fanteria. Man mano che le forze armate tedesche venivano pesantemente decimate nei combattimenti, i reparti RAD furono sempre pi\u00f9 impegnati in combattimento. Nei mesi finali della guerra il RAD forniva 6 grandi unit\u00e0 di prima linea, affrontando duri combattimenti."}
{"id": "560812", "revid": "287204", "url": "https://it.wikipedia.org/wiki?curid=560812", "title": "Aspetta primavera, Bandini", "text": "Aspetta primavera, Bandini (titolo originale: \"Wait Until Spring, Bandini\") \u00e8 il romanzo d'esordio dello scrittore italo-americano John Fante, pubblicato nel 1938, ed \u00e8 il primo romanzo della saga di Arturo Bandini (nonch\u00e9 il primo in ordine di pubblicazione, ma secondo per ordine di stesura, dopo \"La strada per Los Angeles\").\nDa questo romanzo, nel 1989 \u00e8 stato tratto un film con lo stesso titolo, diretto da Dominique Deruddere e interpretato da Joe Mantegna (Svevo), Ornella Muti (Maria) e Michael Bacall (Arturo).\nTrama.\n\"Di nome faceva Arturo, ma avrebbe preferito chiamarsi John. Di cognome faceva Bandini ma lui avrebbe preferito chiamarsi Jones. Suo padre e sua madre erano italiani ma lui avrebbe preferito essere americano. [...] Aveva la faccia lentigginosa, ma avrebbe preferito averla pulita. Frequentava una scuola cattolica ma ne avrebbe preferita una pubblica. Aveva una ragazza che si chiamava Rosa, e che lo detestava\".Il romanzo narra la storia di una povera famiglia di immigrati italiani a Rocklin nel Colorado dell'inverno del 1928: Svevo Bandini, la moglie Maria e i tre figli Arturo, August e Federico. Svevo vive con forte disagio la sua situazione di muratore sommerso dai debiti e costretto all'inattivit\u00e0 a causa del rigido clima invernale e si rifugia nell'alcol e nel gioco per dimenticare - anche solo per brevi istanti - la sua vita grama.\nIl padre \u00e8, agli occhi del quattordicenne Arturo, al tempo stesso una figura da ammirare - per il fatto che non si vuole rassegnare alla condizione di \"povero immigrato italiano\" - e da temere e odiare, perch\u00e9 fa soffrire la madre, una donna estremamente devota che sopporta pazientemente i tradimenti e le continue assenze da casa del marito aggrappandosi tenacemente alla sua fede.\nArturo trova anch'egli un modo per evadere dalla realt\u00e0 casalinga nel suo amore (non corrisposto) per la compagna di classe Rosa e nella passione per il baseball. La gi\u00e0 fragile situazione familiare \u00e8 aggravata dall'arrivo in casa Bandini della madre di Maria, Donna Toscana, che ha sempre giudicato Svevo un inetto e non perde occasione per rinfacciare alla figlia l'errore che ha commesso sposandolo...\nAnalisi.\nLa vicenda si svolge in una immaginaria cittadina del Colorado che corrisponde alla citt\u00e0 di Boulder, dove si era stabilita la famiglia Fante. I luoghi, il paesaggio ed il clima hanno qualcosa di familiare agli occhi di Svevo, visto che gli ricordano la sua giovinezza nelle montagne del natio Abruzzo ai primi del Novecento.\nLa storia, a volte divertente a volte tragica, \u00e8 raccontata prevalentemente in terza persona, seguendo soprattutto il punto di vista di Arturo, mentre altri capitoli del romanzo sono dedicati alla figura di Svevo Bandini. Sia il padre sia il figlio attendono con speranza la primavera, il primo per poter tornare a svolgere il proprio lavoro di manovale, il secondo per poter tornare a giocare a baseball, lasciando cos\u00ec alle spalle le difficolt\u00e0 e le amarezze della vita domestica."}
{"id": "560814", "revid": "1983214", "url": "https://it.wikipedia.org/wiki?curid=560814", "title": "Shimano Dura Ace", "text": "Lo Shimano Dura Ace (il nome deriva da duralluminio, un tipo particolare di lega di alluminio, ed \"Ace\", asso, cio\u00e8 il migliore) \u00e8 un gruppo di componenti per biciclette da corsa prodotto dall'azienda giapponese Shimano, rappresentando, insieme al Campagnolo Super Record e al RED di Sram, la massima espressione tecnologica offerta dal mercato.\nDescrizione.\nComposto dagli ormai tradizionali sette pezzi (comandi integrati, cambio posteriore, deragliatore anteriore, corpi freno, guarnitura, catena e cassetta pignoni) si distingue dal concorrente Super Record per il fatto di utilizzare in gran parte un materiale tradizionale come l'alluminio senza far ricorso a parti in carbonio o titanio, se non nell'ultimissima versione. Fra le altre caratteristiche che lo distinguono vi \u00e8 poi la guarnitura che dispone di una corona grande con un bordo pieno contrariamente alla maggior parte delle altre corone per bici, dai caratteristici comandi STI dalla forma allungata, nonch\u00e9 dalla diversa disponibilit\u00e0 di pacchi pignoni.\nStoria.\nLa Shimano ha iniziato a farsi strada nel mercato della componentistica per bici all'inizio degli anni settanta: i primi prodotti proposti, oltre alla ruota libera, \u00e8 stato il cambio Crane, precursore della gamma Dura Ace, nel 1973. In quello stesso anno la prima squadra di professionisti, la belga Flandria, monta un gruppo Shimano, partecipando al Tour de France. \u00c8 la prima volta nella storia della \"Grande Boucle\" che una squadra corre con componentistica orientale.\nIn quello stesso anno Freddy Maertens arriv\u00f2 secondo ai mondiali di ciclismo montando componenti Dura Ace. Sul finire degli anni '70 arrivano i primi titoli mondiali, con l'introduzione anche del gruppo per biciclette da pista. Nel 1978 viene introdotto il nuovo gruppo Dura Ace EX, con un innovativo mozzo, il primo con la ruota libera a cassette e che pu\u00f2 montare un pignone da 11 denti. Diventer\u00e0 negli anni novanta uno standard mondiale.\nNel 1980 \u00e8 introdotto un nuovo gruppo Dura Ace, denominato AX, caratterizzato da un attento studio nella galleria del vento che ha portato ad una riduzione del 20% delle resistenze aerodinamiche. Nel 1981 sono introdotte le 7 velocit\u00e0 posteriori. Nel 1984 \u00e8 la volta della serie 7400 del Dura Ace, che rappresenta una pietra miliare della storia dei componenti per bicicletta. Innanzitutto il profilo \u00e8 rivoluzionato rispetto alla tradizione, dando a tutto il gruppo un taglio decisamente pi\u00f9 moderno, in secondo luogo \u00e8 introdotto il sistema di cambiata indicizzato con comandi alle leve dei freni.\nNel 1985 \u00e8 rinnovato anche il Dura Ace da pista, con l'introduzione del Dura Ace Track serie 7600. Dopo l'introduzione delle otto velocit\u00e0 posteriori nel 1989, nel 1996 al Giro d'Italia numerose squadre testarono il nuovo Dura Ace serie 7700 a 9 velocit\u00e0, con 500 grammi in meno rispetto al modello precedente, pi\u00f9 efficienti sistemi di cambiata e frenata. Arrivarono per il nuovo gruppo anche prestigiosi successi con la vittoria delle Olimpiadi e del campionato del mondo.\nNel 1998 venne prodotto un numero limitato di gruppi Dura Ace del 25\u00ba anniversario dell'entrata di Shimano nel mondo del ciclismo, con finitura lucida e logo in oro. Nel 2003 \u00e8 stato introdotto il precedente gruppo Dura Ace, serie 7800, a 10 velocit\u00e0 posteriori. Il gruppo top di gamma della Shimano si differiva da quello della Campagnolo per l'uso del movimento centrale a perno integrato, da comandi dalla diversa ergonomia e dall'uso principale di un materiale pi\u00f9 semplice come l'alluminio, senza ricorrere alla fibra di carbonio.\nNel 2007 il nuovo gruppo Dura Ace presenta una guarnitura sempre con il perno integrato Shimano ma con pedivelle in carbonio che, per la limitata produzione e per una precisa strategia produttiva di Shimano, pare sia destinata a rimanere un'opzione speciale del gruppo. Nel corso del 2008 \u00e8 stato presentato il gruppo Dura Ace serie 7900, la cui disponibilit\u00e0 viene programmata per la stagione 2009. La presentazione di questo nuovo gruppo \u00e8 stata affiancata dal Di2, la versione Dura Ace equipaggiata con attuatori elettromeccanici comandati da una pulsantiera a manubrio.\nNel 2013 \u00e8 apparso sul mercato il gruppo Dura Ace serie 9000, disponibile a partire dalla seconda met\u00e0 dello stesso anno; le principali novit\u00e0 consistono nell'adozione di una nuova cassetta pignoni ad undici velocit\u00e0, pi\u00f9 leggera della precedente versione 7900, e di una nuova guarnitura a quattro bracci, di incrementata rigidit\u00e0. Per quanto riguarda la versione elettromeccanica, \u00e8 disponibile una nuova batteria interna a scomparsa all'interno del telaio, che rende il sistema pi\u00f9 aerodinamico e bilanciato nei pesi.\nNella met\u00e0 del 2016 \u00e8 stato presentato il nuovo gruppo Dura Ace 9100, disponibile sul mercato pochi mesi dopo. Il nuovo gruppo \u00e8 stato presentato in 2 varianti: Meccanico ed Elettronico, la versione meccanica ha visto le principali novit\u00e0 per quanto riguarda il Deragliatore posteriore che adesso ha una gabbia pi\u00f9 lunga per offrire maggior adattamento alle situazioni pi\u00f9 estreme quali gli incroci Corona-pignoni. Tra le principali novit\u00e0 della serie 9100 vi sono i nuovi comandi per la versione con freno a disco idraulico che risultano snelliti rispetto al passato offrendo la stessa ergonomia dei comandi tradizionali."}
{"id": "560815", "revid": "438678", "url": "https://it.wikipedia.org/wiki?curid=560815", "title": "Affinit\u00e0 (geometria descrittiva)", "text": "L'affinit\u00e0 in geometria descrittiva \u00e8 un tipo di corrispondenza biunivoca tra due figure piane, in cui viene preservato il parallelismo tra le rette, ossia due rette parallele rimangono tali anche nella figura trasformata.\nTipologie.\nSi tiene presente che due figure corrispondenti possono essere ottenute da una sola prospettivit\u00e0 in tal caso, l'affinit\u00e0, viene classificata come affinit\u00e0 prospettiva, altrimenti, classificata, affinit\u00e0 omologica.\nAffinit\u00e0 prospettiva.\nEssa pu\u00f2 essere eseguita, rispettivamente: nel piano, quando le figure corrispondenti appartengono allo stesso piano, e, anche, nello spazio, quando tali figure giacciono su due piani distinti.\nper esempio la traslazione \u00e8 un tipo di affinit\u00e0 prospettiva che pu\u00f2 essere eseguita in uno stesso piano o tra due piani paralleli. altro esempio \u00e8 il ribaltamento che pu\u00f2 essere eseguito in modo analogo.\nAffinit\u00e0 omologica.\nEssa si ottiene come corrispondenza biunivoca tra due figure ottenute come proiezioni complanari eseguite sulla stessa figura da due centri impropri (o da due centri equidistanti dal piano di proiezione). Unendo tali centri si ha come centro di tale affinit\u00e0, un punto, anch'esso, improprio che pu\u00f2 avere direzione ortogonale all'asse dell'affinit\u00e0 e in tal caso l'affinit\u00e0 viene classificata come affinit\u00e0 ortogonale altrimenti, si classifica, affinit\u00e0 obliqua.\nL'asse dell'affinit\u00e0 si determina come retta d'intersezione tra il piano della figura oggettiva con il piano su cui giacciono le due proiezioni. Tale asse ha propriet\u00e0 di essere il luogo dei punti uniti, cio\u00e8 il punti che hanno come corrispondenti s\u00e9 stessi. Nel caso in cui il piano della figura oggettiva risulta parallelo al piano di proiezione, in tal caso \"l'affinit\u00e0 traslativa\".\nEssendo il centro d'omologia all'infinito. Allora l'omologia dicesi un'affinit\u00e0 omologica od omologia affine. II rapporto delle\ndistanze di due punti corrispondenti dal punto ove la loro congiungente sega l'asse dell'affinita, \u00e8 costante.\nNel caso in figura in alto esistono tre tipi d'affinit\u00e0, rispettivamente, due sono prospettive: tra il triangolo oggettivo ABC con la sua prima proiezione ortogonale A1B1C1 e tra ABC e la sua proiezione obliqua A^B^C^; l'altra affinit\u00e0 \u00e8 omologica che intercorre tra A1B1C1 ed A^B^C^, ovvero tra le basi complanari A1B1C1 ed A^B^C^ di due prismi aventi in comune una stessa sezione ABC."}
{"id": "560819", "revid": "1652635", "url": "https://it.wikipedia.org/wiki?curid=560819", "title": "Pizzo Bernina", "text": "Il Pizzo Bernina (\u00a0 \u2013 in romancio e in tedesco \"Piz Bernina\") \u00e8 la cima pi\u00f9 elevata delle Alpi Retiche occidentali e dell'omonimo massiccio, posta interamente in territorio svizzero, nei pressi del confine con l'Italia, \u00e8 la cima maggiore delle Alpi Orientali, ed \u00e8 anche il quattromila pi\u00f9 orientale delle Alpi.\nDescrizione.\nSituato tra i comuni svizzeri di Pontresina e Samedan, \u00e8 la vetta pi\u00f9 alta del cantone dei Grigioni. Si trova inoltre a breve distanza dalla frontiera italiana.\n\u00c8 attraversato da una linea ferroviaria molto suggestiva (la Ferrovia del Bernina) che passa in mezzo ai suoi ghiacciai perenni mettendo in comunicazione il comune di Tirano (SO) con St. Moritz, la celebre cittadina nella regione dell'Engadina.\nGeografia.\nIl Pizzo Bernina \u00e8 il punto culminante di un gruppo di vette leggermente inferiori a \u00a0m in gran parte situate lungo la linea di confine tra la Svizzera e l'Italia (come il Piz Roseg, il Piz Scerscen, il Piz Zup\u00f2 e il Piz Pal\u00fc). La vetta culminante \u00e8 situata in una catena perpendicolare (orientamento sud-nord) che si stacca dalla Punta Perrucchetti 4020 m, massima elevazione lombarda, conosciuta anche come 'vetta italiana del Bernina' e finisce al Piz Chalchagn comprendendo anche il Piz Morteratsch ed il Piz Boval.\nIl Pizzo Bernina separa due valli glaciali, il ghiacciaio dello Tschierva ad ovest ed il ghiacciaio di Morteratsch ad est. Le acque che scendono da entrambi i fianchi della montagna terminano nel fiume Inn. A sud del Pizzo Bernina la cresta principale funge da spartiacque fra i bacini del Danubio e del Po.\nEscursionismo ed alpinismo.\nIl Bernina \u00e8 naturalmente una meta molto apprezzata da escursionisti e dagli appassionati di trekking e alpinismo.\nRifugi alpini.\nTra i rifugi alpini sul territorio italiano a disposizione degli alpinisti, si possono segnalare:\nDal Rifugio Roberto Bignami passando attraverso la bocchetta di Caspoggio si raggiunge in discesa il Rifugio Marinelli Bombardieri, essendo la bocchetta pi\u00f9 alta del rifugio stesso.\nI principali rifugi in territorio svizzero sono:"}
{"id": "560825", "revid": "1318658", "url": "https://it.wikipedia.org/wiki?curid=560825", "title": "Arrondissement di Metz-Campagne", "text": "L\"arrondissement\" di Metz-Campagne era una suddivisione amministrativa francese, situata nel dipartimento della Mosella e nella regione del Grand Est.\n\u00c8 stato soppresso il 29 dicembre 2014 per confluire nell\"arrondissement\" di Metz.\nComposizione.\nL\"arrondissement\" di Metz-Campagne raggruppava 142 comuni in 9 cantoni:"}
{"id": "560828", "revid": "1565034", "url": "https://it.wikipedia.org/wiki?curid=560828", "title": "San Crisogono (titolo cardinalizio)", "text": "Il titolo di San Crisogono (latino: \"Titulus Sancti Chrysogoni\") \u00e8 documentato per la prima volta sul finire del V secolo, quando i presbiteri Pietro e Redento \"tituli Chrysogoni\" presero parte al concilio romano indetto da papa Simmaco nel 499. San Crisogono era un martire il cui culto ebbe un vasto seguito. Per questo motivo il suo nome fu inserito nel canone della Messa nel VI secolo.\nIn base al catalogo di Pietro Mallio, compilato durante il pontificato di papa Alessandro III, il titolo era collegato alla basilica di San Pietro in Vaticano e i suoi sacerdoti vi celebravano Messa a turno.\nLa chiesa su cui insiste il titolo \u00e8 retta dai padri Trinitari."}
{"id": "560829", "revid": "599013", "url": "https://it.wikipedia.org/wiki?curid=560829", "title": "Tomahawk (disambigua)", "text": ""}
{"id": "560833", "revid": "767487", "url": "https://it.wikipedia.org/wiki?curid=560833", "title": "Hortus Animae", "text": "Gli Hortus Animae sono un gruppo musicale italiano di genere black metal, fondato a Rimini nel 1997 e guidato dal cantante Martyr Lucifer."}
{"id": "560834", "revid": "290948", "url": "https://it.wikipedia.org/wiki?curid=560834", "title": "Pressione totale", "text": "In meccanica dei fluidi.\nNell'ambito della meccanica dei fluidi, con il termine pressione totale di un fluido si intende la somma tra la pressione dinamica e la pressione statica assunte dal fluido in un preciso punto del suo campo di moto in un preciso istante di tempo.\nMatematicamente si ha:\nLa pressione statica e la pressione dinamica vanno misurate nel medesimo punto nello stesso istante di tempo. Questa condizione costituisce un notevole problema per gli strumenti di misura che basano il loro funzionamento sulla definizione di pressione totale, come ad esempio il tubo di Pitot.\nIn termodinamica.\nNell'ambito della termodinamica, per pressione totale di una miscela si intende la somma delle pressioni parziali dei singoli componenti che costituiscono la miscela in esame.\nIn formule, applicando la legge delle pressioni parziali di Dalton risulta:\ndove:"}
{"id": "560837", "revid": "53669", "url": "https://it.wikipedia.org/wiki?curid=560837", "title": "Death Proof", "text": ""}
{"id": "560849", "revid": "121376627", "url": "https://it.wikipedia.org/wiki?curid=560849", "title": "Claudia Trieste", "text": "Biografia.\nClaudia Trieste trascorre la giovinezza a Nicotera con i nonni paterni e studia danza dai 6 ai 12 anni. In giovane et\u00e0, il 29 gennaio 1986, \u00e8 coinvolta in un grave fatto di cronaca in cui muore il padre Salvatore.\nIl 3 agosto 1997 vince il titolo di Miss Amarea Calabria e il successivo 6 settembre \u00e8 eletta Miss Italia con il numero 88. In quell'edizione, come concorrenti, l'attrice Christiane Filangieri e la futura parlamentare e ministro Mara Carfagna, si piazzano rispettivamente al terzo ed al sesto posto, oltre a diverse altre concorrenti che avrebbero acquisito grande notoriet\u00e0 negli anni a venire, come Elisabetta Gregoraci, Annalisa Minetti, Caterina Murino e Silvia Toffanin.\nTuttavia, Claudia Trieste non fa mistero del suo scarso interesse per il mondo dello spettacolo, proponendosi di proseguire gli studi. Sull'onda del successo, partecipa ad alcune trasmissioni televisive tra le quali \"Donna sotto le stelle\" e \"Miss World 97\". Sponsorizzer\u00e0 i prodotti \"Deborah\", \"Sasch\", \"Miluna\", \"Wella\", \"Cotonella\" e il turismo per la Regione Calabria e parteciper\u00e0 di diritto a Miss Universo 1998 conseguendo da l\u00ec a poco la maturit\u00e0 scientifica.\nNel 1998 Luciano Rispoli la vuole come sua assistente nell'edizione 1998-1999 di \"Tappeto volante\", in onda sull'emittente televisiva Telemontecarlo.\nNel 1999 \u00e8 protagonista nel film \"Il conte di Melissa\" di Maurizio Anania, con Massimo Virgili. Nello stesso anno conduce il \"backstage\" di Miss Italia. Fino al 2001 partecipa solamente ad alcune telepromozioni e campagne pubblicitarie, dopodich\u00e9 sceglie di abbandonare lo spettacolo per dedicarsi prevalentemente allo studio (facolt\u00e0 di psicologia) e per lavorare come segretaria in uno studio legale.\nNel 2006 frequenta un corso di grafica e riscopre l'interesse per lo spettacolo. Partecipa a numerosi lavori videoteatrali, prima come assistente al montaggio e successivamente come responsabile e ideatrice di progetti.\nIl 17 luglio 2010 si sposa a Roma con l'avvocato Vincenzo Giuffr\u00e8, figlio dell'attore napoletano Carlo. Dal quale ha avuto due figli, un maschio e una femmina, Niccol\u00f2 Giuffr\u00e8 e Rebecca Maria Giuffr\u00e8."}
{"id": "560850", "revid": "22416", "url": "https://it.wikipedia.org/wiki?curid=560850", "title": "Isola del Toro", "text": "L'isola il Toro, o \"isola del Toro\" (\"u T\u00f3u\" in dialetto tabarchino), \u00e8 un isolotto di origine vulcanica, disabitato, facente parte dell'arcipelago del Sulcis, in Sardegna, insieme all'isola della Vacca e all'isolotto del Vitello.\nCaratteristiche.\nL'isolotto, arido, impervio e scosceso, di forma conica, \u00e8 il pi\u00f9 remoto della Sardegna. La vegetazione arborea \u00e8 pressoch\u00e9 assente (limitata a una specie introdotta dall'uomo: Nicotiana glauca), mentre la vegetazione erbacea \u00e8 poco variata e in buona parte composta da endemismi. Sono presenti numerose specie di insetti e di altri invertebrati. Quale endemismo si trova sull'isola una particolare sottospecie di lucertola tirrenica, che appunto vive solo qui, detta Podarcis tiliguerta toro (detta cos\u00ec dal nome dell'isola); presente anche il piccolo geco Phyllodactylus europaeus. L'isolotto \u00e8 un importante sito di nidificazione per diverse specie di uccelli marini, quali la Calonectris diomedea e soprattutto per il falco della regina che, in analogia con le altre isole del Sulcis, in questo luogo nidifica annualmente, vi permane dalla primavera a tutta l'estate, migrando in autunno in Madagascar, dove sverna.\nGeografia.\nRappresenta il punto geografico pi\u00f9 a Sud del territorio sardo. \u00c8 situata a sud dell'isola di Sant'Antioco, dalla quale dista 11\u00a0km. \nLa sua geologia \u00e8 caratterizzata da rocce vulcaniche del terziario (trachite alcalina olocristallina), la superficie rocciosa \u00e8 aspra e scoscesa, abbondantemente erosa e modellata dalle forze del mare e dal vento con quasi totale assenza di terriccio utile alla vegetazione; la forma \u00e8 quasi circolare (diametro 350-400 metri), misura circa 11 ettari di superficie, e si innalza con forma troncoconica alquanto ripida sino alla quota massima di 112\u00a0m s.l.m. in corrispondenza del vecchio fanale di avvistamento per segnalazione ai naviganti, da diversi anni alimentato a pannelli solari, che \u00e8 raggiungibile mediante una scalinata di pietra scolpita nella roccia.\nL'isola non possiede approdi protetti, n\u00e9 possiede riserve di acqua, n\u00e9 risorse di alcun tipo.\nTutela naturalistica.\nL'isola costituisce il SIC denominato \"Isola del Toro\" (codice ITB040026), rilevante in particolare per la presenza di Hyoseris taurina e Silene martinoli, specie delle quali assieme all'isola della Vacca costituisce il locus classicus."}
{"id": "560853", "revid": "228587", "url": "https://it.wikipedia.org/wiki?curid=560853", "title": "K\u0131z\u0131l\u0131rmak", "text": "Il K\u0131z\u0131l\u0131rmak (nell'antichit\u00e0 chiamato \"Halys\") \u00e8 il pi\u00f9 lungo fiume della Turchia; il suo nome, in turco, significa \"fiume rosso\". Lungo 1.150 km, nasce nell'altopiano anatolico orientale e sfocia nel mar Nero. Non \u00e8 navigabile, ma lungo il suo corso sono state costruite alcune dighe e oggi \u00e8 un'importante fonte di energia idroelettrica.\nLe dighe principali sono: Kesikk\u00f6pr\u00fc, Alt\u0131nkaya, Kapulukaya e Derbent.\nStoria.\nGli Ittiti chiamavano il fiume \"Marassantiya\"; esso costituiva il confine naturale della terra chiamata Hatti, la regione centrale dell'Impero ittita.\nNell'antichit\u00e0 classica il fiume era considerato il confine tra l'Asia Minore e il resto dell'Asia. Il fiume fu teatro della battaglia dell'eclissi, combattuta tra il regno di Lidia e i Medi nel 585 a.C. Lungo il fiume fu fissato il confine orientale della Lidia, che rimase tale fino al 547 a.C., quando Creso lo attravers\u00f2 per attaccare Ciro il Grande (vedi Battaglia di Halys). In seguito alla sconfitta di Creso, la Persia pot\u00e9 espandersi fino al Mar Egeo.\nA Talete si attribuisce l'elaborazione d'un espediente che avrebbe permesso all'esercito di Creso, il re della Lidia in guerra contro il persiano Ciro il Grande, di attraversare il fiume Halys.\nRacconta Erodoto (\"Storie\", I, 75):\nQuesto \u00e8 inoltre il luogo dove Mitridate VI, re del Ponto, si suicid\u00f2 nel 66 a.C., dopo l'omonima battaglia combattuta contro Gneo Pompeo Magno, pesante sconfitta per le province d'Oriente."}
{"id": "560854", "revid": "11694", "url": "https://it.wikipedia.org/wiki?curid=560854", "title": "Halys", "text": ""}
{"id": "560856", "revid": "30610", "url": "https://it.wikipedia.org/wiki?curid=560856", "title": "Ernst Laas", "text": "Vita.\nStudi\u00f2 teologia e filosofia con Friedrich Adolf Trendelenburg a Berlino e pi\u00f9 tardi divenne professore di filosofia all'universit\u00e0 di Strasburgo. \nNella sua opera \"Kant's Analogien der Erfahrung\" (1876) critic\u00f2 il trascendentalismo di Immanuel Kant, e nella sua opera pi\u00f9 importante \"Idealismus and Positivismus\" (3 volumi, 1879-1884), trasse un netto contrasto tra il Platonismo, da cui deriva il trascendentalismo, e il positivismo, di cui consider\u00f2 Protagora il fondatore. Laas effettivamente fu uno studioso di David Hume. In tutto il suo lavoro tenta di collegare la metafisica con l'etica e la pedagogia\nOpere.\nIl \"Litterarischer Nachlass\", una collezione di scritti postuma, fu pubblicata a Vienna nel 1887."}
{"id": "560860", "revid": "1543377", "url": "https://it.wikipedia.org/wiki?curid=560860", "title": "JCB Dieselmax", "text": "JCB Dieselmax \u00e8 una vettura sperimentale britannica che detiene il record del mondo di velocit\u00e0 per un veicolo diesel: la vettura ha superato i 563 km/h correndo sulle pianure di Bonneville, nello Utah, il 23 agosto 2006.\nIl veicolo, di colore giallo e dalla forma di sigaro, era guidato dal britannico Andy Green, pilota della RAF, gi\u00e0 detentore dal 1997 del record assoluto di velocit\u00e0 al suolo alla guida del ThrustSSC.\nIn una intervista alla BBC Green ha dichiarato che la vettura non ha espresso tutta la sua potenzialit\u00e0 in quanto pur essendo dotata di sei marce ha ottenuto il record in quinta marcia, senza ingranare la sesta.\nIl record precedente per una vettura diesel, riconosciuto dalla Federazione Internazionale dell'Automobile (FIA), risaliva al 1973 ed era di 377\u00a0km/h: \u00e8 stato polverizzato, migliorato del 50% circa. La vettura record, i cui motori sono stati studiati \"ad hoc\" per il primato, \u00e8 lunga nove metri, larga poco pi\u00f9 d'un metro e alta appena 95\u00a0cm: pesa 2,7 tonnellate con il pilota a bordo e il pieno di carburante."}
{"id": "560861", "revid": "217591", "url": "https://it.wikipedia.org/wiki?curid=560861", "title": "Giannetta de' Vacchi", "text": "La vicenda.\nGiannetta, trentaduenne, il 26 maggio 1432 si rec\u00f2 a falciare l'erba di un prato, detto Mazzolengo. Al tramonto si inginocchi\u00f2 per la preghiera dell'Angelus. Subito le sarebbe apparsa la Vergine e una sorgente d'acqua sarebbe sgorgata improvvisa dal prato. La sorgente, secondo la tradizione, benefic\u00f2 molte persone; si narra inoltre che un tale, che non voleva credere, sfid\u00f2 le propriet\u00e0 di questa sorgente gettando in acqua un ramo secco, che immediatamente sarebbe fiorito.\nSecondo quanto riferito da Giannetta, la Madonna le indirizz\u00f2 un messaggio di penitenza per i suoi compaesani, unito a parole di consolazione per i maltrattamenti che subiva dal marito.\nLa Vergine avrebbe chiesto che le venisse eretta una chiesa. Sorse allora il grandioso santuario di Santa Maria del Fonte, voluto da san Carlo Borromeo e progettato da Pellegrino Pellegrini.\nAnche se Giannetta non \u00e8 mai stata beatificata dalla Chiesa cattolica, la tradizione popolare l'ha sempre indicata come la \"beata Giannetta\"."}
{"id": "560870", "revid": "767487", "url": "https://it.wikipedia.org/wiki?curid=560870", "title": "Thunder (gruppo musicale)", "text": "I Thunder sono un gruppo hard rock britannico formato a Londra nel 1989.\nBiografia.\nLe origini dei Thunder possono essere ritrovate in una band anni 70 proveniente da Londra chiamata Nuthin' Fancy, che includeva il cantante Danny Bowes, il chitarrista Luke Morley, il bassista Mac McKenzie ed il batterista Chris Hussey. Bowes e Morley si erano conosciuti alla Haberdashers' Askes School nel quartiere di New Cross nel 1975, dando inizio ad una collaborazione che continua tutt'oggi. Presto Hussey e McKenzie abbandonarono la formazione, e quest'ultimo raggiunse i Dumpy's Rusty Nuts (pi\u00f9 tardi divenne il manager dei Thunder), cos\u00ec le sostituzioni furono Gary \"Harry\" James (batteria) Nick Linden (basso). Questa incarnazione dei Nuthin' Fancy realizz\u00f2 un singolo prima di cambiare nome di Terraplane, che fu adottato nei primi anni ottanta. Con questo nome il gruppo realizz\u00f2 una serie di singoli e due album sulle scie del pop rock per la Epic Records prima di sciogliersi.\nScegliendo di rimanere assieme, il trio composto da Bowes, Morley e James si riun\u00ec per fondare un nuovo gruppo che prender\u00e0 il nome di Thunder, a cui venne aggiunto il chitarrista/tastierista Ben Matthews. Firmarono per la EMI Records 28 aprile del 1989 e completarono la formazione il 2 maggio con il bassista Mark \"Snake\" Luckhurst. I Thunder debuttarono ad un piccolo concerto il 13 luglio al Reid's Club di Southend davanti a sole 35 persone. Dopo questo inizio, il gruppo prosegu\u00ec con alcune date nel circuito dei club del Regno Unito, suonando da spalla ad altre band locali. Il disco di debutto \"Back Street Symphony\", registrato nell'ottobre 1989 e prodotto dall'ex membro dei Duran Duran Andy Taylor (che ironicamente aveva pubblicato nel 1987 un disco solista intitolato proprio \"Thunder\") venne pubblicato nell'aprile del 1990 per la EMI in Gran Bretagna e per la Capitol Records negli States. Nel Nuovo Continente il gruppo non fu eccessivamente sponsorizzato cosicch\u00e9 non ottenne un particolare successo commerciale. Al contrario in patria \"Back Street Symphony\" si piazz\u00f2 al n\u00ba 21 delle classifiche britanniche. Tuttavia i Thunder debuttarono negli States ad un concerto al Cathouse Club di New York, rafforandosi la reputazione e venendo notati dalla Geffen Records, che ripubblic\u00f2 il debutto nel 1991 per il mercato americano con una nuova copertina. Dopo aver a lungo supportato l'album con intensivi tour promozionali nel 1990, questo divenne uno dei dischi pi\u00f9 di successo di quell'anno in Gran Bretagna. Grazie al successo ottenuto riuscirono a partecipare in agosto al Monsters Of Rock festival di Castle Donington al fianco di Quireboys, Poison, Aerosmith e Whitesnake. I tour britannici nel novembre del '90 confermarono la loro popolarit\u00e0 con un \"tutto esaurito\" di tre serate al Hammersmith Odeon di Londra. La crescente popolarit\u00e0 del quintetto fece loro guadagnare un'altra soddisfazione quando nel 1991 vinsero il titolo di \"Best new band\" nominato dai giornali \"Kerrang\", \"Metal Hammer\" e \"Raw\" oltre ad apparire al Great British Music weekend festival alla Wembley Arena di Londra assieme ad importanti artisti come Ozzy Osbourne, David Coverdale, The Quireboys e Magnum. Il gruppo riprese le esibizioni in estate durante sei date in Scandinavia di supporto ai ZZ Top ed un festival in Islanda assieme ai The Quireboys. Durante il luglio '91 il gruppo avrebbe dovuto suonare in America di supporto a David Lee Roth e Cinderella, ma le date vennero cancellate a causa della decadente popolarit\u00e0 di questi ultimi. In agosto prenderanno parte ad un altro festival, con ZZ Top, Bryan Adams, The Law e Little Angels.\nIl gruppo torn\u00f2 in studio per dare alla luce il secondo album durante il 1992. Prodotto ancora una volta da Andy Taylor, \"Laughing on Judgement Day\" vide la luce quell'anno. La copertina del disco venne disegnata da Storm Thorgerson, lo stesso autore di molte copertine degli album dei Pink Floyd. La traccia selezionata per lanciare l'album fu \"Low Life in High Places\", brano di cui venne girato un video, che trattava del delicato tema dei senza tetto. Nel luglio 1992 suonarono da spalla agli Iron Maiden in Sud America prima di tornare in patria per altri show ed un'altra apparizione al \"Monsters of Rock\" assieme agli stessi Iron Maiden, Skid Row e Slayer. Altre date seguirono in Giappone con successo. Il bassista Snake suon\u00f2 le sue ultime date con la band proprio in Giappone durante il dicembre del 1992. Infatti questo abbandoner\u00e0 il progetto nel primo 1993, a causa di alcuni attriti interni. Snake venne sostituito dallo svedese Mikael H\u00f6glund, in precedenza coinvolto nel gruppo Great King Rat. Snake emerse nel 1995 nella band Gang Show, un progetto di breve vita fondato assieme all'ex chitarrista dei Mot\u00f6rhead W\u00fcrzel (Michael Burston). H\u00f6gland debutt\u00f2 al primo show con la band al Rock City club di Nottingham. Durante giugno aprirono per i Def Leppard nella loco citt\u00e0 natale al Don Valley Stadium di Sheffield. Nonostante avessero trovato un sostituto a Luckhurst, la ripresa del gruppo sub\u00ec un arresto quando Luke Morley divenne un possibile candidato a raggiungere i Whitesnake nel 1993. Fortunatamente per la band e per i suoi sostenitori, dopo alcune riflessioni, Morley opt\u00f2 per rimanere con i Thunder. Poco prima Bowes aveva annunciato la possibile dipartita e molti ipotizzarono che questa poteva essere la fine della band. Ma nell'ottobre del 1993, superate queste differenze, ripresero i tour nel Regno Unito accreditati come \"Danny and The Doo Wops\". Riuscirono a sopravvivere nonostante l'ondata grunge e alternative rock dei primi anni 90, reduci da un tour di successo in patria verso la fine del 1994. Completarono un altro tour britannico nella primavera del 1995 in occasione della pubblicazione del nuovo album \"Behind Closed Doors\". Il gruppo pass\u00f2 l'estate tra svariati tour in giro per l'Europa, e tra questi figuravano tra gli altri gruppi anche Van Halen, Bon Jovi e Ugly Kid Joe. Nel primo 1996 Harry James partecip\u00f2 all'incisione del disco di debutto dei Watershed, e nello stesso periodo i Thunder vennero scaricati dalla EMI passando alla Rawpower Records, perdendo H\u00f6glund nel processo. Il bassista scelse di abbandonare la band per passare pi\u00f9 tempo con la sua famiglia in Svezia. Nel settembre di quell'anno venne diagnosticata a Ben Matthews una tendinite acuta che lo costrinse ad abbandonare la chitarra per il periodo di ricovero. Il gruppo registr\u00f2 il quarto album \"The Thrill of It All\" come quartetto (Morley copr\u00ec anche il ruolo di bassista), dando la prova di non aver perso l'originalit\u00e0 e la qualit\u00e0 della loro musica. Durante i tour i fan dimostrarono di essere ancora fedeli alla band britannica, tuttavia il pubblic\u00f2 statunitense deluse nuovamente le loro aspettative. Nell'estate del 1997 tornarono sulle scene al \"Summer in the Park Festival\" fronteggiato dai Kiss. Durante il tardo 1997 entra nella formazione il nuovo bassista Chris Childs, in vista di un nuovo live album progettato per il 1998 che sar\u00e0 intitolato semplicemente \"Live\". Questo venne seguito l'anno successivo dal quinto album in studio, \"Giving the Game Away\". Con il nuovo millennio alle porte, venne annunciato lo scioglimento dei Thunder dopo un tour in Giappone.\nMorley durante questo periodo collabor\u00f2 ancora una volta con il chitarrista Andy Taylor con il quale pubblic\u00f2 l'EP \"The Spanish Sessions\". Luke Morley si dedic\u00f2 alla carriera solista pubblicando \"El Gringo Retro\" nel 2001. I Thunder tornarono con il live acustico \"They Think It's All Acoustic... It Is Now\" nello stesso 2001. Chris Childs e Harry James raggiungeranno l'ex cantante dei Rainbow, M.S.G., e Alcatrazz Graham Bonnet in occasione di un tour britannico che avre dovuto terminare nel 2001. Tuttavia queste date vennero cancellate. Giunsero altre notizie sul fatto che Bowes e Morley avevano fondato un nuovo progetto chiamato semplicemente \"Bowes/Morley\", a cui seguir\u00e0 la pubblicazione del disco \"Moving Swiftly Along\". Nuove notizie su James emersero nel gennaio 2002, quando venne annunciato che il batterista aveva raggiunto i leggendari Magnum.\nI Thunder si riunirono nel 2002 in occasione del \"The Monsters Of Rock\" nel Regno Unito nel novembre di quell'anno, che vedeva Alice Cooper nel ruolo di headliner, e che vedeva anche la partecipazione dei The Quireboys e dei Dogs D'Amour. A seguito di queste date, i Thunder, accreditati ancora una volta come \"Danny &amp; The Doo Wops\" suonarono una data al Marquee Club di Londra. Durante questo periodo diedero alle stampre l'EPdi quattro tracce \"Back for the Crack\". Nel frattempo James e Childs parteciparono ad un nuovo progetto chiamato Shadowman, fondato dal chitarrista degli Heartland Steve Morris ed il cantante degli FM e dei Wildlife Steve Overland. I Thunder ripresero i live show nel Regno Unito nel maggio 2003 per la promozione del nuovo singolo \"Loser\". Il sesto disco in studio, \"Shooting at the Sun\", emerse in agosto, pubblicato per l'etichetta italiana Frontiers Records. L'anno successivo segu\u00ec anche la pubblicazione del nuovo live album \"Live at the Bedford Arms\", pubblicato dall'etichetta di loro propriet\u00e0 Dodgy Discs, venne reso disponibile solo su ordinazione tramite il sito ufficiale. Alcuni concerti da spalla ai Deep Purple in novembre precederanno la realizzazione del nuovo singolo \"\"I Love You More Than Rock n' Roll\". Nel 2005 vede la luce il disco \"The Magnificent Seventh\", che vedeva accreditato Russ Ballard degli Argent come compositore della traccia \"One Fatal Kiss\"\". Chris Childs e Harry James si riuniranno con il tastierista dei Deep Purple Don Airey per un concerto al The Lochgelly Centre Theatre, in Scozia il 14 gennaio. Harry James entr\u00f2 nella band solista del cantante dei Deep Purple Ian Gillan in occasione di un'apparizione al Royal Albert Hall il 31 marzo 2006. Allo show parteciparono inoltre Scorpions, Judas Priest e Boned. La pubblicazione del nuovo album \"Bang!\" \u00e8 prevista per il 7 novembre 2008 dalla Frontiers Records.\nNel gennaio 2009, dopo un breve tour nel Regno Unito che promuoveva \"Bang !\", i Thunder annunciarono che si sarebbere nuovamente divisi. La band rilasci\u00f2 una dichiarazione in cui spiegava che \"ci siamo trovati sempre pi\u00f9 occupati con le nostre varie attivit\u00e0 al di fuori della band, e siamo arrivati alla conclusione che semplicemente non ci sono abbastanza ore al giorno per adattarsi a tutto\", aggiungendo che avrebbero completato tour programmati in Europa a febbraio e in Giappone ad aprile, oltre ad aggiungere una serie finale di spettacoli nel Regno Unito a luglio. Lo spettacolo finale del tour nel Regno Unito, all'Hammersmith Apollo di Londra, \u00e8 stato documentato nel video \"\" pubblicato pi\u00f9 tardi nell'anno. Gli spettacoli finali della band si sono svolti a Rock of Ages e Sonisphere Festival rispettivamente il 31 luglio e il 1\u00ba agosto 2009.\nNel febbraio 2011 i Thunder annunciarono che si sarebbero riuniti per una performance all'High Voltage Festival il 24 luglio, anche se Bowes chiar\u00ec che \"non \u00e8 previsto nessun altro disco in avanti\", mentre Morley ha ribad\u00ec che si trattava di un \"riunione unica\". Nel corso del festival, tuttavia, la band annunci\u00f2 che avrebbe suonato in un altro show il 21 dicembre al Rock City di Nottingham, dove un secondo spettacolo venne aggiunto il giorno dopo il primo. Entrambi gli spettacoli sono stati documentati negli album live \"\"\" e \"The Xmas Show 2011\"\", pubblicati nel 2012. Un altro paio di spettacoli a dicembre seguirono un anno dopo, questa volta alla Manchester Academy, con la band che si impegnava in ulteriori spettacoli natalizi in futuro. Nel maggio 2013 la band ha fatto da spalla a Journey e Whitesnake in tour, oltre a esibirsi in numerosi festival estivi.\nNel maggio 2014, i Thunder resero noto che avrebbero registrato il loro primo album in studio dal 2008. Una dichiarazione rilasciata da un portavoce della band affermava che \"dopo numerosi e stupidi tira-e-molla, sono felice di riferire che hanno deciso di registrare un nuovo album in studio\". Rispondendo alla domanda sul \"cambio del cuore\" della band riguardo alla possibilit\u00e0 di nuovo materiale, Bowes comment\u00f2 che avevano deciso di registrare un nuovo album dopo aver ricevuto una \"risposta travolgente\" dai fan nel tour di supporto a Journey e Whitesnake l'anno precedente. Le sessioni per il nuovo album si sono svolsero presso i \"Rockfield Studios\" in Galles, con Morley che produsse il disco. Gran parte dell'album venne registrata senza il coinvolgimento di Matthews, che in quel periodo si era sottoposto ad una terapia per il cancro alla gola. \"\"Wonder Days\" venne rilasciato a febbraio 2015 e divenne il primo album dei Thunder a raggiungere la top ten degli album britannici dal 1995, quando \"Behind Closed Doors\" aveva raggiunto il nono posto. L'album venne votato l'undicesimo migliore del 2015 dalla rivista \"Classic Rock magazine\", mentre la sua pubblicazione spinse la title track al quinto posto tra le migliori canzoni dell'anno. I Thunder vennero nominati Best British Band ai premi di fine anno di \"Planet Rock\".\nIn seguito, la band fece un ampio tour per promuovere \"Wonder Days\"\", inclusi tre spettacoli a marzo allUK Arena\" insieme a Reef e \"Tax the Heat\", numerose presenze in estate, una serie di spettacoli europei a novembre (tra cui uno dei primi a Parigi dopo gli attacchi del novembre 2015) e cinque spettacoli con \"Terrorvision\" e \"King King\" nel febbraio 2016. Pi\u00f9 tardi nel corso dell'anno, il gruppo pubblic\u00f2 il primo libro retrospettivo sulla propria carriera \"'\", scritto da Joel McIver. Il libro venne lanciato al \"Louder Than Words Festival\" di Manchester il 12 novembre 2016, dove la band si esib\u00ec in un breve set acustico.\nIl seguito di \"\"Wonder Days\" venne annunciato a dicembre: \"Rip It Up\" usc\u00ec poi nel febbraio 2016 ed fu seguito da un tour nel Regno Unito a partire dal mese di marzo. L'album raggiunse la terza posizione nella classifica degli UK Albums, segnando la vetta pi\u00f9 alta raggiunta dalla band da quando \"Laughing on Judgment Day\" aveva raggiunto il numero due nel 1992. Poco dopo l'uscita dell'album, i Thunder si sono esibiti per la prima volta in Australia, prima di tornare in Europa ad aprile per una serie di ulteriori concerti.\nIl 1 \u00b0 dicembre 2017 la band ha pubblicato il singolo \"Christmas Day\", inclusa una versione ri-registrata di \"Love Walked In\" e registrazioni acustiche di \"Low Life in High Places\" e \"Heartbreak Hurricane\". Nell'ottobre 2018, la band ha annunciato l'uscita di un nuovo album con date del tour nel Regno Unito programmate per febbraio. Il 18 gennaio 2019 \u00e8 stato pubblicato \"Please Remain Seated\"\" con la nuova etichetta BMG. L'album contiene \"dodici re-registrazioni di canzoni rielaborate radicalmente dalla loro carriera trentennale\" ed \u00e8 stato descritto come \"un album pi\u00f9 tranquillo, con influenze rock, blues, country, jazz e soul\"."}
{"id": "560880", "revid": "287204", "url": "https://it.wikipedia.org/wiki?curid=560880", "title": "Neolloydia", "text": "Neolloydia \u00e8 un genere di piante della famiglia delle Cactacee che comprende due sole specie.\nDescrizione.\nSono piante succulente caratterizzate da un fusto globoso che diviene cilindrico con il passare degli anni. Presentano tubercoli di forma cilindrica su cui sono fissate piccole spine bianche, rigide e sottili. Al loro apice sbocciano fiori colorati in primavera e talvolta anche in autunno.\nDistribuzione e habitat.\nPiante originarie delle zone desertiche del nord del Messico, nel deserto del Chihuahua e del Texas del sud, dai 700 ai 2500 metri circa.\nTassonomia.\nIl genere comprende le seguenti specie:\nColtivazione.\nLe \"Neolloydia\" necessitano di un terriccio ricco di materia calcarea e minerale. Le annaffiature devono essere abbastanza abbondanti in estate, ma assenti in inverno. Gradiscono concimazioni non troppo allungate. Da lasciare in luogo soleggiato e con correnti d'aria. La temperatura minima che riescono a sopportare \u00e8 di 5\u00b0 sopra lo zero. "}
{"id": "560881", "revid": "74801", "url": "https://it.wikipedia.org/wiki?curid=560881", "title": "Andy Green", "text": "Il 25 settembre 1997, al comando del ThrustSSC super\u00f2 il precedente primato nel Black Rock Desert, USA, raggiungendo la velocit\u00e0 record di . Il 15 ottobre, raggiunse , il primo record supersonico (Mach 1,016).\nIl 23 agosto 2006, ha battuto anche il record di velocit\u00e0 su terra a bordo di un veicolo Diesel, il JCB Dieselmax ad una velocit\u00e0 di () durante due tentativi nelle Bonneville Salt Flats, Utah.\nAttualmente si sta esercitando per battere il proprio record mediante un nuovo veicolo, l'Bloodhound SSC."}
{"id": "560882", "revid": "767487", "url": "https://it.wikipedia.org/wiki?curid=560882", "title": "Jessica Morlacchi", "text": "Diventata famosa nel 2001 in quanto leader del gruppo Gazosa, in seguito allo scioglimento della band ha portato avanti in maniera altalenante una carriera da solista. Nel decennio successivo ha preso parte a diverse competizioni musicali televisive in RAI e pubblicato il suo primo EP da solista \"Amo il sole\".\nBiografia.\nL'approccio alla musica e i Gazosa.\nSi avvicina alla musica, grazie al padre e alla sorella, all'et\u00e0 di 7 anni, quando inizia lo studio del basso, a 17 anni inizia lo studio del canto. Nel 1998 forma il gruppo degli \"Eta Beta\" dal nome dell'omonimo personaggio dei fumetti, che poi si tramuteranno in \"Zeta Beta\" e nel 2000 diventeranno definitivamente i Gazosa. La band vince il Festival di Sanremo 2001 nella categoria nuove proposte con il brano \"Stai con me (Forever)\", tuttavia ottiene il suo primo grande successo col singolo estivo \"Www.mipiacitu\", diventato uno dei principali tormentoni estivi del 2001. Nel 2002 partecipano nuovamente al Festival di Sanremo, questa volta con il brano \"Ogni giorno di pi\u00f9\". Nel 2003 la Morlacchi lascia il gruppo e intraprende la carriera da solista.\nLa carriera da solista.\nNel 2004 ha inizio la carriera live da solista. Nel marzo del 2005, viene invitata da Marco Masini a duettare con lui al 55\u00ba Festival di Sanremo durante la quarta serata dedicata ai duetti. I due duettano nella versione acustica de \"Nel mondo dei sogni\", versione che viene inclusa nell'album del cantautore \"Il giardino delle api\" nello stesso anno.\nNel 2006 firma con l'etichetta MBO. Il 21 luglio dello stesso anno esce il suo primo singolo dal titolo \"Un bacio senza fine\". Il 20 aprile dell'anno seguente pubblica il singolo \"Pensieri timidi\", che anticipa l'EP \"Amo il Sole\", pubblicato il 25 gennaio 2012.\nNel 2011 la Morlacchi ha preso parte al Canto di Natale. Nel 2013 partecipa al talent show \"The Voice of Italy\", entrando nella squadra di Riccardo Cocciante, ma verr\u00e0 poi eliminata ai Live Show.\nNel 2019 partecipa come concorrente al programma televisivo \"Ora o mai pi\u00f9\", in onda su Rai 1, in cui viene seguita dal coach Red Canzian. Nell'ultima puntata presenta il suo nuovo brano \"Senza ali e senza cielo\" (la musica del quale \u00e8 stata composta da Red Canzian con il testo di Michele Porru) e si classifica seconda, dopo Paolo Vallesi. Il 29 maggio del 2019 esce \"L'amore \u00e8 un'illusione,\" singolo del rapper Endi, in cui Jessica ha partecipato cantando il ritornello del brano. Il 1\u00ba luglio 2019 esce \"Cadillac\", il nuovo singolo di Jessica, scritto con l'autore e produttore Marco Canigiula (gi\u00e0 autore per Annalisa, Emma Muscat, Biondo, Alessandro Casillo, Suor Cristina), pubblicato da Cantieri Sonori. Il brano anticipa l'uscita di un nuovo album previsto per la primavera del 2020.\nSuccessivamente, nell\u2019autunno 2019, partecipa alla nona edizione di \"Tale e quale show\".\nIl 23 dicembre dello stesso anno esce \"10 PM\", pubblicato sempre da Cantieri Sonori.\nSempre nel 2019 confessa che dopo il successo da adolescente con i Gazosa ha affrontato per 12 anni la depressione.\nDal 2020 fa parte del cast fisso del variet\u00e0 pomeridiano \"Oggi \u00e8 un altro giorno\" in onda su Rai 1."}
{"id": "560887", "revid": "79968", "url": "https://it.wikipedia.org/wiki?curid=560887", "title": "Retrogaming", "text": "Il termine retrogaming \u00e8 un neologismo inglese che indica la passione per i videogiochi del passato.\nDescrizione.\nNon esiste una definizione tecnica globalmente accettata per indicare quanto tempo deve passare per poter definire un videogioco o una console \"retrogame\", ma generalmente tutto quello che appartiene a due o pi\u00f9 generazioni passate rispetto a quella attuale pu\u00f2 essere considerato retrogaming.\nIn genere i \"retrogamers\" utilizzano videogiochi di una precedente generazione grazie all'utilizzo delle console originali, ma spesso ricorrono a particolari emulatori, visto che nella maggior parte dei casi i titoli da loro giocati non sono pi\u00f9 rintracciabili sul mercato. Esistono anche siti web che raccolgono veri e propri remake dei titoli del passato spesso realizzati in Flash, permettendo agli utenti di giocare alle glorie del passato tramite il proprio browser.\nNel corso degli anni, si \u00e8 andata a creare anche una sotto-cultura del retrogaming dedicata alla musica dei videogiochi del passato.\nRecentemente \u00e8 nato un mercato parallelo di console per il retrogaming, che ha visto anche l'entrata di produttori ufficiali come Nintendo. Attualmente, questo mercato vede la coesistenza di retroconsole ufficiali, generalmente riproduzioni in miniatura di vecchi sistemi, ed un numero elevatissimo di console provenienti dalla Cina, di forme anche molto diverse tra loro ma basate su processori ARM o MIPS e sistema OpenDingux, su cui girano emulatori fino alla generazione a 32 bit.\nUtilizzo di emulatori.\nGli emulatori permettono di utilizzare i vecchi giochi anche su piattaforme diverse da quelle su cui erano stati inizialmente sviluppati a patto di possedere una ROM leggibile e spesso una copia del BIOS originale della console."}
{"id": "560888", "revid": "137928", "url": "https://it.wikipedia.org/wiki?curid=560888", "title": "Mitragliatrice Thompson", "text": ""}
{"id": "560892", "revid": "287204", "url": "https://it.wikipedia.org/wiki?curid=560892", "title": "Nicolas Bernier", "text": "Biografia.\nI suoi genitori erano R\u00e9my Bernier e Marguerite Bauly. Ricevette la formazione musicale nella \"ma\u00eetrise\" (cio\u00e8 scuola del coro) della collegiata di \"N\u00f4tre Dame\" di Mantes-la-Jolie ed in quella della Cattedrale di \u00c9vreux. Secondo una fonte pi\u00f9 tarda, studi\u00f2 anche a Roma con Antonio Caldara.\nArriv\u00f2 a Parigi nel 1692 circa, dove insegn\u00f2 a suonare il clavicembalo. Nel 1694 fu maestro della \"ma\u00eetrise\" della cattedrale di Chartres, poi maestro di cappella a Parigi, prima alla Chiesa di Saint-Germain-l'Auxerrois (1698, al posto di Jean-Fran\u00e7ois Lalouette) e successivamente alla Sainte-Chapelle, dove nel 1705 succedette a Marc-Antoine Charpentier. Il 21 ottobre 1700 a Fontainebleau suon\u00f2 uno dei suoi \"Te Deum\" davanti al re. Nei tempi successivi compose i suoi Mottetti. Nel 1703 dedic\u00f2 il primo libro a Luigi di Francia, Duca di Borgogna (1682-1712). Intorno al 1700, insieme a Jean-Baptiste Morin, invent\u00f2 un nuovo genere profano: la Cantata Francese, un tipo di pezzo scritto per una o due (raramente tre) voci soliste ed un basso continuo, a cui si possono aggiungere altri strumenti. Le ultime composizioni note come data di pubblicazione risalgono al 1718.\nBernier, alla pari di Charpentier, fu molto influenzato dallo stile compositivo italiano, che un\u00ec sapientemente con il gusto francese. Viene annoverato tra i pi\u00f9 importanti compositori del suo periodo.\nOpere.\nBernier compose: \nInoltre, scrisse un trattato di composizione intitolato \"Principes de composition\"."}
{"id": "560893", "revid": "399678", "url": "https://it.wikipedia.org/wiki?curid=560893", "title": "Pa Then", "text": "I Pa Then (o Pa Heng, Baheng in Cina) sono un gruppo etnico di Cina e Vietnam. Ufficialmente riconosciuti dal governo vietnamita, in Cina i Baheng sono considerati un sottogruppo degli Yao, etnia riconosciuta ufficialmente. Circa 40.000\u00a0Pa Then vivono in Cina nelle regioni di Sanjiang, Longsheng, Rong'an, e Lingui nel nord-est della provincia di Guangxi; e nelle contee di Rongjiang e Congjiang nelle aree adiacenti della provincia di Guizhou. Altri 3.000 esponenti vivono nel nord del Vietnam, nelle province di Tuy\u00ean Quang e H\u00e0 Giang.\nNomi alternativi.\nNomi alternativi per questa etnia sono:\nLeggenda.\nI Pa Then credono che il mondo sia stato creato da una rana. Dopo un periodo di coesistenza pacifica, gli uomini avrebbero poi ucciso la rana dando il via ad un'era oscura, in cui la popolazione era divisa in regno degli uomini e regno degli spiriti. Prima di questa divisione, gli uomini non conoscevano la sofferenza e le malattie e quando morivano ritornavano in terra dopo 13 giorni.\nReligione.\nI Pa Heng credono che l'uomo abbia 12 anime. Ogni casa contiene il proprio altare. Gli abitanti credono che gli spiriti degli antenati sopravvivano dopo la morte grazie alle scorte di riso e carne lasciate sull'altare. Come ricompensa, lo spirito protegge la famiglia dalle malattie e dalle sciagure.\nLingua.\nI Pa Then parlano una propria lingua, la lingua Pa-Heng."}
{"id": "560894", "revid": "46931", "url": "https://it.wikipedia.org/wiki?curid=560894", "title": "Baheng", "text": ""}
{"id": "560895", "revid": "767487", "url": "https://it.wikipedia.org/wiki?curid=560895", "title": "Friedrich Paulsen", "text": "Biografia.\nFrequent\u00f2 la scuola e poi l'universit\u00e0 a Erlangen, Bonn e Berlino, dove divenne professore straordinario di filosofia e pedagogia nel 1878. Nel 1896 succedette a Eduard Zeller sulla cattedra di filosofia morale a Berlino. Fu tra i pi\u00f9 importanti studenti di Gustav Theodor Fechner, alla cui dottrina dello panpsichismo diede prominenza nella sua \"Einleitung in die Philosophie\" (1892). \nTuttavia, and\u00f2 considerevolmente oltre Fechner nei suoi tentativi di dare una spiegazione epistemologica delle nostre conoscenze psicofische, cio\u00e8 dell'interazione tra mente e corpo. Ammettendo pure l'ipotesi di Immanuel Kant che abbiamo un senso interiore grazie a cui siamo consci dei nostri stati mentali, questo comunque costituirebbe una conoscenza diretta di una \"cosa in s\u00e9\" - il che Kant considera impossibile. L'anima quindi, secondo Paulsen, \u00e8 una realt\u00e0 pratica che, con Arthur Schopenhauer, si pu\u00f2 conoscere e osservare negli atti di volont\u00e0. Comunque, questa Volont\u00e0 non \u00e8 n\u00e9 desiderio razionale, n\u00e9 volont\u00e0 inconscia irrazionale o volont\u00e0 conscia intellettiva, ma un istinto, una \"volont\u00e0 di vivere\" \"(Zielstrebigkeit),\" spesso subconscia, diretta a dei fini, ma senza usare la ragione come mezzo."}
{"id": "560899", "revid": "46931", "url": "https://it.wikipedia.org/wiki?curid=560899", "title": "Pa Heng", "text": ""}
{"id": "560902", "revid": "77358", "url": "https://it.wikipedia.org/wiki?curid=560902", "title": "Giannetta De' Vacchi", "text": ""}
{"id": "560903", "revid": "77358", "url": "https://it.wikipedia.org/wiki?curid=560903", "title": "Giannetta De Vacchi", "text": ""}
{"id": "560904", "revid": "77358", "url": "https://it.wikipedia.org/wiki?curid=560904", "title": "Giannetta de Vacchi", "text": ""}
{"id": "560905", "revid": "77358", "url": "https://it.wikipedia.org/wiki?curid=560905", "title": "Giovannetta Varoli", "text": ""}
{"id": "560906", "revid": "1565034", "url": "https://it.wikipedia.org/wiki?curid=560906", "title": "Santi Marcellino e Pietro (titolo cardinalizio)", "text": "Quello dei Santi Marcellino e Pietro (in latino: \"Titulus Sanctorum Marcellini et Petri\") \u00e8 un titolo cardinalizio attribuito a cardinali-presbiteri.\nSia il Duchesne che il Kirsch sono d'accordo nell'asserire che il titolo cardinalizio \"Nicomedis\", enumerato nel sinodo romano del 1\u00ba marzo 499, deve considerarsi equivalente a quello dei Santi Marcellino e Pietro. Il Cristofori, che lo menzionava come \"San Nicomede in Via Nomentana\", afferma che tale titolo fu soppresso da papa Gregorio I, che lo trasfer\u00ec alla Basilica di Santa Croce in Gerusalemme. L\"Annuaire Pontifical Catholique\" sostiene, invece, che il titolo di Santa Crescenziana o San Crescenzio, eretto intorno al 112 da papa Evaristo e confermato intorno al 366 da papa Damaso I, fu soppresso da papa Gregorio I intorno al 590, che lo sostitu\u00ec con il titolo attuale dei Santi Marcellino e Pietro. In base al catalogo di Pietro Mallio, compilato durante il pontificato di Alessandro III, il titolo era collegato alla Basilica di Santa Maria Maggiore e i suoi sacerdoti vi celebravano Messa a turno."}
{"id": "560916", "revid": "474639", "url": "https://it.wikipedia.org/wiki?curid=560916", "title": "The Family Way", "text": "The Family Way \u00e8 un album del musicista inglese Paul McCartney, pubblicato nel 1967, sua prima opera solista realizzata in collaborazione con George Martin e la sua orchestra. \u00c8 la colonna sonora del film \"Questo difficile amore\" (\"The Family Way\") diretto da Roy Boulting.\nRappresenta anche il primo episodio di approccio alla musica classica da parte dell'ex polistrumentista dei Beatles; i successivi lavori che seguiranno questa direzione saranno \"Liverpool Oratorio\" (1991), \"Standing Stone\" (1997), \"Working Classical\" (1999) e \"Ecce Cor Meum\" (2006). La colonna sonora venne premiata con l'Ivor Novello.\nL'album \u00e8 stato ristampato su CD nel 1995, senza tracce aggiuntive. Si tratta di un pezzo composto da McCartney per il film e musicato dalla George Martin Orchestra, dall'atmosfera pi\u00f9 pop rispetto all'album. \"Love in the Open Air\" rimane disponibile esclusivamente sul singolo dell'epoca e su bootleg tra i fan.\nUn'ulteriore ristampa, pubblicata nel 2011 dall'etichetta Var\u00e9se Sarabande, riporta la versione originale della colonna sonora, senza alcuna aggiunta.\nRegistrazione.\nI brani della colonna sonora vennero registrati in tre giorni di sedute ai CTS Studios di Londra, tra il novembre e il dicembre 1966. La George Martin Orchestra e un gruppo di session-men denominati Tudor Minstrel suonarono nelle tracce e Paul McCartney segu\u00ec il lavoro in studio."}
{"id": "560919", "revid": "287204", "url": "https://it.wikipedia.org/wiki?curid=560919", "title": "Alfredo Ortiz", "text": "Carriera.\nDi origine paraguaiana, Alfredo ha cominciato molto presto a suonare percussioni e batteria, fino a fondare, nel 1993, con alcuni suoi amici (Vincent Hidalgo, Dave Hidalgo, Louie Perez III, Billy Harrigan e Anthony Todaro), il gruppo hardcore punk dei Los Villains, la cui vita musicale continua ancora oggi.\nSuccessivamente, nel 1995, conosce il noto tastierista Mark Nishita, per il quale comincia a suonare la batteria durante il suo Change Is Coming tour, tenutosi nello stesso anno. Proprio Nishita, nel 1996, fa conoscere Alfredo al gruppo hip hop dei Beastie Boys, sapendo del loro bisogno di un percussionista dopo la partenza di Eric Bobo, definitivamente passato ai Cypress Hill; diventano presto amici, ed Ortiz partecipa alle sessioni di registrazione del loro nuovo album, \"Hello Nasty\", del 1998.\nDopo avere accompagnato i Beasties durante la loro lunga tourn\u00e9e mondiale, Adam Horovitz gli propone, nel 1999, di suonare la batteria nei BS2000, gruppo recentemente fondato insieme ad Amery Smith. Alfredo accetta, ed accompagna i due nel \"Simply Mortified tour\", che si tiene nel 2001.\nHa collaborato con il gruppo musicale dei Tenacious D per il loro primo album di debutto omonimo del 2001.\nNel 2004 ritorna a collaborare con i Beastie Boys, e durante la loro tourn\u00e9e a seguito dell'uscita del nuovo album \"To the 5 Boroughs\", suona percussioni e batteria.\nHa fatto recentemente la sua comparsa nell'ultimo DVD della band newyorchese, \"Awesome...I Fuckin' Shot That!\", uscito nel 2006, nel quale suona le percussioni."}
{"id": "560926", "revid": "1543377", "url": "https://it.wikipedia.org/wiki?curid=560926", "title": "Sintesi moderna dell'evoluzione", "text": "La sintesi moderna dell'evoluzione (o teoria moderna dell'evoluzione, nota anche come neodarwinismo) \u00e8 la teoria evoluzionistica attualmente pi\u00f9 accreditata in campo scientifico. Essa deriva dall'integrazione tra:\nIn sintesi, il neodarwinismo consiste nel considerare il gene come unit\u00e0 fondamentale dell'eredit\u00e0 e bersaglio del meccanismo evoluzionistico della selezione naturale. La sintesi neodarwiniana unifica diverse branche della biologia che in precedenza avevano pochi punti di contatto, in particolare la genetica, la citologia, la sistematica, la botanica e la paleontologia.\nGli scienziati che hanno contribuito principalmente allo sviluppo del neodarwinismo sono Thomas Hunt Morgan, R. A. Fisher, Theodosius Dobzhansky, J.B.S. Haldane, Sewall Wright, William D. Hamilton, Cyril Darlington, Julian Huxley, Ernst Mayr, George Gaylord Simpson, G. Ledyard Stebbins, Motoo Kimura.\nStoria del neodarwinismo.\nGeorge John Romanes introdusse il termine \"neodarwinismo\" in riferimento alla teoria evolutiva di Alfred Russel Wallace. Wallace rifiutava l'idea lamarckiana dell'eredit\u00e0 dei caratteri acquisiti, che invece non era estranea (anche se marginalmente) alla concezione di Darwin, Huxley ed altri. Il principale \"neodarwinista\" dell'epoca immediatamente successiva a Darwin fu August Weismann, il quale ipotizz\u00f2 che il materiale ereditario (che egli chiamava plasma germinale) fosse mantenuto in qualche modo separato dal resto del corpo durante lo sviluppo ontogenetico degli organismi. Questa opinione fu per\u00f2 considerata \u201cestremista\u201d dalla maggior parte dei biologi della fine del XIX secolo, mentre le teorie concorrenti del neolamarckismo (o ortogenesi) e del saltazionismo (evoluzione per salti o macromutazioni) erano considerate valide alternative.\nNel 1900 furono riscoperte le leggi di Mendel sull'eredit\u00e0. La loro diffusione nella comunit\u00e0 scientifica fu inizialmente vista come un supporto al saltazionismo. La scuola dei biometristi, guidata da Karl Pearson e Walter Frank Raphael Weldon, si oppose vigorosamente a questa interpretazione, portando prove empiriche della continuit\u00e0 della variazione in molti organismi. I mendeliani, con William Bateson, ribadirono l'inoppugnabile carattere mendeliano dell'eredit\u00e0 in diversi casi, fiduciosi che in futuro si sarebbe provata l'estensione delle leggi di Mendel a tutti gli organismi. Il mendelismo fu adottato da molti biologi, anche se era ancora in forma embrionale ed il suo impatto sull'evoluzione era ben lontano dall'essere dimostrato.\nIl collegamento tra la biologia sperimentale, l'evoluzione per selezione naturale, la genetica mendeliana e la teoria cromosomica dell'eredit\u00e0 inizi\u00f2 con il lavoro di Thomas Hunt Morgan sui moscerini della frutta (\"Drosophila melanogaster\"). Nel 1910 Morgan scopr\u00ec un moscerino mutante con gli occhi bianchi (le \"Drosophila\" in natura hanno gli occhi rossi) e trov\u00f2 che questa condizione (anche se limitata ai maschi) era ereditata esattamente come un tratto recessivo mendeliano. Negli anni successivi, Morgan ed i suoi colleghi svilupparono la teoria cromosomica mendeliana dell'eredit\u00e0, pubblicando nel 1915 \"The Mechanism of Mendelian Inheritance\" (Il meccanismo dell'eredit\u00e0 mendeliana). Da quel momento, la maggior parte dei biologi accett\u00f2 che i geni fossero situati sui cromosomi e responsabili dell'ereditariet\u00e0. Rimanevano per\u00f2 oscure le connessioni con la selezione naturale e l'evoluzione graduale darwiniana.\nIl problema fu parzialmente risolto da Ronald Fisher, il quale nel 1918 scrisse un articolo dal titolo \"The Correlation Between Relatives on the Supposition of Mendelian Inheritance\" che dimostrava, usando un modello matematico, come la variazione continua potesse essere il risultato dell'azione di molti loci distinti. Alcuni considerano questo articolo il punto di partenza della sintesi neodarwiniana, perch\u00e9 Fisher fu in grado di fornire un modello statistico rigoroso dell'eredit\u00e0 mendeliana, soddisfacendo le necessit\u00e0 ed i metodi della biometria e della scuola mendeliana.\nUn allievo di Morgan, Theodosius Dobzhansky, fu il primo ad applicare la teoria cromosomica e la matematica della genetica delle popolazioni alle popolazioni naturali di organismi, in particolare ancora una volta alla \"Drosophila melanogaster\". Il lavoro di Dobzhansky del 1937 intitolato \"Genetics and the Origin of Species\" \u00e8 normalmente considerato il primo contributo maturo al neodarwinismo. Questo libro, pi\u00f9 i contributi di Ernst Mayr (\"Systematics and the Origin of Species\" per la sistematica), G. G. Simpson (\"Tempo and Mode in Evolution\" per la paleontologia) e G. Ledyard Stebbins (\"Variation and Evolution in Plants\" per la botanica), sono considerati i lavori \u201ccanonici\u201d della sintesi moderna. Anche C. D. Darlington (per la citologia) e J. Huxley scrissero su questo argomento. Huxley coni\u00f2 le definizioni \"sintesi evolutiva\" e \"sintesi moderna\" nel suo scritto semi-divulgativo \"\" nel 1942.\nPrincipi del neodarwinismo.\nSecondo la sintesi moderna (nella versione degli anni trenta e quaranta del XX secolo), la variazione genetica delle popolazioni naturali viene prodotta in modo casuale da mutazioni (che oggi sappiamo essere a volte causata da errori nella replicazione del DNA) e ricombinazione (\"crossing over\" dei cromosomi omologhi durante la meiosi). L'evoluzione consiste principalmente in cambiamenti della frequenza degli alleli tra una generazione e l'altra, come risultato della deriva genetica, del flusso genico e della selezione naturale. La selezione naturale \u00e8 invece il solo fenomeno che porta un organismo all'adattamento ed \u00e8 la principale forza evolutiva. \nLa speciazione, se avviene, accade gradualmente quando le popolazioni sono isolate dal punto di vista riproduttivo, ad esempio (ma non solo) per la formazione di barriere geografiche.\nGli sviluppi successivi.\nLa moderna sintesi della teoria dell'evoluzione fu sviluppata e raffinata dopo gli anni \u201840 dai lavori di W. D. Hamilton, George C. Williams, John Maynard Smith ed altri, portando allo sviluppo di una teoria neodarwinista centrata sui geni durante gli anni sessanta del XX secolo. Il neodarwinismo ha pertanto esteso il campo dell'idea originale darwiniana della selezione naturale, includendo scoperte successive e concetti non noti a Darwin, come il DNA e la genetica, che permettono analisi rigorose, spesso su base matematica, di fenomeni evolutivi come la selezione parentale, l'altruismo e la speciazione.\nUna particolare interpretazione del neodarwinismo \u00e8 associata a George C. Williams (nel libro \"Adaptation\" \"and Natural Selection\") e Richard Dawkins (ne \"Il gene egoista\" e nel \"Il fenotipo esteso\"), i quali affermano che l'unica unit\u00e0 su cui agisce la selezione naturale \u00e8 il gene. Questo punto di vista \u00e8 stato ampliato da Austin Burt e Robert Trivers nel testo tecnico \"Geni in conflitto\", in cui si elencano gli \"elementi genetici egoisti\", cio\u00e8 gli elementi che \"beneficiano s\u00e9 stessi direttamente, nel contempo provocando effetti nocivi o nessun effetto su tutti gli altri geni non collegati all'organismo\". \nUn altro fattore di evoluzione, il trasferimento orizzontale dei geni (ben noto tra i batteri) negli ultimi anni \u00e8 stato visto tra le piante superiori e gli animali. Il campo d'azione del trasferimento orizzontale dei geni \u00e8 essenzialmente l'intera biosfera, con batteri e virus nel doppio ruolo di intermediari per lo scambio genico e di serbatoi per la moltiplicazione e ricombinazione dei geni stessi.\nLa teoria dell'endosimbiosi (resa popolare da Lynn Margulis), che mostra come gli organelli mitocondri e cloroplasti siano in realt\u00e0 antichi batteri inglobati in un batterio pi\u00f9 grande, \u00e8 un ulteriore importante sviluppo del neodarwinismo per diverse ragioni. La prima \u00e8 che l'associazione di questi organelli all'interno di una cellula pi\u00f9 grande (in ordine cronologico, prima i mitocondri, poi, unicamente negli antenati delle piante, dei cloroplasti) ha portato alla nascita degli eucarioti, aprendo nuove possibilit\u00e0 di evoluzione. Il secondo motivo \u00e8 che vi \u00e8 stato un consistente trasferimento orizzontale di geni da questi organelli al DNA della cellula ospite, che diverr\u00e0 poi il nucleo eucariotico. Gli organelli conservano comunque parte del loro DNA di origine e si replicano all'interno della cellula per scissione, come i batteri.\nUn'altra disciplina scientifica, la sociobiologia, fondata nel 1975, per merito dello zoologo Edward O. Wilson, utilizza il modello neodarwiniano per indagare il comportamento degli esseri umani, grazie alla collaborazione tra le scienze sociali e la biologia."}
{"id": "560928", "revid": "834", "url": "https://it.wikipedia.org/wiki?curid=560928", "title": "Real ira", "text": ""}
{"id": "560931", "revid": "767487", "url": "https://it.wikipedia.org/wiki?curid=560931", "title": "Poienile Izei", "text": "Poienile Izei (in ungherese \"Saj\u00f3mez\u0151\") \u00e8 un comune della Romania di 1.001 abitanti, ubicato nel distretto di Maramure\u0219, nella regione storica della Transilvania. \nIl comune si trova a lungo la valle del fiume Iza, a circa 40 km da Sighetu Marma\u021biei.\nSul territorio di Poienile Izei si trova la chiesa lignea di \"Sf.Paraschiva\", costruita nel 1604 e contenente un ciclo di affreschi del XVIII secolo. La chiesa, situata al centro del cimitero, fa parte del complesso delle Chiese lignee del Maramure\u0219."}
{"id": "560933", "revid": "37401", "url": "https://it.wikipedia.org/wiki?curid=560933", "title": "Monsters of Rock", "text": "Il Monsters of Rock nacque come un festival inglese di musica heavy metal, tenutosi annualmente in agosto sul Circuito di Donington Park, dal 1980 al 1996. Successivamente nacquero edizioni parallele anche in altri paesi.\nMonsters of Rock (Regno Unito).\nStoria.\nNel 1980 Ritchie Blackmore, organizz\u00f2 la prima edizione del Monsters Of Rock rivendendone poi i diritti a Paul Loadsby. Era un festival estivo dedicato soprattutto alle band di genere rock e metal. I Rainbow furono i primi headliner del concerto inglese.\nLa locazione scelta per concerto fu il Circuito di Donington Park, luogo che poteva ospitare oltre 100,000 persone. L'evento fu organizzato il 16 agosto.\nIl concerto fu un enorme successo e per questo l'evento fu ripetuto anno per anno, diventando il festival pi\u00f9 importante del Regno Unito.\nAl primo evento parteciparono 35,000 persone e gi\u00e0 nel 1988 il numero di spettatori sal\u00ec a 107,000 (2 spettatori morirono tra la folla quel giorno). Il festival fu cancellato nel 1989 per rispetto alle due vittime. Nel 1990 il festival ritotalizz\u00f2 72,500 spettatori. Dal 1996 l'evento \u00e8 stato organizzato solo nel 1998.\nNel 2006 \u00e8 stato creato un nuovo festival con il nome Monsters of Rock con stage a Milton Keynes Bowl. Gli headliner furono i Deep Purple e come special guest ci fu Alice Cooper.\nEdizioni.\n1980.\n16 agosto\n1981.\n22 agosto\n1982.\n21 agosto\n1983.\n20 agosto\n1984.\n18 agosto\n1985.\n17 agosto\n1986.\n16 agosto\n1987.\n22 agosto\n1988.\n20 agosto\n1990.\n18 agosto\n1991.\n17 agosto\n1992.\n22 agosto\n1994.\n4 giugno\nstage principale:\nSecondo palco:\n1995.\n26 agosto\n1996.\n17 agosto\nPrimo palco:\nKerrang! stage:\n2006.\n3 giugno\nMonsters of Rock (Argentina).\nEdizioni.\n1994.\nBuenos Aires, River Plate Stadium - 3-4 settembre\n1995.\nBuenos Aires, Ferro Carril Oeste Stadium - 9 settembre\n1998.\nBuenos Aires, V\u00e9lez S\u00e1rsfield Stadium - 12 dicembre\n2005.\nBuenos Aires, Ferro Carril Oeste Stadium - 11 settembre\nMonsters of Rock (Brasile).\nEdizioni.\n1994.\nSan Paolo, Est\u00e1dio do Pacaembu\n1995.\nSan Paolo, Est\u00e1dio do Pacaembu\n1996.\nSan Paolo, Est\u00e1dio do Pacaembu - 24 agosto\n1998.\nSan Paolo, Pista de Atletismo do Ibirapuera - 24 settembre\nMonsters of Rock (Bulgaria).\nL'evento venne cancellato a poche settimane dalla data\nEdizioni.\n2006.\n1-8 agosto\nVarna, Bulgaria\nMonsters of Rock (Canada).\nEdizioni.\n2008.\nCalgary, McMahon Stadium, 26 luglio\nMonsters of Rock (Francia).\nEdizioni.\n1988.\nParigi, Palais Omnisports de Paris-Bercy\nMonsters of Rock (Germania).\nEdizioni.\n1983.\nNorimberga, Zeppelinfeld\n1984.\nKarlsruhe, Wildparkstadion\nNorimberga, Stadion am Dutzendteich\n1987.\nNorimberga, Monsters of Rock Festival 1987\n1988.\nSchweinfurt, Mainwiesen\nBochum, Ruhrland Stadion\n1991.\nMagonza, Finthen Airfield\nMonsters of Rock (Italia).\nEdizioni.\n1987.\nMilano, 25 agosto, Palatrussardi\nReggio Emilia, 26 agosto, Aeroporto di Reggio Emilia\n1988.\nModena, 10 settembre, Arena Festa dell'Unit\u00e0\n1990.\nBologna, 30 agosto, Arena Festa dell'Unit\u00e0\n1991.\nModena, 14 settembre, Arena Festa dell'Unit\u00e0\n1992.\nReggio Emilia, 12 settembre, Aeroporto di Reggio Emilia\n1993.\nL'evento non avrebbe dovuto pi\u00f9 avere luogo ma, per supplire alla sua mancanza, all'Auditorium Flog di Firenze fu organizzato (in via eccezionale) l'Italian Monsters of Rock 1993, a cui parteciparono esclusivamente band italiane.\n1998.\nTorino, 13 giugno, Palastampa\n2004.\nComo, 13 luglio, Stadio Sinigaglia\nMonsters of Rock (Paesi Bassi).\nEdizioni.\n1988.\nTilburg, Willem II Stadion\nMonsters of Rock (Spagna).\nEdizioni.\n1988.\nPamplona, Plaza de Toros\nMadrid, Casa de Campo\nBarcellona, Plaza de Toros\n2006.\nSaragozza, Feria de Zaragoza\n2007.\nSaragozza, Feria de Zaragoza - 22 giugno\nSaragozza, Feria de Zaragoza - 23 giugno\nMonsters of Rock (Svezia).\nEdizioni.\n1984.\nStoccolma, R\u00e5sunda Stadium\n1986.\nStoccolma, R\u00e5sunda Stadium\nMonsters of Rock (USA).\nEdizioni.\n1988.\nSan Francisco, Candlestick Park\nMonsters of Rock (Russia).\n1991\n\u00c8 stato il Monsters of Rock Festival con la maggiore affluenza di sempre, stimata sul milione e mezzo di persone, \u00e8 considerato uno dei pi\u00f9 grandi concerti della storia. Le performance dei Metallica di \"Harvester of Sorrow\" e di \"Creeping Death\" di questo evento furono inserite nel lato B del singolo \"Sad but True\"."}
{"id": "560942", "revid": "63756", "url": "https://it.wikipedia.org/wiki?curid=560942", "title": "Afro-beat", "text": ""}
{"id": "560943", "revid": "1903739", "url": "https://it.wikipedia.org/wiki?curid=560943", "title": "Shinai", "text": "Lo \u00e8 una spada di bamb\u00f9 e costituisce lo strumento principe della pratica del ; viene anche usato in altri tipi di arte marziale.\nIl termine shinai deriva da anche se i kanji usati per scriverlo sono quelli di \"spada di bamb\u00f9\" (che eccezionalmente possono esser letti anche \"chikut\u014d\").\nNel kend\u014d lo shinai \u00e8 usato sia durante l'allenamento sia nel combattimento. \u00c8 previsto l'uso sia di un solo shinai (\"itt\u014d\") impugnato con entrambe le mani, sia di due shinai (\"nit\u014d\"), in questo caso si usano shinai di lunghezza differente: uno corto chiamato \"sh\u014dt\u014d\" ed uno lungo (ma comunque pi\u00f9 corto di quello singolo) chiamato \"dait\u014d\". L'uso a due mani \u00e8 di gran lunga quello pi\u00f9 diffuso fra i \"kenshi\".\nNel kend\u014d oltre allo shinai si usa anche una spada di legno chiamata o riservata solo all'allenamento ed alla pratica dei .\nElementi costitutivi.\nLo shinai \u00e8 fatto di bamb\u00f9 e pelle, costituito da quattro stecche non necessariamente provenienti dalla medesima canna ma comunque da piante che abbiano i nodi alla medesima altezza fissate alle due estremit\u00e0 da una che funge da e da un che funge da punta; queste due parte sono unite e messe in tensione elastica da una , solitamente di materiale sintetico, che ha anche la funzione di indicare il dorso della lama.\nA circa 30\u00a0cm dalla si trova un fatto con una striscia di pelle che avvolge tre volte le stecche e lo \"tsuru\" e che indica la parte dello shinai preposta a colpire il bersaglio che in giapponese si chiama .\nFanno parte dello shinai altri due elementi non visibili dall'esterno: un posto sulla punta e che distanzia le stecche ed un che, incastrato in apposite fessure nelle stecche, le mantiene ben unite.\nUn ulteriore elemento \"esterno\" allo shinai \u00e8 la : un anello di plastica o di cuoio che viene infilato nella \"tsuka\" e bloccato con un ulteriore .\nOltre allo shinai con stecche di bamb\u00f9, che resta comunque il tipo pi\u00f9 diffuso, vengono fabbricati altri modelli in fibra di carbonio o altri materiali simili.\nMisure.\nPer indicare le misure dello shinai si ricorre alle unit\u00e0 di misura tradizionali giapponese, ossia lo \"shaku\" (\u5c3a, \"piede\") ed il sottomultiplo \"sun\" (\u5bf8, \"pollice\"); in particolare queste misure si riferiscono alla lunghezza del bamb\u00f9.\nQueste taglie vengono utilizzate a livello commerciale; vi sono poi diverse varianti determinate dalla forma del bamb\u00f9 (pi\u00f9 o meno affusolato) e da quella dell'impugnatura (principalmente tonda ma anche ovale o ottagonale).\nLe stese misure sono poi usate per la \"tsuka\". Da notare come alcuni \"kenshi\" utilizzino differenti taglie per le due parti abbinando al bamb\u00f9 una \"tsuka\" di una misura inferiore.\nSecondo la International Kendo Federation (FIK) nelle gare gli shinai debbono rispettare particolari parametri per quanto riguarda la lunghezza, il peso ed il diametro del \"saki-gawa\".\nIl peso dello shinai \u00e8 calcolato comprendendo tutti i finimenti di pelle ed escludendo \"tsuba\" e \"tsuba-dome\". Il diametro massimo della \"tsuba\" \u00e8 di .\nProduzione e manutenzione.\nPer produrre uno shinai il bamb\u00f9 viene tagliato quando solitamente raggiunge un diametro tra gli 8 ed i 12 centimetri, quindi viene diviso verticalmente in 6-8 stecche; una volta scelte quattro stecche coi nodi alla medesima altezza queste vengono arrotondate e incurvate col calore, quindi accorciate e rifinite. Un buono shinai lo si valuta non solo dal giusto bilanciamento ma anche dall'elasticit\u00e0 delle sue parti: puntando lo shinai contro il pavimento e piegandolo l'incurvatura dovrebbe essere all'altezza del \"nakayui\" e non dell'elsa.\nOvviamente col tempo e con l'uso il bamb\u00f9 tende a perdere la propria elasticit\u00e0 ed inizia a scheggiarsi, fessurarsi o rompersi: per prevenire questo \u00e8 bene dedicare una manutenzione periodica allo shinai, controllandone la superficie, eliminando le schegge, levigando gli angoli vivi all'interno per evitare che cozzino tra loro e passando olio di lino cotto o paraffina perch\u00e9 se ne mantenga la giusta flessibilit\u00e0.\nLa manutenzione di uno shinai non va considerata solo dal punto di vista della praticit\u00e0 e della sicurezza, \u00e8 presente un ulteriore aspetto valoriale che si sviluppa dedicandosi alla cura dell'arma. Oltre alla manutenzione delle stecche \u00e8 importante che tutte le parti in pelle siano integre e che lo \"tsuru\" sia ben teso.\nSolitamente si tende ad insegnare ad avere un corretto comportamento nei confronti dello shinai e a comportarsi come se si avessi in mano una vera spada. Ad esempio \u00e8 considerato disdicevole reggersi alla spada come se fosse un bastone da passeggio od appoggiarla ad una parete con la punta che tocca terra."}
{"id": "560951", "revid": "123469139", "url": "https://it.wikipedia.org/wiki?curid=560951", "title": "L'Imperio", "text": "L'Imperio \u00e8 un romanzo incompiuto dello scrittore italiano Federico De Roberto, appartenente al filone letterario del \"romanzo parlamentare\". Fu pubblicato postumo nel 1929.\nGenesi.\nL'autore cominci\u00f2 a lavorarvi gi\u00e0 nel 1894, subito dopo aver concluso \"I Vicer\u00e9\", di cui \"L'Imperio\" doveva essere la continuazione. Portati a termine i primi cinque capitoli, De Roberto abbandon\u00f2 la stesura per riprenderla soltanto nel 1908, anno in cui si rec\u00f2 fra l'altro a Roma per studiare da vicino il mondo parlamentare che faceva da sfondo al romanzo. L'opera, proseguita in maniera discontinua negli anni successivi, rimase incompiuta alla morte dell'autore.\nTrama.\nIl romanzo narra le vicende di don Consalvo Uzeda, principe di Francalanza, uomo ambizioso e spregiudicato, che, eletto deputato, si trasferisce a Roma dalla sua Catania, e qui, approfittando del suo nome e delle sue ricchezze, riesce poco alla volta a farsi largo nella vita politica italiana. Muovendosi abilmente in una trama sconfortante di intrighi e macchinazioni messe in atto da uomini piccoli e meschini, ognuno teso soltanto al proprio interesse, egli riuscir\u00e0 alla fine a diventare ministro."}
{"id": "560952", "revid": "1442080", "url": "https://it.wikipedia.org/wiki?curid=560952", "title": "Massenzio (rassegna cinematografica)", "text": "Massenzio \u00e8 una rassegna cinematografica nata a Roma nel 1977 nell'ambito delle manifestazioni dell'Estate romana. Prende il nome dalla sede in cui si svolsero le prime edizioni, la basilica di Massenzio nell'area archeologica del Foro Romano, ma nel corso degli anni fu allestita in diversi luoghi di Roma. \nLa manifestazione ebbe un ampio successo di pubblico e di critica per alcune modalit\u00e0 innovative di offerta dei film agli spettatori, come ad esempio le \"maratone\" cinematografiche che potevano concludersi all'alba o le proiezioni simultanee di film su vari schermi, che per l'epoca rappresentavano una rottura con le tradizionali rassegne.\nBreve storia della rassegna.\nAlla fine degli anni settanta, in un clima cupo contrassegnato dal terrorismo degli anni di piombo, molte piazze italiane si erano progressivamente svuotate. L'assessore alla cultura di Roma Renato Nicolini, propose invece ai cittadini di Roma di uscire ed affollare i luoghi storici della citt\u00e0: nacque cos\u00ec l'idea dell'Estate romana e del cosiddetto \"effimero\". Per la sezione cinematografica della rassegna Nicolini coinvolse alcuni cineclub romani, che in quel periodo stavano vivendo un periodo di crisi per la concorrenza delle nuove tv private. Il 25 agosto 1977 all'interno della Basilica di Massenzio, con la proiezione del film \"Senso\" di Luchino Visconti, ebbe inizio la prima rassegna di film organizzata dai cineclub Filmstudio, Politecnico, L'Occhio L'Orecchio La Bocca e dall'AIACE (Associazione Italiana Cinema d'Essai): per tema venne scelto il cinema epico. Sin dalla prima serata la manifestazione ottenne un successo molto superiore alle attese dei suoi stessi organizzatori.\nNegli anni successivi la rassegna cinematografica venne replicata in luoghi che potevano contenere pi\u00f9 spettatori, come la Basilica a Via della Consolazione, il Colosseo, il Circo Massimo, l'EUR, via del Corso, Palazzo Braschi, l'ex mattatoio del Testaccio. Nonostante i numerosi traslochi, la rassegna continu\u00f2 ad essere identificata dai romani con il nome originario di \"Massenzio\".\nIl cinema a Massenzio.\nLa libert\u00e0 espressiva di Massenzio si pone infatti come una sorta di esperimento anti-accademico di eclettismo cinematografico: il senso della verifica si esplicita nell'azzardo di applicare la scala ridotta della programmazione specialistica dei cineclub ai grandi numeri di una immensa platea. Le origini dal mondo dei cineclub da parte degli organizzatori di Massenzio sono ben visibili nella programmazione delle rassegne che uniscono una sensibilit\u00e0 di tipo postmoderno alla forte deriva antitradizionale della proposta. La peculiarit\u00e0 dello \"spirito da cineclub\" si distacca da quella dei pi\u00f9 istituzionali \"circoli di cinema\" per l'esplicita volont\u00e0 dissacratoria di giocare con i film, di sperimentare e di mettere in discussione gerarchie consolidate e confini rigidi allo scopo di aumentare lo spazio concesso a ci\u00f2 che si considera meritevole di visione.\nOltre alla matrice \"da cineclub\" delle rassegne dell'Estate Romana, vi sono alcuni fattori che vanno a contraddistinguere lo spirito di fondo della programmazione di Massenzio e ad influenzare i nuovi approcci eclettici alla contaminazione del cinema con le altre arti che si affermano in Italia nel decennio successivo. In primo luogo emerge il presentimento che il vortice televisivo stia in quegli anni mutando profondamente le modalit\u00e0 di fruizione del cinema, avvicinandosi ad una sorta di \"livellamento totale\" della visione. Questa consapevolezza viene espressa a Massenzio in vari modi; tra i pi\u00f9 celebri, il multiscreen: la proiezione in contemporanea di vari film su pi\u00f9 schermi che lascia al pubblico la libert\u00e0 di muoversi e di fruire liberamente delle immagini. Ma anche attraverso altri esperimenti: ad esempio, il frazionamento di un vecchio film polar in pezzettini proiettati uno per sera, con l'irriverente invito al pubblico: \"Se vuoi sapere chi \u00e8 l'assassino, seguici!\".\nLa teoria di Pasolini della progressiva omologazione della \"cultura delle masse\" entro la \"cultura di massa\" viene espressa a Massenzio in modo giocoso, con la proiezione di film popolari degli anni cinquanta messi a confronto con i campioni di incasso del cinema italiano del presente.\nL'avventura di Massenzio si sviluppa in un periodo decisivo per la storia del cinema italiano: le sale cinematografiche stanno subendo un calo di spettatori che prosegue per tutti gli anni ottanta, con conseguenze che si riverberano in ogni settore dell'industria. Si riduce in particolare la produzione di film di genere, cio\u00e8 i filoni per molti anni rappresentavano la fonte di sostentamento principale della cinematografia italiana. La consapevolezza del tramonto di un certo modo di fare cinema viene espressa a Massenzio con la programmazione di monografie, retrospettive e maratone dedicate al cinema italiano di genere (dal poliziottesco alla commedia scollacciata, dallo spaghetti western al peplum) e ai mattatori della cinematografia nazionale.\nIl cinema a Massenzio viene dunque inteso dai suoi promotori come una forma di reazione alla fine del sistema-cinema tradizionale e come un'alleanza tra gli organizzatori e i consumatori del prodotto cinematografico. Il campo proposto si allarga in ogni ambito, al cinema delle origini, ad Hollywood, alle cinematografie dei paesi in via di sviluppo, al cinema sperimentale e a quello di intrattenimento industriale.\nIl critico Roberto Silvestri, ad anni di distanza, tenta di stilare un elenco delle cose passate sugli schermi di Massenzio:\nLa rassegna di Massenzio viene ricordata per il suo approccio originale alla divulgazione cinematografica, nel rifiuto degli schemi dogmatici e dei valori consolidati dell'accademia. Il successo di Massenzio lascia un'importante ipoteca su numerose rassegne che si sviluppano in Italia nel decennio successivo: ad esempio la sezione \"Mezzogiorno/Mezzanotte\", curata da Enzo Ungari, della Mostra del cinema veneziana diretta da Lizzani, che nel 1981 propone opere in antitesi come De Oliveira e Indiana Jones, Jean Renoir e Christiane F.. Oppure gli \"Incontri Cinematografici di Salsomaggiore\", poi \"Salso Film &amp; TV Festival\", sotto la direzione di Adriano Apr\u00e0: una sorta di Massenzio primaverile che offre al pubblico una commistione tra video, televisione, cinema e musica, o ancora la programmazione del festival Cinema Giovani di Torino, del MystFest di Cattolica (1980) e del Bergamo Film Meeting (1982).\nLa rassegna negli anni.\nBasilica di Massenzio, 25-8/18-9\nBasilica di Massenzio, 23-8/13-9\nBasilica di Massenzio, 18-8/8-9\nVia della Consolazione, 7-8/7-9\nColosseo, 6-8/13-7\nCirco Massimo, 21-7/28-8\nCirco Massimo, 21-7/21-8\nCirco Massimo, 12-7/19-8\nEur, Palazzo dei Congressi, 11-7/18-8\nVia del Corso, 18-7/10-8\nBlitz, Museo del Genio, Circo Massimo\nArena Esedra, luglio e agosto\nArene: Esedra, Castello, Nuova, luglio e agosto\nEur, Palazzo della Civilt\u00e0 Italiana, 22-8/5-9\nLaghetto dell'Eur, 14-6/7-7\nGaloppatoio di Villa Borghese, 1-8/1-9\nCentro Commerciale Cinecitt\u00e0 Due, 8-7/6-8\nParco del Celio, 18-7/28-8\nParco del Celio, 7-7/31-8\nParco del Celio, 1-7/18-8\nVia del Parco del Celio, 11-7/31-8\nVia del Parco del Celio, 14-7/23-8\nPiazza del Popolo 23 -29 giugno\nParco dell'Appia 9 luglio - 15 agosto\nEXmattatoio 02 -12 agosto\nPalazzo Braschi 20 luglio - 5 agosto -29 giugno"}
{"id": "560954", "revid": "1602064", "url": "https://it.wikipedia.org/wiki?curid=560954", "title": "Pirronismo", "text": "Il pirronismo \u00e8 una scuola di scetticismo filosofico fondata da Pirro nel IV secolo a.C. \u00c8 meglio conosciuto attraverso le opere sopravvissute di Sesto Empirico, che scrisse alla fine del II secolo o all'inizio del III secolo d.C.\nStoria.\nPirro di Elis (c. 360 - c. 270 aC) e il suo maestro Anaxarco, entrambi filosofi democriti, viaggiarono verso India con l'esercito di Alessandro Magno dove si diceva che Pirro avesse studiato con i magi e i gimnosofisti, e dove fu influenzato dagli insegnamenti buddisti, in particolare dai tre segni dell'esistenza. Dopo essere tornato in Grecia, Pirro inizi\u00f2 una nuova linea filosofica ora conosciuta come \"Pirronismo\". I suoi insegnamenti sono stati registrati dal suo allievo Timone di Flio, la maggior parte delle cui opere sono andate perdute.\nIl pirronismo come scuola fu rivitalizzata o rifondata da Enesidemo nel I secolo a.C. Questa fase del pirronismo, a partire da Enesidemo e passando per l'ultimo pirronista conosciuto dell'antichit\u00e0, Saturnino, viene talvolta definita \"neopirronismo\". Altri usano il termine \"neopirronismo\" per riferirsi a pirronisti moderni come Robert Fogelin.\nIl recupero e la pubblicazione delle opere di Sesto Empirico nel XVI secolo accese un risveglio di interesse per il pirronismo.\nFilosofia.\nIl pirronismo \u00e8 la prima forma occidentale di scetticismo filosofico. Come con altre filosofie ellenistiche come lo stoicismo, il peripatetismo e l'epicureismo, l'eudaimonia \u00e8 lo scopo della vita pirronista. Secondo i pirronisti, sono le opinioni su questioni non evidenti (cio\u00e8 il dogma) che impediscono di raggiungere l'eudaimonia. Come con l'epicureismo, il pirronismo pone il raggiungimento dell'atarassia (uno stato di equanimit\u00e0) come il modo per raggiungere l'eudaimonia. Per portare la mente all'atarassia il pirronismo usa epoch\u00e9 (sospensione del giudizio) riguardo a tutte le proposizioni non evidenti. I pirronisti contestano che i dogmatici - che includono tutte le filosofie rivali del pirronismo - abbiano trovato la verit\u00e0 su questioni non evidenti. Per qualsiasi questione non evidente, un pirronista fa argomenti pro e contro tali che la questione non pu\u00f2 essere conclusa, sospendendo cos\u00ec la credenza e inducendo cos\u00ec l'atarassia.\nSebbene l'obiettivo del pirronismo sia l'eudaimonia, \u00e8 meglio conosciuto per i suoi argomenti epistemologici, in particolare il problema del criterio, e per essere stata la prima scuola filosofica occidentale a identificare il problema dell'induzione e il trilemma di M\u00fcnchhausen.\nI pirronisti (o pratica pirronista) possono essere suddivisi in efettici (impegnati nella sospensione del giudizio), zetetici (impegnati nella ricerca) o aporetici (impegnati nella confutazione).\nPratica.\nLa pratica pirronista \u00e8 finalizzata al raggiungimento dell'epoch\u00e9, cio\u00e8 della sospensione del giudizio. La pratica principale consiste nell'impostare un argomento contro un argomento. Per aiutare in questo, i filosofi pirronisti Enesidemo e Agrippa svilupparono serie di argomenti noti come \"modi\" o \" tropi \".\nTesti.\nFatta eccezione per le opere di Sesto Empirico e Diogene Laerzio, i testi sull'antico pirronismo sono andati perduti, ad eccezione di un riassunto dei \"Discorsi\" pirroniani di Enesidemo, conservato da Fozio, e un riassunto dell'insegnamento di Pirro conservato da Eusebio, citando Aristocle, citando uno studente di Pirro Timone, in quello che \u00e8 noto come il \"passaggio di Aristocle\".\nSimboli.\nLa bilancia, in perfetto equilibrio, \u00e8 il simbolo tradizionale del pirronismo. Il filosofo pirronista Montaigne adott\u00f2 l'immagine di una bilancia per il suo motto."}
{"id": "560955", "revid": "72129", "url": "https://it.wikipedia.org/wiki?curid=560955", "title": "L'imperio", "text": ""}
{"id": "560958", "revid": "78273", "url": "https://it.wikipedia.org/wiki?curid=560958", "title": "Sistemi di Scambio non Monetario", "text": ""}
{"id": "560959", "revid": "6923", "url": "https://it.wikipedia.org/wiki?curid=560959", "title": "Lancia Y", "text": "La Lancia Y \u00e8 un'autovettura prodotta dalla casa automobilistica italiana Lancia dal 1995 al 2003, quale erede della Autobianchi/Lancia Y10. Come la sua progenitrice ebbe un ottimo successo di vendite, in particolar modo nel mercato italiano, dove a soli due mesi dal debutto fece registrare 42.000 unit\u00e0 vendute, sebbene non sia mai stata proposta con motorizzazioni a gasolio in alternativa a quelle benzina.\nIl contesto.\nIl progetto di una nuova vettura destinata a sostituire la Y10, inizi\u00f2 nel 1992, quando quest'ultima ricevette il suo ultimo facelift. Le direttive dei responsabili marketing per questa nuova Lancia, stabilirono che si doveva dare vita ad un'auto che si distinguesse per una forma della carrozzeria totalmente nuova, ricercata ed accattivante, ma che riuscisse, allo stesso tempo, ad evocare le sue antenate, dalle pi\u00f9 antiche Lancia Ardea e Appia, fino alla pi\u00f9 recente Y10.\nIl lavoro di creazione della piccola di casa Lancia, che dur\u00f2 quasi tre anni, part\u00ec con lo studio delle vecchie glorie di casa, passando attraverso la produzione di alcuni schizzi e fin\u00ec con la produzione di un modello in polistirolo in scala reale. Si lavor\u00f2 contemporaneamente su produrre tre diverse proposte, due delle quali del Centro Stile Lancia, diretto dall'ing. Enrico Fumia, e una dell'I.De.A. Institute.\nDei tre, il modello che venne scelto, proposto dal Centro Stile Lancia, era molto simile alla versione definitiva, seppure con qualche modifica. Era ad esempio prevista la maniglia esterna di apertura della porta integrata nella fascia paracolpi nera che cinge l'esterno dell'auto; tale maniglia fu per\u00f2 spostata di l\u00ec, per maggiore praticit\u00e0, e integrata nel montante della portiera. Erano inoltre previsti tergicristalli e tergilunotto a scomparsa.\nTra le due proposte scartate, in quanto meno originali della prima, una consisteva nella reinterpretazione della Y10 in chiave moderna.\nLo stile.\nEsternamente, l'auto si caratterizza per il suo design fondato sul concetto estetico che il progettista, Enrico Fumia, definisce \"quadrifrontale\", il quale si esprime frontalmente, posteriormente e nelle fiancate; \u00e8 descritto da linee arcuate, tese, che convergono in uno spigolo e che dividono in quattro le superfici.\nLa calandra richiama la forma dello scudetto Lancia ed ha il consueto tipo di griglia a sbarrette verticali; il cofano, riprende in due particolari le antenate Ardea e Appia: la venatura che lo divide in due parti simmetriche e la sua convergenza nella calandra.\nNella vista laterale \u00e8 presente un arco nero, tangente ai passaruota, che divide l'intera fiancata; questo \u00e8 rintracciabile sia sulla Y10 in quella venatura che percorre la fiancata, sia su Appia e Ardea, sebbene in queste ultime occupava una posizione un po' diversa rispetto alle piccole Lancia pi\u00f9 recenti.\nMerita inoltre di essere menzionato il programma Kaleidos, che prevedeva di poter personalizzare la propria Y con uno dei 100 colori extra serie, sia metallizzati che pastello. I colori si suddividevano in 25 tonalit\u00e0 di blu, 16 tinte viola, 25 verdi, 15 tra grigi e marroni, e 19 rossi. Oltre a questi colori, erano presenti altre 12 tinte standard.\nEra dotata di interni ben assemblati e rifiniti, 5 posti, plastiche \"soft-touch\" (una chicca all'epoca per un'utilitaria) e di una nutrita serie di accessori e personalizzazioni. Una delle tante novit\u00e0 di rilievo era il quadro strumenti in posizione centrale, che divent\u00f2 un segno distintivo anche per le generazioni successive del modello.\nLe versioni.\nInizialmente, la gamma prevedeva tre versioni, identificate dalle sigle \"LE\", \"LS\" e \"LX\". Successivamente sono stati introdotti gli allestimenti Elefantino Blu, Elefantino Rosso e Cosmopolitan.\nL'allestimento LE, disponibile inizialmente con la sola motorizzazione 1.2 8v, poi anche con la variante a 16v, non ha avuto molto successo. Questa versione \u00e8 stata infatti disponibile solo fino al 1998, non molto tempo dopo il debutto della pi\u00f9 preferita versione Elefantino Blu, che offriva una dotazione di serie paragonabile a quest'ultima, ma ad un minor prezzo.\nLa versione LS, molto apprezzata dalla clientela, prevedeva una dotazione di serie ricca: eleganti rivestimenti interni in tessuto, in tinta rossa, blu o verde, quadro strumenti con contagiri e sensore della temperatura esterna, chiusura centralizzata, servosterzo, e dal 1998 anche poggiatesta posteriori, climatizzatore manuale e specchietti retrovisori elettrici e riscaldabili. Questa versione era abbinata inizialmente ai motori 1.2 8v e 1.4 12v, quindi anche al 1.2 16v.\nLa versione LX, come da tradizione Lancia, era la top di gamma. Tra i numerosi particolari che la contraddistinguono, sono da citare i retrovisori elettrici in tinta con la carrozzeria, i fendinebbia, gli pneumatici maggiorati, i pregiati interni rivestiti in Alcantara, disponibili nei colori tinta unita rossa, verde o bianca fino all'anno 1998, e da quell'anno in poi, nei colori grigio con inserti rossi, blu con inserti azzurri e beige con inserti marroni; con sovrapprezzo invece si poteva richiedere come rivestimento la Pelle Connolly, in tinta rossa, verde oppure beige. La dotazione di serie di questo modello \u00e8 stata gradualmente arricchita nel tempo, a partire dal climatizzatore fino ai cerchi in lega diamantati e all'ABS.\nDal 1997 entr\u00f2 in listino la versione Elefantino Blu, la nuova versione entry level della Y. Questa versione ha contribuito non poco ad aumentare la diffusione della Y, in quanto consentiva di acquistare ad un prezzo competitivo un'utilitaria sufficientemente equipaggiata, dotata di finiture di classe e di un livello di comodit\u00e0 superiore alla media. A questo si univa inoltre la vivacit\u00e0 dei rivestimenti interni e delle colorazioni esterne, che la rendevano apprezzata anche dal pubblico pi\u00f9 giovane che voleva distinguersi.\nNel 1998 fu il turno della Elefantino Rosso, che si fregiava del simbolo che ha accompagnato la squadra corse HF. Questa versione si riconosceva per i cerchi in lega bruniti da 15\", le calotte degli specchietti retrovisori in colore grigio titanio, la calandra in tinta con la carrozzeria, il volante e il pomello del cambio in pelle con cuciture rosse e la strumentazione interna retroilluminata di colore rosso invece che verde.\nEra inoltre presente una versione speciale per il mercato estero, la Cosmopolitan, che prende il nome dalla omonima rivista, costruita sulla base della versione LX, dalla quale si differenzia specialmente per alcuni dettagli estetici sia esterni che interni in colore titanio. Altra versione speciale era la Elefantino Blues, derivata dalla Elefantino Blu, ma che rispetto a quest'ultima offriva di serie un'autoradio Clarion con lettore cd, specchietti esterni in tinta e airbag guidatore.\nLa meccanica.\nI motori erano tutti a benzina, parte della serie FIRE gi\u00e0 utilizzati per primi della sua progenitrice in cilindrate 1108 e 1242\u00a0cm\u00b3 a 8 valvole, pi\u00f9 il 1.4 a 12 valvole \"Pratola Serra\" da 80 CV (75 CV in versione depotenziata per l'estero), adottato in quel periodo anche dalla Fiat Bravo/Brava, che avrebbe equipaggiato le versioni di punta LS e LX.\nVisto lo scarso successo della motorizzazione 1.4, dopo un breve lasso di tempo (1 anno o poco pi\u00f9) fu sostituito dalla prima evoluzione con testata plurivalvole del 1242\u00a0cm\u00b3 dotato di iniezione multipoint sequenziale, con la considerevole potenza di 86\u00a0CV a 6000 giri/min e coppia max. 113 Nm a 4500 giri/min, che debutt\u00f2 proprio su questo modello (come fu all'epoca, nel 1985, per il 999 8v sulla Y10), il pi\u00f9 veloce della sua categoria e tuttora fra i migliori motori aspirati di questa cilindrata, per e rendimento.\nParticolare il sistema di comando della distribuzione: una cinghia dentata comanda l'albero a camme delle valvole di scarico; da questi, un rinvio a ingranaggi comanda l'albero a camme delle valvole di aspirazione invece della singola puleggia per ognuno di essi (ci\u00f2 consente maggiore compattezza del coperchio della distribuzione).\nQuesta motorizzazione sulla versione Elefantino Rosso, come la cugina Punto Sporting era dotata di rapporto finale del cambio pi\u00f9 corto, assetto ribassato con barre stabilizzatrici maggiorate e scatola sterzo pi\u00f9 diretta; raggiungeva i 177\u00a0km/h di velocit\u00e0 massima ed era l'unica ad avere di serie omologati cerchi specifici in lega leggera da 15\" con misura 195/50 di gommatura. Per chi desiderava invece una versione pi\u00f9 discreta e confortevole nella gamma erano presenti le versioni LS ed LX, in grado di raggiungere la stessa velocit\u00e0 massima e di scattare sul chilometro da fermo in 33,3 secondi.\nLa rivista specializzata \"Quattroruote\" oltre l'uso cittadino, nella prova su strada della \"Y 16V LX\" elogi\u00f2 tra l'altro l'ottima (data la cilindrata) riserva di potenza del motore nella marcia autostradale con una comodit\u00e0 per il guidatore e passeggeri degna di un'auto di categoria superiore, rendendola di fatto un'autovettura polivalente, adatta a tutti i tipi di percorso.\nRestyling 2000.\nNell'ottobre del 2000 venne effettuato un leggero restyling esterno e interno. Le modifiche esterne riguardano un nuovo scudo Lancia pi\u00f9 grande del precedente, nuovi paraurti, nuovi gruppi ottici posteriori, nuovo disegno dei copriruota, nuova forma dei fendinebbia, inoltre le caratteristiche modanature laterali che corrono lungo tutta la fiancata dell'auto diventano pi\u00f9 smussate ed in tinta carrozzeria. All'interno la modifica pi\u00f9 significativa sono i poggiatesta forati invece che pieni e una nuova conformazione dei sedili; cambia il volante ora simile a quello della Lancia Lybra, la plancia rimane immutata (ma su alcune versioni non si pu\u00f2 fare a meno di notare una piccola caduta di stile, non fu pi\u00f9 disponibile con materiale \"soft-touch\" al contrario della prima serie, come anche la perdita del catarifrangente di sicurezza sulle portiere e del ricircolo aria a comando elettrico tramite pulsante, sostituito con la leva meccanica delle versioni non climatizzate e il pulsante del condizionatore incorporato sulla pulsantiera centrale insieme all'hazard, fendi/retronebbia e lunotto termico) e un leggero restyling del quadro strumenti, pi\u00f9 leggibile e moderno, soprattutto nel display con l'utilizzo di led. La lunghezza aument\u00f2 leggermente da 3,72 metri a 3,74 metri.\nLe versioni pi\u00f9 accessoriate \"LX\" e \"Elefantino Rosso\", che costavano di listino \u20ac15.060, come nella serie precedente avevano dotazioni di serie notevoli per la categoria, comprendenti airbag sul lato guida e passeggero, il climatizzatore, l'ABS, servosterzo, l'autoradio Blaupunkt con 6 altoparlanti con navigatore satellitare, il sedile posteriore sdoppiato con poggiatesta, l'interno in Castiglio simile all'Alcantara precedentemente utilizzata sulla prima serie ma meno raffinato (e costoso), il display per la temperatura esterna, gli specchietti a comando elettrico verniciati nello stesso colore della carrozzeria (color Titanio sull'Elefantino Rosso, coordinati ai cerchi, alla plancia interna e al quadro strumenti con illuminazione rossa anzich\u00e9 verde come le altre versioni), la chiusura centralizzata con telecomando, gli alzacristalli elettrici, il sedile e il volante regolabili (in pelle con cuciture rosse su Elefantino Rosso), i fendinebbia e i cerchi in lega con pneumatici 185/60 R 14 per la LX e 195/50 R15 per la Elefantino Rosso.\nNegli anni successivi vennero messe in commercio altre versioni speciali dalle denominazioni di (in ordine di produzione): \"DoDo\", \"Unica\", \"Vanity\" e \"Nuova LS\", \"canto del cigno\" di questo fortunato modello. Le versioni 16v riducono la loro potenza di 6cv a causa delle nuove normative Euro 3 antinquinamento, riducendo le emissioni con una erogazione meno puntata agli alti regimi e pi\u00f9 lineare, mantenendo i consumi.\nViene modificato anche il propulsore 1242 da 60 CV, il quale guadagna il sistema di iniezione sequenziale multipoint, ma perde la potenza e la grinta propria dello stesso motore in configurazione Euro 2 e con alimentazione singlepoint, a causa delle riduzioni di CO2 che dovevano rientrare nei limiti della suddetta direttiva Euro 3.\nViene inoltre tolto dal listino il propulsore 1108 da 54 CV, in quanto non era ancora stato adeguato alla nuova direttiva Euro 3. Rimanevano dunque a listino solamente le versioni 1.2 8v da 60 CV e 1.2 16v da 80 CV.\nNel settembre 2003 dopo otto anni di onorata carriera e 802.605 esemplari prodotti, debutt\u00f2 la sua erede, la Lancia Ypsilon, da cui venne sostituita a partire dall'anno successivo."}
{"id": "560966", "revid": "1776051", "url": "https://it.wikipedia.org/wiki?curid=560966", "title": "Antonino Varvaro", "text": "Biografia.\nLaureato in giurisprudenza ed avvocato, fu tra i fondatori del Movimento per l'Indipendenza della Sicilia, in cui rappresentava, insieme ad Antonio Canepa l'area pi\u00f9 a sinistra, vicina alle aspirazioni dei contadini siciliani e, per molti aspetti, ideologicamente filo-comunista. Fu eletto nel giugno 1946 deputato all'Assemblea Costituente col MIS\nDello stesso MIS fu Segretario generale, fino alla sua espulsione nel febbraio 1947 perch\u00e9 in contrasto con il leader Andrea Finocchiaro Aprile.\nSuccessivamente fonder\u00e0 il Movimento Indipendentista Democratico Repubblicano con cui si candida alle prime elezioni regionali in Sicilia dell'aprile 1947, ma non otterr\u00e0 alcun seggio. Aderir\u00e0 quindi al Partito Comunista Italiano.\n\u00c8 stato componente del Consiglio Mondiale dei partigiani per la pace.\nSar\u00e0 eletto nel 1951 deputato all'Assemblea Regionale Siciliana nel collegio di Catania col Blocco del Popolo nella II legislatura, e poi rieletto in quello di Palermo dal 1955 per la III, IV e V legislatura, con il PCI fino al 1968.."}
{"id": "560974", "revid": "986213", "url": "https://it.wikipedia.org/wiki?curid=560974", "title": "Santa Prassede (titolo cardinalizio)", "text": "Il titolo di Santa Prassede \u00e8 un titolo cardinalizio che fu eretto da papa Alessandro I intorno al 112. Dal sinodo romano del 1\u00ba marzo 499 in poi \u00e8 stato sempre presente.\nIn base al catalogo di Pietro Mallio, compilato durante il pontificato di Alessandro III, il titolo era collegato alla basilica di San Lorenzo fuori le mura ed i suoi sacerdoti vi celebravano messa a turno.\nIl \"titulus Praxedis\" \u00e8 documentato per la prima in una iscrizione trovata nella catacomba di Sant'Ippolito e datata al 489, dove si menziona il presbitero Argirio. Le fonti documentarie attestano i presbiteri Celio Lorenzo e Pietro, che sottoscrissero gli atti del concilio romano del 499."}
{"id": "560988", "revid": "599013", "url": "https://it.wikipedia.org/wiki?curid=560988", "title": "Paname", "text": ""}
{"id": "560994", "revid": "1186766", "url": "https://it.wikipedia.org/wiki?curid=560994", "title": "National Library of Medicine", "text": "La National Library of Medicine (NLM), creata dal governo federale degli Stati Uniti d'America, \u00e8 la pi\u00f9 grande biblioteca medica del mondo. Le collezioni della NLM includono pi\u00f9 di sette milioni di libri, periodici, rapporti tecnici, manoscritti, microfilm, fotografie e immagini sulla medicina e le scienze correlate, incluso alcune opere tra le pi\u00f9 antiche e rare.\nFin dal 1879, la NLM ha pubblicato l\u02be\"Index Medicus\", una guida mensile agli articoli pubblicati in circa 5000 periodici selezionati. L'ultimo numero dell\u02be\"Index Medicus\" \u00e8 stato pubblicato nel dicembre 2004, ma queste informazioni continuano ad essere disponibili gratuitamente attraverso \"PubMed\" insieme a pi\u00f9 di 15 milioni di riferimenti e sommari di articoli pubblicati dagli anni '60 e 1,5 milioni di riferimenti che risalgono agli anni '50.\nLa NLM gestisce inoltre il \"National Center for Biotechnology Information\" (NCBI) che raggruppa alcuni database biologici liberamente accessibili su Internet.\nIl \"Toxicological and Environmental Health Program\" (TEHIP), creato dalla NLM nel 1967, ha l'incarico di raccogliere tramite database computerizzati i dati tossicologici e ambientali della letteratura medica e delle organizzazioni governative e non governative. Il TEHIP ha attivato diversi sistemi informativi sulle risposte alle emergenze chimiche e sulla educazione del pubblico, come ad esempio il \"Toxicological Data Network\" (TOXNET), \"Tox Town\" e lo \"Household Products Database\". Queste risorse sono disponibili gratuitamente sul Web.\nL\"'Extramural Programs Division\" fornisce sovvenzioni a supporto della ricerca nella scienza dell'informazione medica e a supporto della pianificazione e sviluppo di sistemi computerizzati nelle istituzioni mediche. Sono inoltre finanziate ricerche e pubblicazioni sulla storia della medicina e delle scienze della vita.\nStoria.\nLa NLM venne fondata nel 1836 come biblioteca del \"Army Surgeon General's Office\" (Servizio di chirurgia generale dell'esercito). L'Istituto di Patologia delle Forze Armate e il suo museo medico furono istituiti nel 1862 come \"Army Medical Museum\" (Museo medico dell'esercito). Durante la loro storia la biblioteca e il museo condivisero spesso la stessa sede. Dal 1866 al 1887, furono ospitati nel \"Ford's Theatre\" dopo che la produzione venne interrotta a seguito dell'uccisione del presidente Abraham Lincoln.\nNel 1936 la Biblioteca venne trasferita dal Ministero della Difesa al \n\"Public Health Service\" (Servizio pubblico della salute) del Ministero della Salute, Educazione e Previdenza e rinominato \"National Library of Medicine\" (Biblioteca nazionale di medicina). La Biblioteca si trasfer\u00ec dai suoi uffici di Bethesda, Maryland, negli edifici dei \"National Institutes of Health\" (Istituti nazionali di salute) nel 1962."}
{"id": "560995", "revid": "1522738", "url": "https://it.wikipedia.org/wiki?curid=560995", "title": "Fucsiapoli", "text": ""}
{"id": "561015", "revid": "114464443", "url": "https://it.wikipedia.org/wiki?curid=561015", "title": "Cosmopolis (romanzo)", "text": "Cosmopolis \u00e8 il tredicesimo romanzo dello scrittore italo-americano Don DeLillo, pubblicato nel 2003.\nTrama.\n\"Cosmopolis\" \u00e8 la storia di Eric Packer, un gestore patrimoniale multimiliardario di 28 anni che attraversa il centro di Manhattan per farsi tagliare i capelli nel quartiere di Hell's Kitchen. Va in giro in una limousine, che \u00e8 descritta come lussuosa, spaziosa e altamente tecnologica, piena di schermi televisivi e monitor per computer, protetta da vetri antiproiettile e decorata con marmo di Carrara. \u00c8 inoltre rivestita in sughero per attutire il rumore della strada.\nIl viaggio di Packer \u00e8 ostacolato da vari ingorghi, causati da una visita presidenziale in citt\u00e0, da una rivolta anticapitalista e da una processione funebre per una stella rap sufi, appena deceduta. Lungo la strada, ha diversi incontri casuali con sua moglie e incontri sessuali con altre donne, uccide un uomo della sua scorta e partecipa alle riprese di un film. Packer \u00e8 anche perseguitato da due uomini, un \"pasticcere terrorista\" e una \"minaccia credibile\". Nel corso della giornata, il protagonista perde incredibili quantit\u00e0 di denaro, scommettendo contro l'ascesa dello Yuan, che invece continua a salire .\nAdattamento cinematografico.\nNel 2012 dal libro \u00e8 stato tratto il film \"Cosmopolis\", diretto e sceneggiato da David Cronenberg e interpretato da un ricco cast comprendente Robert Pattinson, Samantha Morton, Jay Baruchel, Paul Giamatti, Kevin Durand e Juliette Binoche. Il film \u00e8 stato presentato in concorso al 65simo Festival di Cannes."}
{"id": "561035", "revid": "729019", "url": "https://it.wikipedia.org/wiki?curid=561035", "title": "Aracnoide (anatomia)", "text": "L'aracnoide \u00e8 una delle tre membrane chiamate meningi. Insieme alla dura madre (o \"pachimeninge\") e alla pia madre, avvolge il sistema nervoso centrale e il tratto iniziale dei nervi; delle tre \u00e8 la membrana intermedia, molto sottile e delicata come la tela di un ragno. La membrana aracnoide deriva del mesectoderma della cresta neurale dell'embrione.\nStruttura.\nL'aracnoide \u00e8 lo strato intermedio delle meningi che si interpone tra la dura madre pi\u00f9 superficiale e la pia madre, pi\u00f9 profonda. L'aracnoide \u00e8 separata dalla pia madre grazie allo spazio subaracnoideo dove scorre il liquido cefalo-rachidiano. Tra la dura madre e l'aracnoide si trova invece lo spazio subdurale (virtuale). L'aracnoide e la pia madre insieme costituiscono la \"leptomeninge.\" Il sottile strato aracnoide \u00e8 attaccato all'interno della dura madre e avvolge sia il cervello che il midollo spinale. Non segue i solchi cerebrali come la pia madre, fatta eccezione per la fessura longitudinale, che divide i due emisferi cerebrali. Al contrario della dura madre e della pia madre, l'aracnoide non \u00e8 vascolarizzata.\nL'aracnoide e la dura madre aderiscono l'un l'altra per tutto il cranio e il canale spinale fino ad arrivare alla vertebra S2, dove i due strati si fondono e terminano nel filum terminale, che si attacca all'estremit\u00e0 coccigea del canale spinale. Tra la dura madre e l'aracnoide giacciono alcune vene che collegano il sistema venoso del cervello con il sistema venoso nella dura madre.\nFunzione.\nDall'aracnoide partono delle trabecole (villi aracnoidei), che sono piccole protrusioni che attraversano la dura madre fino ai seni venosi del cervello, e che consentono al liquido cefalo-rachidiano di uscire dallo spazio subaracnoideo ed entrare all'interno dei seni venosi del cervello, e quindi nel flusso sanguigno. Il liquido cerebrospinale ha la funzione di proteggere il cervello dagli urti e di controllare le variazioni dell'ambiente interno."}
{"id": "561041", "revid": "599013", "url": "https://it.wikipedia.org/wiki?curid=561041", "title": "Eleonora Lo Bianco", "text": "Giocava nel ruolo di palleggiatrice.\nCarriera.\nLa carriera pallavolistica di Eleonora Lo Bianco comincia nel 1994 quando fa il suo esordio in Serie C con l': con la squadra piemontese ottiene due promozioni che la portano prima a giocare il campionato di Serie B2 e poi quello di Serie B1; fa inoltre parte delle nazionali giovanili italiane e con quella Under-20 vince la medaglia d'argento al campionato mondiale 1997. Nella stagione 1998-99 fa parte della squadra nazionale del e proprio nell'estate precedente fa il suo debutto nella nazionale italiana, precisamente il 21 giugno 1998, durante il Montreux Volley Masters, nella partita contro il Brasile.\nNella stagione 1999-00 fa il suo esordio nella pallavolo professionistica in Serie A2 con la , mentre l'annata successiva \u00e8 all' di Ravenna, in Serie A1, dove rimane fino al 2002. Intanto con la nazionale, dopo aver vinto un argento al campionato europeo 2001, ottiene la sua prima medaglia d'oro al campionato mondiale 2002, giocando da titolare.\nNel campionato 2002-03 passa alla di Jesi, dove resta per tre annate senza per\u00f2 vincere alcun titolo a livello di club, mentre con la nazionale colleziona tre argenti, due al World Grand Prix ed uno al campionato europeo 2005, venendo sconfitta in finale dalla , ma ottenendo il premio come miglior palleggiatrice della competizione.\nNella stagione 2005-06 viene ingaggiata dal , con il quale vince subito il campionato e la Coppa Italia, che sar\u00e0 poi vinta anche nell'edizione 2007-08 ed una Champions League. Nel 2006 con la nazionale vince un bronzo al World Grand Prix ed ottiene un quarto posto al campionato mondiale, mentre nel 2007, oltre a diventare capitano della squadra nazionale, vince per la prima volta l'oro sia al campionato europeo che alla Coppa del Mondo; l'anno successivo diventa la pallavolista con pi\u00f9 presenze nella nazionale italiana femminile superando Simona Rinieri. Sempre con Bergamo vince la Champions League 2008-09, che sar\u00e0 bissata anche la stagione seguente, mentre con l'Italia ottiene una nuova medaglia d'oro al campionato europeo ed il primo oro alla Grand Champions Cup. Sempre con la nazionale nel 2010 vince il bronzo al World Grand Prix ed il 31 ottobre dello stesso raggiunge le 475 presenze in maglia azzurra diventando la pallavolista con pi\u00f9 presenze nella nazionale italiana di qualsiasi sport, sia al maschile che al femminile.\nAll'inizio della stagione 2010-11 le viene diagnosticato un tumore al seno: torner\u00e0 in campo a gennaio 2011, conquistando poi il suo secondo scudetto. Nel 2011, con la nazionale vince per la seconda volta la Coppa del Mondo: durante la competizione supera le 500 presenze, diventando l'italiana con pi\u00f9 presenze in qualsiasi squadra nazionale italiana, sia maschile che femminile.\nNella stagione 2011-12 lascia l'Italia, trasferendosi in Turchia, nel , club militante nel massimo campionato, dove gioca per tre annate, per poi passare, nella stagione 2014-15, al vincendo la Coppa di Turchia e lo scudetto.\nRientra in patria per disputare la stagione 2015-16, ingaggiata nuovamente dal Bergamo, dove resta per due annate e con cui si aggiudica la Coppa Italia 2015-16. Nell'annata 2017-18 si accasa al , sempre in Serie A1.\nNel marzo 2019 viene inserita nella \"Hall of Fame della pallavolo italiana\": contestualmente, dopo una stagione di inattivit\u00e0, annuncia il ritiro dall'attivit\u00e0 agonistica."}
{"id": "561043", "revid": "24823", "url": "https://it.wikipedia.org/wiki?curid=561043", "title": "Tempio di Damanhur", "text": ""}
{"id": "561048", "revid": "27723", "url": "https://it.wikipedia.org/wiki?curid=561048", "title": "Gian Francesco Straparola", "text": ""}
{"id": "561049", "revid": "47767", "url": "https://it.wikipedia.org/wiki?curid=561049", "title": "Zampone", "text": ""}
{"id": "561053", "revid": "125637563", "url": "https://it.wikipedia.org/wiki?curid=561053", "title": "Mario Pizziolo", "text": "Carriera.\nDopo un apprendistato nelle giovanili di Livorno, e , Pizziolo approd\u00f2 nel 1924 alla , dalla quale fu ceduto alla , allora in Serie B, nel 1929, rimanendovi sino al 1936 per un totale di 197 incontri disputati (con tre reti all'attivo). Nel 1937 torna nella citt\u00e0 natale e partecipa al suo ultimo campionato da calciatore in prima divisione con il Pescara Calcio. Dal 1939 intraprende, proprio nel capoluogo adriatico, la carriera da allenatore professionista portando i biancazzurri per la prima volta in serie B; allen\u00f2 anche la Richard Ginori di Sesto Fiorentino.\nIl mondiale del 1934.\nPartito titolare della squadra azzurra, Pizziolo si infortun\u00f2 gravemente (rottura dei legamenti del ginocchio sinistro) nella prima partita dei quarti di finale disputatasi nella \"sua\" Firenze, contro la Spagna, cedendo il posto ad Attilio Ferraris. Nonostante fosse uno dei calciatori prediletti da Vittorio Pozzo, la scelta del regime fascista di premiare con la medaglia della federazione solo i partecipanti alla finale contro la Cecoslovacchia lo priv\u00f2 del titolo ufficiale di \"campione del mondo\", fra la proteste e gli appelli del commissario unico Pozzo e dei suoi compagni di squadra. Nel 1988, ossia 54 anni dopo, la Federazione comp\u00ec un gesto riparatore onorando finalmente Pizziolo con la medaglia ufficiale. Era, in quel momento, assieme ad Angelo Schiavio e Felice Borel, uno degli ultimi sopravvissuti della squadra campione del mondo del 1934. Pizziolo non riusc\u00ec a vivere abbastanza per vedere di nuovo i mondiali di calcio disputati in Italia. Infatti mor\u00ec il 30 aprile 1990 a pochi giorni dall'inizio della fase finale della competizione."}
{"id": "561058", "revid": "968255", "url": "https://it.wikipedia.org/wiki?curid=561058", "title": "Smolensk", "text": "Smolensk () \u00e8 una citt\u00e0 di 326.861 abitanti della Russia europea, situata sul fiume Dnepr, capoluogo dell'omonima Oblast', 362\u00a0km a sudovest di Mosca. Oggi Smolensk \u00e8 un discreto centro industriale, specializzato nei comparti elettronico e tessile.\nStoria.\nCitata in documenti che risalgono all'862, Smolensk \u00e8 una delle pi\u00f9 antiche citt\u00e0 russe. Fu capitale del Principato di Smolensk nel Medioevo, poi degli assedi, tra i quali va ricordato quello conosciuto come Difesa di Smolensk, durato 20 mesi dal 1609 al 1611. Conquistata allora dai polacchi, fece parte della Confederazione polacco-lituana. In questo periodo la citt\u00e0 era capoluogo del voivodato di Smole\u0144sk; furono erette un'arcieparchia cattolica di rito bizantino, nel 1625 e una diocesi di rito romano, nel 1636. Nel 1654 fu riconquistata dai russi. Durante l'Impero russo, fu capoluogo del Governatorato di Smolensk.\nNella sua lunga storia fu distrutta parecchie volte, specialmente durante la campagna di Russia di Napoleone Bonaparte, in cui vi si combatt\u00e9 la battaglia di Smolensk, e l'avanzata dell'esercito tedesco durante la seconda guerra mondiale (conosciuta in Russia come grande guerra patriottica). Non lontano da qui vi fu l'operazione Spark ovvero un tentativo tedesco di attentare alla vita di Adolf Hitler mediante l'utilizzo di un ordigno composto da due bottiglie di Cointreau caricate sul suo aereo, che fall\u00ec.\nIl 10 aprile 2010, durante la fase di atterraggio, l'aeroplano che trasportava il presidente della Polonia Lech Kaczy\u0144ski, la moglie e altri importanti funzionari statali polacchi, precipit\u00f2 causandone la morte.\nMonumenti e luoghi d'interesse.\nEdifici religiosi.\nLa citt\u00e0 \u00e8 dominata dalla cattedrale della Dormizione della Santissima Madre di Dio, edificio costruito in stile barocco russo fra il 1677 e il 1772 sul luogo di una preesistente cattedrale del XII secolo. L'edificio ospitava fino al 1941 l'icona della Madonna di Smolensk, ritenuta miracolosa e andata dispersa durante la Seconda guerra mondiale.\nSociet\u00e0.\nEvoluzione demografica.\n&lt;graph&gt;{\n \"version\": 2,\n \"width\": 500,\n \"height\": 180,\n \"data\": [\n \"name\": \"table\",\n \"values\": [\n \"x\": 1811,\n \"y\": 12400\n {\n \"x\": 1856,\n \"y\": 9200\n {\n \"x\": 1863,\n \"y\": 23100\n {\n \"x\": 1897,\n \"y\": 47000\n {\n \"x\": 1913,\n \"y\": 73100\n {\n \"x\": 1923,\n \"y\": 63700\n {\n \"x\": 1931,\n \"y\": 86500\n {\n \"x\": 1934,\n \"y\": 110000\n {\n \"x\": 1939,\n \"y\": 156900\n {\n \"x\": 1956,\n \"y\": 131000\n {\n \"x\": 1962,\n \"y\": 164000\n {\n \"x\": 1967,\n \"y\": 196000\n {\n \"x\": 1976,\n \"y\": 279000\n {\n \"x\": 1986,\n \"y\": 334000\n {\n \"x\": 2000,\n \"y\": 353400\n {\n \"x\": 2008,\n \"y\": 316500\n {\n \"x\": 2014,\n \"y\": 331000\n {\n \"x\": 2021,\n \"y\": 320200\n ]\n ],\n \"scales\": [\n \"name\": \"x\",\n \"type\": \"ordinal\",\n \"range\": \"width\",\n \"zero\": false,\n \"domain\": {\n \"data\": \"table\",\n \"field\": \"x\"\n },\n \"name\": \"y\",\n \"type\": \"linear\",\n \"range\": \"height\",\n \"nice\": true,\n \"domain\": {\n \"data\": \"table\",\n \"field\": \"y\"\n \"axes\": [\n \"type\": \"x\",\n \"scale\": \"x\"\n {\n \"type\": \"y\",\n \"scale\": \"y\"\n ],\n \"marks\": [\n \"type\": \"rect\",\n \"from\": {\n \"data\": \"table\"\n \"properties\": {\n \"enter\": {\n \"x\": {\n \"scale\": \"x\",\n \"field\": \"x\"\n \"y\": {\n \"scale\": \"y\",\n \"field\": \"y\"\n \"y2\": {\n \"scale\": \"y\",\n \"value\": 0\n \"fill\": {\n \"value\": \"steelblue\"\n \"width\": {\n \"scale\": \"x\",\n \"band\": \"true\",\n \"offset\": -1\n}&lt;/graph&gt;"}
{"id": "561060", "revid": "35804", "url": "https://it.wikipedia.org/wiki?curid=561060", "title": "Psoc", "text": ""}
{"id": "561062", "revid": "1226", "url": "https://it.wikipedia.org/wiki?curid=561062", "title": "Charles Perrow", "text": "Biografia.\n\u00c8 stato professore di sociologia all'Universit\u00e0 Yale; ha conseguito il dottorato di ricerca in Scienze Sociali a Berkeley e per molti anni ha compiuto ricerche e scritto riguardo a teorie organizzative.\nTra i suoi interessi principali vi erano lo sviluppo della burocrazia nel XIX secolo, i movimenti radicali degli anni sessanta, le teorie marxiste dell'industrializzazione e delle crisi contemporanee e gli incidenti e le responsabilit\u00e0 organizzative intrinseche e estrinseche degli accadimenti nefasti (\u00e8 sua la teoria denominata \"Normal Accident Theory\", in cui Perrow, in maniera pessimistica, spiega che spesso le organizzazioni che sviluppano processi critici come le centrali nucleari vanno incontro a rischi \"strutturali\" che non possono essere evitati dall'attenzione umana, dall'organizzazione responsabile e precisa nella gestione delle attivit\u00e0).\n\u00c8 stato un critico storico degli assunti di Barnard e della sua teoria dell'azione, ma riconosceva allo studioso la paternit\u00e0 della moderna teoria dell'organizzazione insieme a Max Weber."}
{"id": "561067", "revid": "2812", "url": "https://it.wikipedia.org/wiki?curid=561067", "title": "Lockheed-Martin", "text": ""}
{"id": "561076", "revid": "2063861", "url": "https://it.wikipedia.org/wiki?curid=561076", "title": "Lori Black", "text": "Biografia.\n\u00c8 la figlia dell'attrice americana Shirley Temple. Ha suonato il basso con i Clown Alley e con i Melvins, ai quali si un\u00ec quando la band si trasfer\u00ec dallo stato di Washington alla California.\nCon i Melvins ha suonato dal 1987 al 1991, e per una parte del 1993, incidendo negli album \"OZMA\", \"Bullhead\", \"Eggnog\", e \"Your Choice Live Series Vol.12\".\nNel 1998 si diffuse una voce che la dava per morta di overdose di eroina, ma Tom Flynn (manager della Boner Records) sment\u00ec la voce, affermando che la Black non era morta e che viveva a San Francisco.\nDopo l'esperienza con i Melvins non ha pi\u00f9 suonato in nessun'altra band."}
{"id": "561077", "revid": "767487", "url": "https://it.wikipedia.org/wiki?curid=561077", "title": "The Melancholy Collection", "text": "The Melancholy Collection \u00e8 un album dei Millencolin uscito il 29 luglio 1999 su Burning Heart Records distribuito da Epitaph Records nel 2001. Questo album \u00e8 una compilation che racchiude tutte le vecchie opere dei Millencolin, contiene infatti le canzoni dei primi 2 EP insieme ad altri brani di contorno ai vari singoli prodotti (i cosiddetti b-side).\nSono presenti anche alcune cover di The Police, Operation Ivy, Descendents e Desmond Dekker.\n\u00c8 stato creato per venire incontro ai vari fan che non riuscivano pi\u00f9 a trovare i singoli o che comunque costavano troppo; bisogna dire infatti che i cd singoli (specie fuori dall'Europa) avevano un prezzo spropositato e venivano considerati rarit\u00e0."}
{"id": "561081", "revid": "110157", "url": "https://it.wikipedia.org/wiki?curid=561081", "title": "Coppa Italia 1938-1939", "text": "La Coppa Italia 1938-1939 fu la 6\u00aa edizione della manifestazione calcistica. Inizi\u00f2 il 4 settembre 1938 e si concluse il 18 maggio 1939.\nAvvenimenti.\nL'Ambrosiana-Inter vinse la sua prima Coppa Italia in un'edizione in cui diverse protagoniste furono squadre poco quotate o provenienti da categorie inferiori: icona ne potrebbe essere l'altra finalista, il Novara, allora neopromosso in Serie A e in lotta per non retrocedere in campionato. Fu anche la Coppa Italia delle squadre di Serie C, con la e il SIME, club proveniente dalla piccola cittadina abruzzese di Popoli, che approdarono agli ottavi e il che si spinse fino ai quarti. Alla fine la spunt\u00f2 la squadra di Meazza, che complet\u00f2 un cammino non facile (Napoli, Livorno, Roma, Genova 1893 e Novara: tutte squadre di Serie A) con la vittoria arrivata grazie ai gol di Ferraris II e Frossi nella finale del 18 maggio 1939.\nSquadre partecipanti.\nDi seguito l'elenco delle squadre partecipanti, ossia tutti i membri del Direttorio Divisioni Superiori.\nCalendario.\nQualificazioni.\nIn questa fase ottantotto squadre furono sorteggiate per effettuare un turno di qualificazione. I turni di Serie C vennero impostati su griglie geografiche come l'anno precedente.\nQualificazioni squadre di Serie B.\nIn questa fase quattro squadre di Serie B furono sorteggiate per effettuare un turno di qualificazione.\nTabellone torneo (dai sedicesimi).\nSedicesimi di finale.\nIn questo turno entrarono anche le 16 squadre di Serie A.\nFinale.\nDa questa stagione la FIGC design\u00f2 Roma come sede perenne della finale della coppa, ma il comportamento fazioso ed antisportivo del pubblico romano costrinse le autorit\u00e0 a cancellare immediatamente questa disposizione."}
{"id": "561092", "revid": "110157", "url": "https://it.wikipedia.org/wiki?curid=561092", "title": "Arrondissement di Avesnes-sur-Helpe", "text": "L\"arrondissement\" di Avesnes-sur-Helpe (chiamato anche \"Avesnois\") \u00e8 una suddivisione amministrativa francese, situata nel dipartimento del Nord e nella regione Alta Francia.\nComposizione.\nL\"arrondissement\" di Avesnes-sur-Helpe raggruppa 154 comuni in 12 cantoni: \nStoria.\nDopo la sua creazione con gli altri \"arrondissement\" del Nord nel 1800, questo \"arrondissement\" non ha mai rimesso in discussione la scelta di Avesnes-sur-Helpe come sottoprefettura, bench\u00e9 la citt\u00e0 di Maubeuge abbia acquisito da tempo un peso economico e maggiore.\nNel 1998 \u00e8 stato istituito il Parco naturale regionale dell'Avesnois, che comprende tutto l'arrondissement ad eccezione dei due cantoni di Maubeuge.\nGeografia fisica.\nI paesaggi dell'Avesnois sono verdeggianti e costituiscono un'eccezione nel contesto del dipartimento: prati da pascolo, foreste di latifoglie, ruscelli sinuosi, mulini e villaggi pittoreschi dove sono ancora numerose cappelle e immagini votive in pietra blu.\nEconomia.\nTurismo.\nL'Avesnois, \u00e8 il Magico Nord, area verde di una regione industriale di vecchia data, il paese del formaggio chiamato Maroilles! Ha sviluppato nel corso degli anni un fiorente turismo di prossimit\u00e0."}
{"id": "561100", "revid": "1543377", "url": "https://it.wikipedia.org/wiki?curid=561100", "title": "Alfa Coronae Australis", "text": "Alpha Coronae Australis \u00e8 la stella pi\u00f9 brillante della costellazione della Corona Australis, unitamente alla stella \u03b2 Coronae Australis, di magnitudine apparente simile. \u00c8 chiamata anche Alfecca Meridiana. Il nome \u201cAlfecca\u201d deriva dall'arabo \"an-na\u00b4ir al-fakkah\", \u201cla stella che brilla nel buco\u201d, riferita al circolo di stelle che forma la corona. La parola \"Meridiana\" deriva dal latino e sembra riconducibile alla posizione della stella contrapposta (\u03b1 Coronae Borealis), stella molto pi\u00f9 brillante nella costellazione della Corona Boreale, con la quale pu\u00f2 essere confusa a causa del nome molto simile.\nAlpha Coronae Australis \u00e8 una stella bianca della sequenza principale ed appartiene alla classe spettrale A2V con una magnitudine apparente +4,10. Dista circa 130 anni luce dalla Terra. Con una temperatura superficiale di circa 9100 K, la sua luminosit\u00e0 \u00e8 31 volte superiore a quella del Sole. Ha un'elevata velocit\u00e0 di rotazione di almeno 180\u00a0km/s. Considerando che il suo raggio \u00e8 2,3 volte maggiore del raggio solare, il periodo di rotazione \u00e8 inferiore di 18 ore.\nCome altre stelle bianche pi\u00f9 famose come Fomalhaut (\u03b1 Piscis Austrini) e Denebola (\u03b2 Leonis), mostra un'emissione elevata nella radiazione infrarossa, il che sembra indicare la presenza di un disco di polveri orbitante intorno.\nLa stella \u00e8 conosciuta anche col nome di \u201cSesta stella della tartaruga di fiume\u201d in cinese."}
{"id": "561102", "revid": "2138421", "url": "https://it.wikipedia.org/wiki?curid=561102", "title": "Santa Sabina (titolo cardinalizio)", "text": "Il titolo cardinalizio di Santa Sabina sull'Aventino fu eretto intorno al 423 da papa Celestino I o, molto semplicemente, fu solo confermato in quella data, visto che santa Sabina mor\u00ec nel 119. Il \"Titolus Sabinae\" fu enumerato nel sinodo romano del 1\u00ba marzo 499. Dopo il 595 fu chiamato santa o beata Sabina.\nIn base al catalogo di Pietro Mallio, compilato durante il pontificato di Alessandro III, il titolo era collegato alla Basilica di San Paolo fuori le mura e i suoi sacerdoti vi celebravano Messa a turno."}
{"id": "561106", "revid": "326822", "url": "https://it.wikipedia.org/wiki?curid=561106", "title": "Rai Edu Lab1", "text": ""}
{"id": "561108", "revid": "6923", "url": "https://it.wikipedia.org/wiki?curid=561108", "title": "Voivodato di Vicebsk", "text": "Il voivodato di Vicebsk (in polacco: \"Wojew\u00f3dztwo Witebskie\") fu un'unit\u00e0 di divisione amministrativa e governo locale del Granducato di Lituania (allora facente parte della Confederazione Polacco-Lituana) dal XV secolo fino alla Spartizione della Polonia del 1795.\nSede del governo del voivodato (\"Wojewoda\"):\nGeografia antropica.\nSuddivisioni amministrative.\nIl voivodato di Vicebsk consisteva, secondo la Pace di Andrussov (1667) di due piccole contee: Witebsk e Orsza. La prima fu persa in favore dell'Impero Russo nel 1772, e solo una piccola parte della seconda rimase nella Confederazione Polacco-Lituana fino al 1793."}
{"id": "561111", "revid": "339392", "url": "https://it.wikipedia.org/wiki?curid=561111", "title": "Rai Edu Lab2", "text": ""}
{"id": "561118", "revid": "1318658", "url": "https://it.wikipedia.org/wiki?curid=561118", "title": "Arrondissement di Cambrai", "text": "L\"arrondissement\" di Cambrai \u00e8 una suddivisione amministrativa francese, situata nel dipartimento del Nord e nella regione dell'Alta Francia.\nComposizione.\nL\"'arrondissement\" di Cambrai raggruppa 117 comuni in 7 cantoni:"}
{"id": "561119", "revid": "1529788", "url": "https://it.wikipedia.org/wiki?curid=561119", "title": "Friarielli", "text": "I friarielli, altres\u00ec chiamati broccoletti a Roma, broccoli di rapa in Calabria, cime di rapa in Puglia, rapini (o rapi) in Toscana o pulezze nell'Aretino e in Valdichiana, sono le infiorescenze appena sviluppate della cima di rapa.\nTipicamente parte della cucina napoletana, nella quale vengono generalmente preparati soffritti, sono utilizzati in altre regioni d'Italia come pure nella Galizia spagnola e in Portogallo (\"grelos\"), nonch\u00e9 nella cucina cinese (\"kai-lan\").\nNon vanno confusi con i friarielli intesi come pasta tipica delle zone pi\u00f9 orientali della penisola anatolica e con i friarelli, peperoni nani verdi dolci (conosciuti anche come \"friggitelli\" nel Lazio), i quali vengono anch'essi consumati fritti.\nEtimologia.\nSecondo alcuni il nome \"friariello\" deriva dallo spagnolo \"frio-grelos\" (broccoletti invernali), mentre altri ritengono che derivi dal verbo napoletano \"frijere\" (friggere).\nUso in cucina.\nI friarielli vengono generalmente preparati soffritti in olio d'oliva con aglio, sale e poco peperoncino rosso piccante. In questa forma non richiedono una preventiva lessatura, anche se alcuni la preferiscono per conferire al piatto finale una maggior tenerezza.\nCome si mangiano.\nNella cucina napoletana i friarielli formano un binomio quasi indissolubile con la salsiccia, di cui rappresentano il contorno tradizionale. Come cibo da strada, le paninerie vendono infatti panini farciti al momento con salsiccia e friarielli. Nelle pizzerie napoletane non manca mai sul menu anche la pizza con salsiccia, friarielli, grana grattugiato e fiordilatte (da alcuni chiamata \"pizza alla carrettiera\"). Nelle rosticcerie e in alcuni panifici si preparano pizze ripiene (calzoni) con salsiccia e friarielli. Nelle \"friggitorie\" si produce la versione fritta di tale calzone. \nNella zona della Valdichiana aretina un piatto tipico \u00e8 \"Rocchi\" (salsicce) e \"Pulezze\", dove quest\u2019ultime, una volta bollite, vengono sminuzzate e saltate in padella con aglio e olio.\nZona di produzione.\nI \"friarielli\" sono coltivati prevalentemente nelle aree interne della Campania, soprattutto nella zona nord-est di Napoli, in particolare nei comuni di Acerra, Afragola, Caivano, Cardito, Casoria e Sant'Antimo, nella fascia appenninica (province di Avellino, Benevento), nell'agro nocerino-sarnese, nella provincia di Caserta a Aversa, Mondragone, e nella piana del Sele (Salerno).\nUna volta erano coltivati anche nel capoluogo, in particolare nel quartiere collinare del Vomero, che era infatti noto come \"'o colle d' 'e friarielle\" (\"il colle dei friarielli\").\nCol nome di broccoletti, sono anche coltivati nel Lazio centro-meridionale; particolarmente rinomati quelli provenienti dai terreni della fascia pedemontana dei Lepini (comuni di Sezze e limitrofi). In Provincia di Frosinone vengono consumati anche con la polenta, accompagnando il sugo di spuntature e salsicce che la condisce.\nIn tutta la provincia di Lucca sono coltivati da tempo immemore e sono conosciuti con il nome di rapini; dopo averli lessati vengono soffritti con aglio e salsiccia sbriciolata e serviti come contorno di piatti a base di maiale (famosa la rosticciana con i rapini), oppure se soffritti con aglio e salsicce intere formano un piatto unico (i rapini con la salsiccia). In Lucchesia vengono anche chiamati gallonzori."}
{"id": "561124", "revid": "110157", "url": "https://it.wikipedia.org/wiki?curid=561124", "title": "Colonnata (Carrara)", "text": "Colonnata \u00e8 una frazione del comune di Carrara, situata sulle pendici delle Alpi Apuane: \u00e8 conosciuta in tutto il mondo per il suo lardo e per le cave di marmo bianco.\nDa diversi anni, a causa dell'elevato impatto paesaggistico e ambientale in un territorio ricco di biodiversit\u00e0 e geodiversit\u00e0 come quello delle Alpi Apuane, la filiera del marmo \u00e8 oggetto di un'aspra battaglia ambientalista per la chiusura delle cave.\nGeografia fisica.\nColonnata si trova nella cornice naturale delle Alpi Apuane, tra i monti Maggiore, Spallone e Sagro, a 8\u00a0km ad est di Carrara. \u00c8 raggiungibile dalla antica strada che passa per i borghi di Vezzala e di Bedizzano.\n\u00c8 collocata all'interno del comprensorio delle cave e in particolare nella zona conosciuta come \"Gioia Calagio\": qui si trova il bacino di Gioia, una delle cave maggiori, sfruttata con un'estesa lavorazione a gradini, che produce marmo venato, arabescato e bardiglio. La cava venne sfruttata anche in epoca antica, come provano i ritrovamenti di monete ed epigrafi incise direttamente sulla roccia; proviene inoltre da questa zona un bassorilievo con il dio Silvano.\nCirca un km a valle, nella localit\u00e0 di \"Fossacava\" si trova inoltre la maggiore cava del comprensorio di epoca romana, sviluppata ad anfiteatro per una lunghezza di circa 200\u00a0m: da qui si estraeva la variet\u00e0 del bardiglio nuvolato (citata anche da Strabone come \"azzurro variegato\"). Da qui provengono antichi attrezzi da scavo e una piccola scultura riconosciuta come una \"Artemide con una fiaccola\", conservata al Museo Archeologico di Firenze. Conservata al Museo Civico del Marmo di Carrara, su concessione del Museo Archeologico di Firenze.\nColonnata \u00e8 situata all'interno del Parco naturale regionale delle Alpi Apuane.\nStoria.\nLe origini di Colonnata risalgono all'insediamento, qui sorto intorno al 40 a.C., per l'alloggio degli schiavi destinati allo sfruttamento intensivo delle cave per l'impiego a Roma del marmo locale (detto marmo lunense dalla vicina colonia di Luni, fondata nel 177 a.C. dopo la sconfitta dei Liguri), in sostituzione dei pi\u00f9 costosi marmi bianchi greci (pario e pentelico).\nIl nome dell'insediamento si riteneva derivare dal vocabolo latino \"columna\", indicando il luogo in cui venivano estratte le colonne di marmo da inviare a Roma, ma l'origine del toponimo potrebbe essere ricollegata ai termini latini \"collis\" (\"colle\") o \"columen\" (\"sommit\u00e0\").\nLe cave potrebbero essere state utilizzate anche dai Liguri Apuani, i quali furono forse impiegati anche in seguito come esperti del lavoro di estrazione: tracce di attivit\u00e0 estrattiva risalente al VI secolo a.C. sono infatti state rinvenute in localit\u00e0 Fantiscritti e precisamente presso la \"Fossa Carbonera\".\nDa una lapide rinvenuta nel 1810 e che riporta i nomi dei consoli degli anni 16-22 d.C., sembra che l'insediamento fosse retto da decurioni e da un \"magister\", tutti di origine servile, che dovevano sovraintendere ai lavori.\nUlteriori notizie risalgono solo al XIII secolo, mentre la chiesa del borgo sembra risalire al XII secolo. \u00c8 possibile tuttavia che Colonnata sia stata nell'alto medioevo una roccaforte difensiva per i popoli che si sono succeduti in queste zone (Bizantini, Goti e Longobardi).\nNel XVI secolo le notizie riportano l'esistenza di 53 famiglie.\nIl borgo ha continuato a vivere, fino ad oggi, soprattutto dell'attivit\u00e0 estrattiva. Vi venne introdotto, forse dai Longobardi, l'allevamento dei suini, favorito dalla ricca presenza di castagni e col tempo si svilupp\u00f2 in particolare l'attivit\u00e0 di trasformazione delle carni acquistate appena macellate, utilizzate come companatico dai cavatori, dando cos\u00ec inizio alla tradizionale produzione del celebre lardo.\nIl 24 agosto 1944, durante la seconda guerra mondiale, l'abitato fu bruciato dai nazifascisti.\nMonumenti e luoghi d'interesse.\nIl paese ha mantenuto in parte le proprie caratteristiche storiche originali che erano principalmente improntate all'uso nelle opere murali del marmo lasciato a vista, nei portali, negli stipiti di porte e finestre ed in altri componenti edilizi. Tra gli altri elementi di arredo presenti nel paese si possono ammirare: la porta Nord di accesso al borgo, appartenuta alla cinta muraria medioevale oramai scomparsa; l'aia pavimentata in marmo che si trova nella punta pi\u00f9 a Sud dell'abitato, dove un percorso pedonale costruito con informi marmorei ad incastro situato poco sotto, la Piazza Palestro, porta alla moderna scultura dedicata al \"Cristo dei cavatori\"; il campanile con sassi a vista e orologio; la chiesa parrocchiale del XVI secolo dedicata a San Bartolomeo: all'interno nel suo arredo marmoreo spiccano l'altare maggiore in marmo bianco, gli altari laterali in marmi policromi e il rilievo marmoreo raffigurante l\"Assunzione in cielo di Maria tra i Santi\"; conserva anche nel coro i frammenti di un'ancona d'altare con i santi Andrea, Bartolomeo e Pietro e un bel crocifisso in marmo del Seicento attribuito ad un allievo di Michelangelo Buonarroti.\nCultura.\nGastronomia.\nColonnata \u00e8 conosciuta in tutto il mondo per il suo lardo."}
{"id": "561131", "revid": "125680920", "url": "https://it.wikipedia.org/wiki?curid=561131", "title": "Rog\u00e9rio Ceni", "text": "Detiene il record di gol realizzati da un portiere professionista in gare ufficiali con 131 reti, e rientra nella ristretta cerchia dei calciatori con almeno 1000 presenze in carriera, piazzandosi al secondo posto con 1233 incontri disputati.\nDa giocatore ha vestito esclusivamente la maglia del San Paolo, squadra della quale detiene il record di presenze nonch\u00e9 la decima posizione nella classifica storica dei cannonieri. Con la squadra brasiliana ha vinto, tra il resto, tre volte il Campionato Paulista, tre volte (consecutive) il Campionato Brasiliano, due volte la Coppa Libertadores e una volta la Coppa Sudamericana, nonch\u00e9 una Coppa Intercontinentale e un Mondiale per Club FIFA.\nConvocato dal 1997 al 2006 per la nazionale brasiliana, ha vinto la Confederations Cup nel 1997 e si \u00e8 laureato campione del mondo nel 2002 (senza tuttavia scendere mai in campo in quest'occasione).\nBiografia.\nNacque nello Stato del Paran\u00e1, a Pato Branco, da Eurydes e Hertha, crescendo con i tre fratelli Rosicler, Ronaldo e Rudimar. A otto anni ebbe la possibilit\u00e0 di partecipare, per la prima volta, alla scuola calcio, entrando nella societ\u00e0 calcistica locale. Nel 1984 si trasfer\u00ec con la famiglia a Curitiba, e l'anno successivo a Sinop. In questa cittadina, situata all'interno dello Stato del Mato Grosso, gioc\u00f2 per un certo periodo a pallavolo, sport in cui ottenne discreti risultati, arrivando a disputare i Giochi studenteschi a Bras\u00edlia nel 1989. Nello stesso anno fece anche dei provini per il Sinop Futebol Clube, che in seguito lo incluse nella propria rosa come portiere di riserva. Parallelamente alla propria attivit\u00e0 sportiva, Ceni lavorava al Banco do Brasil e frequentava la scuola.\nCaratteristiche tecniche.\nNonostante fosse un portiere, in carriera si \u00e8 distinto per la sua vena realizzativa dimostrandosi un ottimo battitore di rigori e punizioni.\nCarriera.\nGiocatore.\nClub.\nEntrato nelle file del Sinop, nel 1990 fu promosso in prima squadra in qualit\u00e0 di terzo portiere dietro a Mar\u00edlia e Valdir Braga. Nilo Neves, il tecnico del club, in seguito all'infortunio di questi ultimi nel corso della prima giornata del torneo statale, decise di affidarsi a Rog\u00e9rio Ceni per il resto della stagione; il portiere di Pato Branco gioc\u00f2 da titolare per la prima volta all'Est\u00e1dio Lu\u00eds Geraldo da Silva, contro il C\u00e1ceres, parando un rigore. Al termine del campionato, date le buone prestazioni di Ceni e la concomitante interruzione dell'attivit\u00e0 del Sinop, un dirigente della societ\u00e0 raccomand\u00f2 al portiere di fare un provino per il San Paolo. Appoggiato dal preparatore dei portieri del San Paolo, Gilberto Geraldo de Moraes, gi\u00e0 estremo difensore del club negli anni 1960, Ceni fece il suo ingresso nella rosa del San Paolo nel settembre 1990. Inizialmente, il giocatore dello Stato del Paran\u00e1 fu riserva di Gilmar e Zetti, e fino al 1996 gioc\u00f2 sporadicamente, disputando soprattutto incontri nel Campionato Paulista.\nNel 1997 inizi\u00f2 a essere impiegato con maggior continuit\u00e0, e gli venne assegnato il ruolo di estremo difensore titolare nel Campeonato Brasileiro S\u00e9rie A 1997. Con la societ\u00e0 di San Paolo in 20 anni ha disputato oltre 1000 partite. Il 20 agosto 2006, nel corso dell'incontro di campionato contro il Cruzeiro, ha realizzato una doppietta (un gol su punizione e uno su rigore) che gli ha permesso di superare i 62 gol di Jos\u00e9 Luis Chilavert nella classifica dei portieri goleador, divenendo l'estremo difensore ad aver segnato pi\u00f9 reti nella storia del calcio professionistico; i gol sono 129. Nella sua 618\u00aa partita con la squadra indoss\u00f2 proprio il numero di maglia 618.\nCon 1197 partite disputate con la maglia del San Paolo detiene il record di presenze nella propria squadra. \u00c8 inoltre il calciatore al mondo ad aver realizzato pi\u00f9 presenze in un singolo club, avendo superato Noel Bailie fermatosi a quota 1013 con il Linfield.\nNazionale.\nRog\u00e9rio Ceni conta 16 presenze nella nazionale brasiliana (pi\u00f9 una considerata non ufficiale e quindi non conteggiata dalla FIFA), con cui ha esordito nel 1997, senza mai segnare un gol. Ha partecipato al Mondiale del 2002 come terzo portiere, senza mai scendere in campo, e quello del 2006 come secondo portiere, scendendo in campo in una sola occasione, subentrando al titolare Dida nei minuti finali della sfida con il Giappone, dopo il quarto gol brasiliano, quello del definitivo 4-1.\nAllenatore.\nIl 24 novembre 2016 viene nominato tecnico della sua ex squadra, il San Paolo, per la stagione seguente e con la quale firma un contratto fino alla fine del 2018. Nel Campionato Paulista viene eliminato in semifinale dal Corinthians, nella Coppa del Brasile viene eliminato al quarto turno dal Cruzeiro, nella Coppa Sudamericana esce al primo turno per mano degli argentini del Defensa y Justicia con la regola dei gol fuori casa. Il 3 luglio 2017, dopo appena 11 partite in campionato e all\u2019indomani della sconfitta per 2-0 contro il Flamengo, viene esonerato. Chiude la sua prima esperienza da allenatore con un totale di 34 partite (14 vittorie, 10 pareggi e 10 sconfitte).\nIl 15 novembre 2017 viene nominato tecnico del Fortaleza, decidendo di partire dalla seconda divisione Brasiliana, vincendo il Campeonato Brasileiro S\u00e9rie B 2018. Dopo una breve esperienza al fa ritorno al Fortaleza con cui vince per due volte il Campionato Cearense e la Copa do Nordeste.\nIl 10 novembre 2020 subentra sulla panchina del Flamengo dopo l'esonero del tecnico spagnolo Dom\u00e8nec Torrent, firmando un contratto valido fino a fine dicembre 2021. Vincer\u00e0 subito il campionato con un solo punto di distacco sull', la Supercoppa del Brasile 2021 contro il e il Campionato Carioca. Il 10 luglio 2021 dopo le sconfitte con e , rassegna le proprie dimissioni con la squadra dodicesima in campionato. Il 14 ottobre 2021, a distanza di 4 anni, torna ad allenare il San Paolo, in sostituzione dell'esonerato Hern\u00e1n Crespo.\nStatistiche.\nPresenze e reti nei club.\n\"Statistiche aggiornate al termine della carriera da giocatore.\""}
{"id": "561138", "revid": "27723", "url": "https://it.wikipedia.org/wiki?curid=561138", "title": "Giannetta Varoli", "text": ""}
{"id": "561140", "revid": "287204", "url": "https://it.wikipedia.org/wiki?curid=561140", "title": "P\u0142o\u0144sk", "text": "P\u0142o\u0144sk \u00e8 una citt\u00e0 polacca del distretto di P\u0142o\u0144sk nel voivodato della Masovia.Ricopre una superficie di 11,6 km\u00b2 e nel 2006 contava 22.258 abitanti."}
{"id": "561143", "revid": "1318658", "url": "https://it.wikipedia.org/wiki?curid=561143", "title": "Arrondissement di Douai", "text": "L\"arrondissement\" di Douai \u00e8 una suddivisione amministrativa francese, situata nel dipartimento del Nord e nella regione dell'Alta Francia.\nComposizione.\nL\"arrondissement\" di Douai raggruppa 67 comuni in 7 cantoni:"}
{"id": "561145", "revid": "767487", "url": "https://it.wikipedia.org/wiki?curid=561145", "title": "Pennybridge Pioneers", "text": "Pennybridge Pioneers \u00e8 un album dei Millencolin uscito il 24 febbraio 2000 su Burning Heart Records/Epitaph Records.\nQuesto \u00e8 il loro quarto disco, registrato presso i Westbeach Studios ad Hollywood in California, USA.\nDiventa il loro primo disco d'oro in Australia con pi\u00f9 di 35.000 copie vendute.\nIl titolo vuol dire \"Pionieri di \u00d6rebro\" (Pennybridge \u00e8 la traduziane letterale della loro citt\u00e0 natale \u00d6rebro dallo svedese all'inglese: \u00f6re=penny - bro=bridge).\nViene prodotto da Brett Gurewitz dei Bad Religion e proprietario della Epitaph Records.\nQuesto album fu distribuito in contemporanea sotto Epitaph Records negli US.\nPer \"Fox\u201d e \"Penguins &amp; Polarbears\" sono stati creati dei Videoclip."}
{"id": "561146", "revid": "287204", "url": "https://it.wikipedia.org/wiki?curid=561146", "title": "Citroen C3", "text": ""}
{"id": "561148", "revid": "1905319", "url": "https://it.wikipedia.org/wiki?curid=561148", "title": "Olera", "text": "Olera (\"Ol\u00e9ra\" in dialetto bergamasco) \u00e8 una frazione del comune di Alzano Lombardo, in provincia di Bergamo.\nGeografia fisica.\nTerritorio.\nIl borgo di Olera si trova in una piccola valle laterale, parallela alla valle del Nesa, che degrada dalle pendici del Canto Alto ed \u00e8 compresa tra i monti Zuccone e Colletto, propaggini situate sul lato orografico destro della bassa val Seriana. \nPosto ad un'altezza di circa 520 m s.l.m., \u00e8 collocato nei pressi dello spartiacque con la val Brembana.\nConfina a Nord con i monti Canto Alto e Canto basso che lo dividono da Poscante, frazione di Zogno, e ad Est con i monti Solino e Luvrida, che lo separano da Sorisole e Ponteranica. Ad Ovest \u00e8 invece il monte Colletto a suddividerlo dal borgo di Monte di Nese, mentre a Sud-Est confina con la frazione alzanese denominata \"Busa\".\nLa rete viaria \u00e8 molto semplice ed \u00e8 composta da una sola via d'accesso proveniente dal capoluogo di Alzano Lombardo, da cui dista circa cinque chilometri. Vi sono inoltre numerosi sentieri e mulattiere che collegano la localit\u00e0 ai borghi vicini.\nPer ci\u00f2 che concerne l'idrografia numerosi sono i piccoli corsi d'acqua che bagnano il territorio: per lo pi\u00f9 si tratta di torrenti che si gonfiano solo in seguito ad abbondanti piogge e che raccolgono le acque in eccesso provenienti dai monti circostanti. Tutti confluiscono nel principale, denominato \"Olera\" come il paese stesso, tributario del torrente Nesa, a sua volta affluente del Serio da destra.\nStoria.\nI primi insediamenti dovrebbero essere riconducibili al VI secolo a.C., quando in quest'area si stabilirono gli Orobi, popolazione di origine ligure dedita alla pastorizia, a cui si aggiunsero ed integrarono, a partire dal V secolo a.C., le popolazioni di ceppo celtico, tra cui i Galli Cenomani.\nTuttavia la fondazione di un vero e proprio nucleo abitativo dovrebbe risalire al II secolo a.C., quando il territorio fu conquistato dai Romani. I nuovi dominatori, dopo aver sottoposto il territorio a centuriazione, si dedicarono anche alla costruzione di strade che permettessero i trasporti nei loro domini: tra queste vi era anche la traccia che da Alzano percorreva la piccola valle di Olera ed in breve giungeva in val Brembana.\nL'ipotesi della fondazione romana del borgo \u00e8 suffragata dalla tesi che indica Olera come borgo posto in una posizione di controllo dei traffici diretti in val Brembana, situazione identica a quella di Brumano, altra frazione alzanese. Quest'ultima, posta all'imbocco della valle del Nesa, fu anch'essa interessata dal passaggio di una via di comunicazione diretta nella vallata solcata dal Brembo. Considerando che in una lapide del I secolo d.C. Brumano viene indicato come vicus, si pu\u00f2 dedurre che anche Olera risalga al medesimo periodo.\nAnche l'etimologia \u00e8 riconducibile al periodo latino. L'ipotesi pi\u00f9 accreditata vorrebbe far derivare il nome del paese dal sostantivo latino \"Olla\", che sta ad indicare recipienti in pietra. Questi utensili infatti vennero costruiti per secoli dagli abitanti del borgo, ricavandone il materiale dai terreni limitrofi. Al nome \u00e8 stata quindi aggiunta la desinenza \"\u2013era\", tipica del dialetto bergamasco che sta ad indicare il corrispondente italiano di spazio o luogo.\nUn'altra teoria, sulla quale tuttavia pochi sono i riscontri, vorrebbe invece far derivare il nome da \"Olus\", stante ad indicare una terra ricca di legumi.\nIl primo documento scritto che ne attesta l'esistenza risale invece al 747, quando Rachis, re dei Longobardi, concesse ad un tale Limino il fondo regio di Sorisole, nel quale era incluso anche il borgo di Olera. Gli stessi terreni nel 772 furono quindi donati all'ospizio di san Cassiano, mentre nell'897 vennero infeudati al Vescovo di Bergamo, nell'ambito del Sacro Romano Impero.\nDi notevole importanza sono anche i documenti risalenti al 1165 e 1229, entrambi custoditi presso la Biblioteca civica di Bergamo, che ribadiscono come il borgo fosse saldamente in mano alle autorit\u00e0 ecclesiastiche del capoluogo orobico.\nAutorit\u00e0 che cominci\u00f2 ad essere messa in discussione dal XIII secolo, tanto che gi\u00e0 nel 1249 il Vescovo Alberto di Terzo rinunci\u00f2 ai propri privilegi sulle terre poste attorno ai monti Solino e Canto Alto, tra le quali anche Olera. L'emancipazione comunale venne quindi sancita dagli statuti di Bergamo del XIII e XIV secolo, nei quali Olera viene citato come comune indipendente.\nVerso la fine dell'et\u00e0 medievale il paese fu incluso nei confini del comune di Poscante che, pur se situato sull'opposto versante orografico del Canto Alto, era collegato ad Olera tramite sentieri utilizzati da viandanti e commercianti. Questi rientravano nella rete viaria conosciuta con il nome di via Mercatorum, che permetteva il passaggio di persone e merci dirette verso la val Brembana, in quei tempi difficilmente raggiungibile utilizzando gli impervi sentieri del fondovalle brembano.\nQuesta strada lastricata si sviluppava dalla citt\u00e0 di Bergamo ed in breve arrivava ad Alzano, da cui si diramava una via secondaria al tragitto principale (che raggiungeva Nembro e saliva a Salmezza), che toccava Olera per giunere poi a Monte di Nese. Da qui i traffici seguivano altre due strade alternative: la prima scendeva direttamente a Poscante, la seconda si ricollegava a Salmezza da cui giungeva a Selvino e poi a \"Trafficanti\" (frazione di Costa Serina), ed infine a Serina. Da essa il territorio trasse notevoli benefici economici, come testimoniato dalla presenza nel borgo di una casa doganale.\nAnche il centro del paese cominci\u00f2 ad acquisire l'aspetto che ha tuttora: buona parte del merito va ad Alberto Acerbis, personalit\u00e0 di spicco nel panorama provinciale, tanto da essere eletto tra i savi della citt\u00e0 con il compito di redimere le controversie tra guelfi e ghibellini. Questi, nel 1296 fece edificare la sua abitazione signorile unitamente alla chiesa, riorganizzando di conseguenza l'assetto urbanistico del borgo.\nNei secoli seguenti pochi furono gli spunti degni di nota che riguardarono il paese, se non quello di aver dato i natali a Tommaso Acerbis, frate cappuccino che svolse la sua opera caritatevole nel Veneto e nelle valli del Tirolo. Questi fu la guida spirituale dell'arciduca Leopoldo V d'Austria e della moglie Claudia de' Medici. Grazie all'apporto dell'arciduca e dell'amico Ippolito Guarinoni costru\u00ec la chiesa dedicata all'Immacolata a Volders (15 chilometri da Innsbruck) e considerata monumento nazionale austriaco. Nella sua opera scritta pi\u00f9 importante, \"Fuoco d'amore\" (1682), parla dell'\"alta sapienza dell'amore\".\nNon mancarono tuttavia gli eventi funesti: nel triennio tra il 1627 ed il 1629 una forte carestia mise a dura prova gli abitanti, a cui fece seguito la tremenda epidemia di peste di manzoniana memoria, che ebbe il suo apice nell'estate del 1630. A causa della malattia gli abitanti furono costretti a dare fuoco a gran parte delle case, compresa la parrocchiale ed il relativo archivio, per cercare di arginare la diffusione del morbo.\nA livello amministrativo, Olera rimase legato al borgo brembano di Poscante fino al 1797 quando, contestualmente al passaggio dalla Repubblica di Venezia alla napoleonica Repubblica Cisalpina, riusc\u00ec ad ottenere la propria autonomia amministrativa. Autonomia revocata gi\u00e0 nella successiva riorganizzazione territoriale del 1805, con conseguente riaggregazione a Poscante, da cui si stacc\u00f2 nuovamente nel 1816, anno in cui la zona pass\u00f2 sotto la dominazione austriaca del Regno Lombardo-Veneto.\nQuesta volta la vita del comune di Olera dur\u00f2 soltanto lo spazio di qualche mese, tanto che nel dicembre dello stesso anno venne nuovamente incluso nei confini del comune brembano. Tutto rest\u00f2 immutato fino al 1925 quando, dopo richiesta ufficiale perorata dagli stessi abitanti, Olera venne aggregata a Nese, pi\u00f9 facilmente raggiungibile in caso di necessit\u00e0. L'ultimo passo venne sancito nel 1939 quando, unitamente all'intero comune anesiate, pass\u00f2 ad Alzano Lombardo.\nLuoghi d'interesse.\nLa principale caratteristica che contraddistingue questo borgo \u00e8 la disposizione delle case che, addossate le une alle altre, formano un reticolo di piccole vie percorribili soltanto a piedi. Questa struttura riporta a quella che era la peculiarit\u00e0 dei nuclei rurali di origine medievale, con una tecnica costruttiva originale rimasta inalterata per secoli. Nel borgo vengono organizzate visite guidate le prime domeniche di ogni mese.\nIn ambito religioso tre sono le chiese presenti. La pi\u00f9 antica \u00e8 la chiesa della Santissima Trinit\u00e0, posta al limite del centro storico, risalente al XIII secolo e probabilmente fatta costruire da Alberto Acerbis nel 1296. Conosciuta anche con il nome di \"chiesa dei morti\" per via delle sepolture in essa racchiuse, custodisce al proprio interno opere di buon pregio, tra cui il trittico pittorico \"La Madonna ed i santi Cristoforo e Antonio Abate\" eseguito nella seconda parte del XV secolo. Coevo \u00e8 il bassorilievo ligneo del \"Martirio di santo Stefano\" , mentre secentesco \u00e8 il dipinto \"Trinit\u00e0 e santi Paolo e Lorenzo\", opera di Paolo Piazza, con la tela \"san Luigi Gonzaga\" dipinta nel XVIII secolo.\nLa chiesa principale \u00e8 invece la parrocchiale, dedicata a san Bartolomeo, posta frontalmente alla chiesetta della Trinit\u00e0, con cui condivide il piccolo sagrato edificata nel 1296. Costruita nel corso del XV secolo sopra il corso di un piccolo torrente per via della totale mancanza di spazi aperti, venne eretta a rango di parrocchiale nell'anno 1471.\nAll'interno spicca la grandiosa opera, conosciuta come Polittico di Olera, eseguita da Giovan Battista Cima da Conegliano, una delle prime opere del pittore veneto. \nIl polittico \u00e8 formato da nove pannelli disposti in tre ordini intorno ad una nicchia contenente una statua lignea raffigurante San Bartolomeo, patrono della parrocchia. Il dipinto \u00e8 racchiuso nella sua originale cornice intagliata e dorata, attribuita a manifattura veneziana. \nCome un'opera di tale importanza abbia potuto giungere in questo piccolo e sperduto borgo non \u00e8 dato saperlo. Alcune ipotesi al riguardo vedono protagonisti personaggi illustri del tempo quali Guglielmo d'Alzano o Fra Tommaso Acerbis, senza tuttavia escludere qualche emigrante, che potrebbero averla donata al loro paese d'origine.\nNel 1857 l'allora parroco del paese, in cerca di fondi utili alla ristrutturazione della chiesa, pens\u00f2 addirittura di vendere l'opera. Fortunatamente l'iniziativa fu immediatamente bloccata dalla Commissione d'Arte della Curia vescovile di Bergamo.\nI muri perimetrali della chiesa sono ancora quelli della struttura originale, mentre la struttura \u00e8 stata soggetta ad una sostanziale ristrutturazione nel 1873. In quell'occasione il tetto venne rifatto e rialzato di oltre cinque metri, ed i due altari spostati all'esterno. Anche la facciata venne interessata da importanti modifiche, che la videro assumere una nuova fisionomia in stile neogotico.\nInteressanti sono le vetrate, eseguite nella seconda met\u00e0 del XX secolo da Trento Longaretti, ma anche l'icona \"La Madonna del Pollice\" situata nell'altare laterale di sinistra attribuita al pittore cretese Rizzo da Candia. Altre opere degne di nota sono i dipinti cinquecenteschi \"L'Adorazione dei Magi\" e \"La discesa dello Spirito Santo nel cenacolo sugli Apostoli e Maria\" di Vittoriano Urbini, ma anche il \"Martirio di S. Bartolomeo\" e \"La Deposizione\" di Ponziano Loverini.\nPoco discosta dall'abitato, raggiungibile soltanto tramite il sentiero che reca verso l'altra frazione di Burro, si trova infine la chiesa di san Rocco. Costruita probabilmente nel XV secolo con navata singola e le caratteristiche della tipica chiesa campestre, possiede dipinti quattrocenteschi attribuibili alla bottega dei Marinoni di Albino.\nNumerose sono inoltre le opportunit\u00e0 per chi volesse passare un po' di tempo immerso nella natura, con molti sentieri che si snodano sulle pendici dei monti circostanti. Tra i principali vi sono quelli contrassegnati con segnavia del CAI numero 532 che raggiunge prima il piccolo borgo di Burro e poi la frazione nembrese di Lonno; il 533 che si collega tramite una via Crucis con il monte Solino ed il colle della Maresana; ed infine il 540 che tocca alternativamente il Canto Alto e l'altra frazione alzanese di Monte di Nese."}
{"id": "561149", "revid": "88740", "url": "https://it.wikipedia.org/wiki?curid=561149", "title": "Wilamowice", "text": "Wilamowice (\"Wymyso\u00fc\" in vilamoviano) \u00e8 un comune urbano-rurale polacco del distretto di Bielsko-Bia\u0142a, nel voivodato della Slesia.&lt;br&gt;Ricopre una superficie di 56,72 km\u00b2 e nel 2004 contava 14.888 abitanti. Dal 1975 al 1998 ha fatto parte del voivodato di Bielsko-Bia\u0142a.\nSociet\u00e0.\nLingue e dialetti.\nLa lingua vilamoviana, in pericolo di estinzione, \u00e8 parlata a Wilamowice da circa 100 vilamoviani, in maggioranza anziani. Questa lingua era la principale usata in citt\u00e0 fino ai primi anni del regime comunista (1945-1949), quando le autorit\u00e0 la proibirono."}
{"id": "561150", "revid": "287204", "url": "https://it.wikipedia.org/wiki?curid=561150", "title": "Plonsk", "text": ""}
{"id": "561160", "revid": "1318658", "url": "https://it.wikipedia.org/wiki?curid=561160", "title": "Arrondissement di Dunkerque", "text": "L\"arrondissement\" di Dunkerque \u00e8 una suddivisione amministrativa francese, situata nel dipartimento del Nord e nella regione dell'Alta Francia. In questo arrondissement \u00e8 presente una numerosa comunit\u00e0 fiamminga, di lingua olandese.\nComposizione.\nL\"arrondissement\" di Dunkerque raggruppa 117 comuni in 16 cantoni:\nStoria.\nIn origine l'arrondissement era diviso in due sottoprefetture, quella di Bergues e quella di Cassel. In seguito la sottoprefettura di Bergues \u00e8 stata spostata a Dunkerque (1803) e quella di Cassel a Hazebrouck (1857), prima di essere definitivamente soppressa nel 1926."}
{"id": "561169", "revid": "253269", "url": "https://it.wikipedia.org/wiki?curid=561169", "title": "Henry Ian Cusick", "text": "Noto principalmente per aver interpretato i personaggi di Desmond Hume, Stephen Finch e Marcus Kane rispettivamente nelle serie televisive \"Lost\", \"Scandal\" e \"The 100\".\nBiografia.\nDi padre scozzese e madre peruviana, parla correntemente sia l'inglese sia lo spagnolo. Ha studiato alla Royal Scottish Academy of Music and Drama prima di unirsi al Glasgow Citizens Theatre dove ha recitato nei suoi primi ruoli da protagonista, tra cui Dorian Gray ne \"Il ritratto di Dorian Gray\" con Rupert Everett, Amleto nell\"'Amleto\" di Marovitz con Helen Baxendaler e Corner ne \"La sposa di campagna\".\nLe sue performance nei ruoli di Tasso nel Torquato Tasso prodotto nell'ambito dell'Edinburgh International Festival, e di Creonte nell'Edipo prodotto dal Citizens Theatre gli hanno fatto guadagnare uno speciale encomio per lo Ian Charleston Award del 1995.\nAltre apparizioni teatrali includono il ruolo di Solzius ne \"I soldati\" per l'Edinburgh International Festival; Cassio nell\"'Otello\", Demetrio in \"Sogno di una notte di mezza estate\", Pompeo in \"Antonio e Cleopatra\" con Alan Bates e Frances De La Tour per la Royal Shakespeare Company; Green in \"Riccardo II\" con Fiona Shaw, Arthur ne \"I distruttori di macchine\" e Dolabella in \"Antonio e Cleopatra\" con Alan Rickman e Helen Mirren per il Royal National Theatre; Nick ne \"The LA Plays\" per l'Almeida Theatre, Londra e il Visconte DeValmont ne \"Le relazioni pericolose\" per la Liverpool Playhouse. Altri ruoli importanti includono McCann in \"The Birthday Party\", Jeffrey in \"The Dying Gaul\" \u2013 Citizien Theatre, Louis Ironson in \"Angels in America\" per 7:84 Theatre co., Don Giovanni nell'omonima produzione del Theatre Babel.\nApparizioni televisive e cinematografiche comprendono Ges\u00f9 nel \"The Gospel of John\", \"Il Vangelo di Giovanni\", Gareth Heldman ne \"L'ispettore Barnaby\", Gideon Mantell in \"Dinosaur Hunters\", Dr. Talbot in \"2000 Acres for Sky\" per tre stagioni, Matt in \"Carla\", Miles (cast fisso della serie) nell'acclamata serie della BBC \"The Book Group\", Jason (cast fisso della serie) in \"Casualty\", il Sergente Michael Clark in \"Murder Rooms\" e il Dottor Peter Campbell nel film per la tv della Lifetime, \"Perfect Romance\". Ha un ruolo principale nel film indipendente \"9/tenths\", diretto da Robert Degus (informazioni sull'uscita TBA). La sua interpretazione di Brian (ruolo principale) in \"Half Light\", diretto da Craig Rosenberg e con Demi Moore.\nLa nuova stagione autunnale del 2005 della ABC lo ha visto interpretare un nuovo personaggio di \"Lost\", Desmond Hume.\nNel 2006, per la quinta stagione della popolare serie della Fox \"24\", Cusick \u00e8 stato ingaggiato per il ruolo ricorrente di Theo Stoller.\nDal 2014 al 2019 interpreta il ruolo di Marcus Kane nella serie televisiva \"The 100\".\nDoppiatori italiani.\nNelle versioni in italiano dei suoi film, Henry Ian Cusick \u00e8 stato doppiato da:"}
{"id": "561170", "revid": "1008732", "url": "https://it.wikipedia.org/wiki?curid=561170", "title": "Achernar", "text": "Achernar (: ; conosciuta anche con le sigle di Bayer \u03b1 Eri / \u03b1 Eridani / Alfa Eridani) \u00e8 una stella bianco-azzurra di sequenza principale, appartenente alla costellazione dell'Eridano. \u00c8 una delle poche stelle di prima magnitudine apparente, essendo questa pari a +0,45; tale magnitudine la rende la nona stella pi\u00f9 brillante del cielo.\nLa sua luminosit\u00e0 \u00e8 dovuta non tanto alla sua distanza, che \u00e8 di 144 anni luce, ma soprattutto al fatto di essere una stella molto brillante: la sua massa \u00e8 di circa di sei - otto masse solari e la sua magnitudine assoluta \u00e8 pari a -2,72.\nAchernar \u00e8, fra le stelle pi\u00f9 brillanti del cielo, la meno conosciuta a livello popolare: ci\u00f2 \u00e8 dovuto ad alcuni fattori, primo fra tutti il fatto che si trova in un'area di cielo a declinazione molto meridionale, restando dunque fuori dalla vista in tutta Europa e in gran parte dell'America Settentrionale e dell'Asia; in secondo luogo, i dintorni di questa stella sono privi di stelle luminose o disposte a formare asterismi particolarmente noti o riconoscibili. Nonostante ci\u00f2, \u00e8 una delle stelle pi\u00f9 interessanti dal punto di vista scientifico, essendo una delle pi\u00f9 schiacciate ai poli che si conoscano.\nOsservazione.\nAchernar \u00e8 la nona stella pi\u00f9 luminosa del cielo. Essendo posta 57\u00b0 a sud dell'equatore celeste, essa \u00e8 visibile principalmente dall'emisfero sud della Terra, dove appare come un astro molto isolato, in un campo di stelle deboli e notevolmente distante dalla brillante scia chiara della Via Lattea; si presenta circumpolare da molte grandi citt\u00e0 dell'emisfero sud, come Citt\u00e0 del Capo, Buenos Aires, Sydney e Melbourne, Wellington. L'osservazione dall'emisfero nord \u00e8 assai penalizzata: non \u00e8 visibile da nessuna regione dell'Europa, della Russia e dalla maggior parte degli Stati Uniti, dove \u00e8 osservabile solo negli stati pi\u00f9 meridionali come il Texas; nel Mar Mediterraneo diventa visibile bassa sull'orizzonte solo dalle coste pi\u00f9 a sud, in Libia e in Egitto. Questa posizione marcatamente australe ha comportato che questo oggetto non sia stato studiato se non in tempi relativamente recenti, con l'immissione in orbita di telescopi spaziali e con la costruzione di osservatori astronomici nell'emisfero sud della Terra.\nAchernar giace nella parte pi\u00f9 meridionale della costellazione dell'Eridano, in corrispondenza dei suoi confini con la costellazione del Tucano e dell'Idra Maschio. L'Eridano, che nella cultura greco-latina, rappresenta il fiume Po, si estende a sud-ovest di Orione. Le due sue stelle pi\u00f9 luminose si trovano alle estremit\u00e0 nord e sud della costellazione, rappresentandone la sorgente e la foce: la sorgente \u00e8 identificata con Cursa, a 5\u00b0 a sud dell'equatore celeste, mentre la foce \u00e8 identificata, appunto, con Achernar. Essa \u00e8 una delle stelle luminose pi\u00f9 solitarie della volta celeste: l'unica stella brillante pi\u00f9 vicina, Fomalhaut, si trova a 39\u00b0 di distanza angolare da Achernar, mentre Canopo, la seconda stella pi\u00f9 brillante del cielo, nonch\u00e9 la seconda stella brillante apparentemente pi\u00f9 vicina, si trova a circa 40\u00b0. In compenso, Achernar costituisce il vertice pi\u00f9 settentrionale di un triangolo i cui altri due vertici sono costituiti dalle due Nubi di Magellano, due galassie satelliti della Via Lattea: esse distano da Achernar 26\u00b0 e 16\u00b0.\nAmbiente galattico.\nTrovandosi a 144 anni luce dal Sole, Achernar \u00e8 una stella relativamente vicina al Sole: i due astri sono pertanto posti nel medesimo braccio della Via Lattea, il Braccio di Orione. Le coordinate galattiche di Achernar sono 290,84\u00b0 e -58,79\u00b0. Una longitudine galattica di circa 290,84\u00b0 significa che la linea ideale che congiunge il Sole e Achernar, se proiettata sul piano galattico, forma con la linea ideale che congiunge il Sole con il centro galattico un angolo di circa 290\u00b0. Ci\u00f2 implica che Achernar \u00e8 leggermente pi\u00f9 vicina dal centro galattico di quanto non sia il Sole. Una latitudine galattica di -58,79\u00b0 significa che Achernar si trova parecchio a sud rispetto al piano galattico, su cui sono posti sia il Sole che il centro galattico.\nLa stella pi\u00f9 vicina a Achernar, a 3,4 anni luce, \u00e8 HD 10678, una nana gialla di classe spettrale G6V che ha una magnitudine apparente 8,40. Segue in ordine di vicinanza, a 4,9 anni luce, LTT 855, una nana arancione di classe spettrale K4V e di magnitudine apparente 9,91. Per trovare una stella pi\u00f9 luminosa di HD 10678 bisogna allontanarsi 12 anni luce da Achernar, dove \u00e8 posta HD 13246, una stella bianco-gialla di sequenza principale, di classe spettrale F8V, avente magnitudine apparente 7,50.\nCaratteristiche.\nLe classificazioni di Achernar variano nell'intervallo fra la classe B3 e la classe B6. Inoltre, quanto a classificazione MMK, Achernar \u00e8 stata attribuita sia alla classe delle subgiganti che a quella delle stelle appartenenti alla sequenza principale. Naz\u00e9 (2009). la classifica come stella di tipo B6Vpe, ove \"p\" significa stella peculiare ed \"e\" segnala l'appartenenza alla classe delle stelle Be. Tenendo per buona questa classificazione, Achernar \u00e8 una stella di colore bianco-azzurro di sequenza principale, che sta fondendo l'idrogeno presente nel suo nucleo in elio.\nStelle della classe di Achernar sono molto luminose. Dalla magnitudine apparente di questo astro e dalla sua distanza, si pu\u00f2 dedurre che esso emette, nella banda del visibile, una radiazione 1.070 volte quella del Sole. La massa di Achernar \u00e8 stimata essere compresa fra 6 e 8 volte quella solare. Questo dato e la probabilit\u00e0 che la stella perder\u00e0 ingenti quantit\u00e0 di materia nel corso della sua evoluzione porta a ritenere che essa non esploder\u00e0 come una supernova alla fine del suo ciclo vitale, ma che piuttosto diventer\u00e0 una nana bianca molto massiccia come Sirio B. Secondo alcune ipotesi Achernar ha una et\u00e0 di circa 55 milioni di anni e, sebbene non abbia ancora abbandonato la sequenza principale, lo far\u00e0 nel giro di pochi milioni di anni.\nUna stella Be.\nAchernar \u00e8 la stella Be con la luminosit\u00e0 apparente pi\u00f9 elevata dell'intera volta celeste, nonch\u00e9 la pi\u00f9 vicina alla Terra. Le stelle Be sono stelle di classe spettrale B caratterizzate da una elevata velocit\u00e0 di rotazione. Tale velocit\u00e0 comporta un marcato schiacciamento ai poli, causato dalla forza centrifuga, nonch\u00e9 la presenza di un disco circumstellare costituito da materia gassosa espulsa dalla stella in corrispondenza delle zone equatoriali della stessa. Il disco \u00e8 responsabile della comparsa delle linee di emissione dell'idrogeno e di altri elementi ionizzati, che normalmente appaiono per\u00f2 pi\u00f9 deboli. La lettera \"e\" indica proprio la presenza di tali linee. Poich\u00e9 lo stadio Be \u00e8 uno stadio transitorio di una stella di tipo B, devono esistere altri fattori, oltre all'elevata velocit\u00e0 di rotazione, responsabili della formazione del disco circumstellare: sono state chiamate in causa pulsazioni non radiali a cui la stella va soggetta oppure l'attivit\u00e0 magnetica oppure ancora la presenza di una compagna. Le stelle Be rappresentano il 17% delle stelle di tipo B non appartenenti alla classe delle supergiganti della nostra Galassia. Le sottoclassi spettrali che presentano una maggiore frequenza di stelle Be sono B1 e B2.\nNel 2002 Achernar \u00e8 stata fatta oggetto di osservazioni da parte di Domiciano de Souza e colleghi (2003) che hanno utilizzato il potente interferometro del Very Large Telescope, il VLTI, con due dei quattro telescopi disponibili accoppiati. Il team di studiosi \u00e8 stato capace di ricostruire la forma del disco stellare, che \u00e8 risultato essere sorprendentemente schiacciato: la stella appare come un'ellisse con un asse maggiore di 2,53 \u00b1 0,06 mas e un asse minore di 1,62 \u00b1 0,01 mas. L'ellisse risulta inclinato di 39\u00b0 \u00b1 1\u00b0 rispetto alla linea est-ovest.\nTuttavia la forma del disco che appare agli strumenti, sebbene ci offra delle indicazioni sulla reale forma della stella, fornisce solo dei vincoli riguardo ad essa e non la indica in modo univoco: in particolare, finch\u00e9 non conosciamo l'inclinazione dell'asse di rotazione della stella, non avremo una idea precisa del suo reale schiacciamento. Una possibilit\u00e0 \u00e8 che l'asse di rotazione coincida con l'asse minore dell'ellisse che appare alle osservazioni e l'equatore stellare con il suo asse maggiore. In tal caso vedremmo Achernar \"di taglio\". Alla distanza di 144 anni luce, ci\u00f2 implicherebbe un raggio polare di 7,7 \u00b1 0,2 R\u2299 e un raggio equatoriale di 12,0 \u00b1 0,4 R\u2299. Di conseguenza, il rapporto fra il raggio equatoriale e il raggio polare di Achernar sarebbe 1,55. Tuttavia l'asse di rotazione potrebbe essere inclinato di meno di 90\u00b0 rispetto alla nostra linea di vista, cio\u00e8 potremmo non vedere Achernar \"di taglio\". In tal caso, mentre il raggio equatoriale sarebbe sempre 12,0 \u00b1 0,4 R\u2299, il raggio polare sarebbe minore di 7,7 \u00b1 0,2 R\u2299 e quindi il rapporto fra i due raggi maggiore di 1,55. Si pu\u00f2 tuttavia porre un limite alla inclinazione dell'asse rispetto alla nostra linea di vista: infatti, la velocit\u00e0 di rotazione di Achernar all'equatore moltiplicata il seno dell'angolo di inclinazione dell'asse di rotazione (\"v\"eq \u00d7 \"sin\" \"i\") \u00e8 stata calcolata essere 225\u00a0km/s. \u00c8 necessario ipotizzare che la velocit\u00e0 equatoriale non sia superiore rispetto a quella critica, oltre la quale l'astro si distruggerebbe. Per una stella della massa di Achernar tale valore \u00e8 circa 315\u00a0km/s. Ne segue che l'inclinazione rispetto alla nostra linea di vista non pu\u00f2 essere inferiore a 46\u00b0, perch\u00e9 se \"i\"=46\u00b0, allora la velocit\u00e0 di rotazione dell'astro sarebbe pari a quella critica. Tuttavia, anche per valori di poco superiori a 46\u00b0, la gravit\u00e0 superficiale all'equatore tenderebbe a zero e quindi Domiciano de Souza e colleghi (2003) prendono in considerazione solo ipotesi in cui l'asse di rotazione sia inclinato di almeno 50\u00b0. Ne concludono che 50\u00b0 \u2264 \"i\" \u2264 90\u00b0.\nSchiacciamento eccessivo.\nDomiciano de Souza e colleghi (2003) calcolano che, anche assumendo che Achernar ruoti al 96% della sua velocit\u00e0 critica, essa, secondo la teoria, dovrebbe avere un raggio polare di 8,3 R\u2299. Tuttavia, come si \u00e8 detto, le misurazioni interferometriche riportano un raggio polare massimo di 7,7 R\u2299 nell'ipotesi che \"i\" = 90\u00b0 e inferiore se \"i\" &lt; 90\u00b0. Lo schiacciamento della stella risulta quindi troppo elevato rispetto alle previsioni teoriche. Per conciliare le osservazioni con la teoria, Domiciano de Souza e colleghi (2003) ipotizzano che una rotazione differenziale del nucleo della stella rispetto alla sua superficie: il nucleo, in particolare, ruoterebbe pi\u00f9 velocemente della superficie. Questa ipotesi \u00e8 stata ripresa e sviluppata da Jackson e colleghi (2004): essi confermano che il modello della rotazione differenziale pu\u00f2 spiegare lo schiacciamento osservato; tuttavia l'allontanamento delle zone equatoriali dal nucleo dovrebbe comportare un abbassamento di temperatura di tali zone tale da precludere l'assegnamento di Achernar alla classe spettrale B.\nUn'altra possibile spiegazione della discrepanza fra lo schiacciamento rilevato e le previsioni teoriche \u00e8 stata avanzata da Vinicius e colleghi (2006), i quali ipotizzano che al momento dell'osservazione la stella era circondata dal disco di gas caratteristico delle stelle Be: tale disco distorce l'immagine della stella facendola apparire pi\u00f9 oblunga di quanto in realt\u00e0 sia. Questa ipotesi \u00e8 stata ripresa da Carciofi e colleghi (2008), i quali assumono che l'inclinazione dell'asse di rotazione sia circa 65\u00b0 e che quindi il raggio polare sia pari a 7,3 R\u2299; tuttavia secondo i loro modelli il raggio equatoriale sarebbe solo 1,5 volte quello polare, cio\u00e8 circa 11 R\u2299. Il valore maggiore rilevato dalle osservazioni interferometriche sarebbe dovuto alla presenza del disco di gas che circonda Achernar. Un modello simile implica che la velocit\u00e0 di rotazione sia vicina a quella critica (circa il 99% di essa). Inoltre Carciofi e colleghi (2008) ipotizzano che temperatura superficiale della stella sia 20.000 K ai poli; a causa dello schiacciamento della stella che rende i poli molto pi\u00f9 vicini al suo nucleo di quanto non lo sia l'equatore, e quindi molto pi\u00f9 caldi, la temperatura all'equatore sarebbe di soli 3.500 K e la radiazione emessa 1100 volte superiore ai poli rispetto all'equatore. In questo modello la luminosit\u00e0 bolometrica della stella \u00e8 3.150 L\u2299.\nCome si \u00e8 detto, nel visibile Achernar \u00e8 circa 1.100 volte pi\u00f9 luminosa del Sole. Ma per raffrontare la luminosit\u00e0 assoluta di questa stella con quella del Sole \u00e8 necessario prendere in considerazione anche il quantitativo di radiazione ultravioletta emanata. Poich\u00e9 tale quantitativo dipende dalla temperatura superficiale della stella e poich\u00e9 tale temperatura non \u00e8 costante lungo la sua superficie, solo mediante modelli accurati della forma e della variazione di temperatura fra le diverse zone della superficie \u00e8 possibile ipotizzare quale sia la sua luminosit\u00e0 assoluta. Quello di Carciofi e colleghi (2008) costituisce un modello sufficientemente accurato per stimare tale luminosit\u00e0.\nDisco circumstellare.\nCome tutte le stelle Be, Achernar produce un disco di gas: una delle cause della formazione del disco \u00e8 sicuramente rappresentata dalla sua alta velocit\u00e0 di rotazione. Visto che Achernar \u00e8 la stella Be pi\u00f9 vicina a noi, non stupisce che sia uno degli oggetti privilegiati nello studio dei dischi circumstellari delle stelle Be. Vinicius e altri (2006) hanno analizzato le oscillazioni nelle linee spettrali dell'idrogeno, dell'elio e del magnesio nello spettro elettromagnetico di Achernar; essi hanno individuato un ciclo della durata di 2,04 giorni, che interpretano come coincidente con il periodo di rotazione della stella su se stessa. Esso \u00e8 probabilmente prodotto da gas che circondano la stella e che ruotano assieme ad essa. Altri periodi di 1,3 giorni, 0,78 giorni e 0,58 giorni sono interpretati come dovuti a pulsazioni non radiali dell'astro. Analizzando invece le variazioni sul lungo periodo della linea H\u03b1 dell'idrogeno, i ricercatori hanno concluso che \u00e8 possibile individuare un ciclo di 14-15 anni: l'inizio del ciclo \u00e8 rappresentato da forti emissioni ed \u00e8 interpretato come una eruzione di gas dalla superficie della stella con la conseguente formazione di un disco circumstellare inizialmente molto denso; in seguito le linee di emissione si indeboliscono piano piano: ci\u00f2 viene interpretato come la lenta dissipazione del disco circumstellare, che si esaurisce nel giro di una decina di anni; infine per 4-5 anni Achernar torna ad essere una normale stella di classe B con emissioni assenti. A questo punto si ha una nuova eruzione e il ciclo ricomincia.\nLe modalit\u00e0 con cui il disco circumstellare si forma e viene alimentato sono state fatte oggetto di studio da parte di Carciofi e colleghi (2007). Poich\u00e9 gli studiosi hanno rilevato, oltre a variazioni nell'arco di giorni, anche variazioni nell'arco di ore e di minuti nelle emissioni del disco di Achernar, la loro ipotesi \u00e8 che il disco non sia alimentato da una sola grande eruzione ma da tante piccole eruzioni che formano regioni a pi\u00f9 alta densit\u00e0 di gas all'interno del disco . Queste regioni poi tendono a disperdersi e a mescolarsi con il gas del disco stesso nell'arco di pochi giorni, formando un anello di materiale intorno alla stella. Se intervengono ulteriori eruzioni l'anello aumenta di spessore e consistenza; altrimenti, se le eruzioni terminano, la sua parte interna ricade sulla stella, mentre quella esterna si dissipa lentamente nello spazio interstellare.\nOltre che un disco circumstellare variabile, le stelle Be possiedono un potente vento stellare che si diparte dai poli dell'astro. Come si \u00e8 detto, infatti, essendo vicini al nucleo, essi sono molto caldi e quindi emettono molta radiazione. La conseguente elevata pressione di radiazione \u00e8 responsabile di un importante vento stellare che pu\u00f2 far perdere all'astro da cui si diparte 10\u22128 M\u2609 all'anno. Il vento polare di Achernar \u00e8 stato studiato da Kervella &amp; Domiciano de Souza (2006): essi hanno osservato i dintorni di Achernar alle frequenze dell'infrarosso mediante il VLT in un periodo in cui il disco circumstellare era praticamente assente e hanno potuto individuare due pennacchi che si dipartono dai poli della stella e che si allungano per 17,6 \u00b1 4,9 mas. Essi emettono il 4,7 \u00b1 0,3 % della radiazione infrarossa della stella. Il flusso del vento polare sembra costante e non dipendere dalle fasi di formazione e dissipazione del disco circumstellare. Osservazioni successive hanno sostanzialmente confermato questo modello: i pennacchi avrebbero le forme di due gaussiane alte ognuna 9,9 \u00b1 2,3 mas, cio\u00e8 circa 6 raggi stellari.\nPossibile compagna.\nLe stelle Be fanno spesso parte di un sistema binario. Si \u00e8 quindi cercato di appurare se Achernar avesse una compagna. Una risposta in senso positivo \u00e8 arrivata per la prima volta con lo studio condotto da Kervella &amp; Domiciano de Souza (2007): osservando il disco circumstellare di Achernar alle frequenze del medio infrarosso, essi hanno potuto constatare l'esistenza di una zona con emissioni particolarmente intense; essa \u00e8 separata dalla stella centrale da 280 mas, che, alla distanza di 44 parsec, corrispondono a 12,3 UA, e ha una luminosit\u00e0 agli infrarossi che \u00e8 pari all'1,79 % di quella di Achernar. Gli autori ipotizzano che la fonte di emissione sia una stella di sequenza principale, di classe spettrale A7, con una temperatura superficiale di circa 7.500 K e una massa di circa 2 M\u2609. La differenza di luminosit\u00e0 fra la principale e la sua compagna nella banda del visibile \u00e8 5,4 magnitudini (cio\u00e8 la principale \u00e8 144 volte pi\u00f9 luminosa della sua compagna). Questo significa che la compagna ha magnitudine apparente 5,8 e che quindi, se non fosse cos\u00ec vicina alla principale, sarebbe una stella osservabile a occhio nudo, date condizioni di visibilit\u00e0 ottimali, anche se apparirebbe molto debole. Probabilmente, il piano dell'orbita della compagna corrisponde al piano equatoriale della principale.\nLe osservazioni compiute da Kervella e colleghi (2008) hanno confermato la presenza di una compagna, chiamata Achernar B. La luminosit\u00e0 misurata nel vicino infrarosso \u00e8 risultata tuttavia maggiore di quella rilevata l'anno prima: all'infrarosso, la componente B \u00e8 risultata possedere il 3,33 % della luminosit\u00e0 della componente A. Questa maggiore luminosit\u00e0 suggerisce che Achernar B sia una stella di classe spettrale A1V, simile a Sirio. La distanza e la massa delle due componenti fanno ipotizzare che il loro periodo orbitale sia circa 15 anni.\nSignificato culturale.\nIl nome \"Achernar\" deriva dalla parola araba \u0622\u062e\u0631 \u0627\u0644\u0646\u0647\u0631 (\"\u0101khir an-nahr\") che significa \"fine del fiume\". Questo nome trova origine nel fatto che la stella \u00e8 posta alla foce del fiume Eridano. L'attribuzione di tale nome ad Achernar \u00e8 tuttavia moderna, risalente al XVI secolo, quando fu osservata per la prima volta dagli esploratori europei: in et\u00e0 antica la stella non era infatti nota alle civilt\u00e0 classiche europee a causa della sua posizione molto pi\u00f9 meridionale che assumeva all'epoca a causa della precessione degli equinozi. La \"foce\" del fiume era rappresentata dalla pi\u00f9 settentrionale stella Acamar, , che si trova alla declinazione di -40\u00b0: si trattava della stella pi\u00f9 meridionale visibile agli astronomi arabi. Tolomeo non la menziona sebbene essa avrebbe dovuto essere visibile dal sud dell'Egitto, anche se molto bassa all'orizzonte. Questo \u00e8 uno dei fatti che spinge a credere che il suo catalogo non fosse basato su osservazioni originali, ma sia stato compilato attingendo da un precedente catalogo di Ipparco di Nicea, ora perduto. Ipparco, lavorando a Rodi, cio\u00e8 5\u00b0 di latitudine pi\u00f9 a nord di Alessandria, non poteva osservare la stella.\nPresso i cinesi Ming l'asterismo formato da Achernar, e era chiamato \u6c34\u59d4 (\"Shu\u01d0 W\u011bi\"), che significa \"impetuoso e tortuoso ruscello\". In realt\u00e0 gli astronomi cinesi non avevano osservato direttamente Achernar e ne avevano dedotto l'esistenza da carte astronomiche occidentali.\nIn astrologia si pensa che Achernar prometta felicit\u00e0 e successo concedendo dirittura morale e adesione a principi religiosi e filosofici. Si crede inoltre che Achernar accordi alti uffici nella Chiesa, specie in congiunzione con Giove."}
{"id": "561174", "revid": "466539", "url": "https://it.wikipedia.org/wiki?curid=561174", "title": "Playahitty", "text": "Playahitty \u00e8 stato un gruppo musicale eurodance. Il progetto \u00e8 nato per mano del produttore italiano Emanuele Asti, che ha anche scritto musica e testi, in collaborazione con Stefano Carrara. Il loro brano pi\u00f9 famoso, pubblicato nel 1994, \u00e8 \"The Summer Is Magic\".\nStoria.\nNell'autunno 1994 il singolo \"The Summer Is Magic\" venne venduto in tutto il mondo, diventando uno dei maggiori successi internazionali del filone eurodance di quel periodo.\nIn un'intervista Emanuele Asti ha spiegato come il giorno prima di andare in stampa egli non avesse ancora il nome da mettere al gruppo. Pensava ad un nome allegro che ricordasse le canzonette da spiaggia e cos\u00ec all'ultimo gli venne il nome: \"Playa Hit\", cio\u00e8 \"hit da spiaggia\" in inglese. Pens\u00f2 poi di aggiungere una \"y\" diminutiva in fondo alla parola \"hit\" in modo che divenisse una \"piccola hit\", cio\u00e8 \"canzoncina\".\nLe registrazioni in studio furono eseguite da Emanuele Asti avvalendosi della voce di Jenny B (ovvero Giovanna Bersola), che prest\u00f2 la voce anche alla canzone \"The Rhythm of the Night\" dei Corona. Proprio per questo motivo in molti continuano a credere che \"The Summer is Magic\" sia un successo dei Corona. Come spesso accadeva in questi gruppi, la cantante prestava solo la voce ed era celata dietro una frontwoman, spesso una semplice modella.\nA \"The Summer is Magic\", seguirono altri singoli, come \"1-2-3! (Train With Me)\" e \"I Love the Sun\" che non ottennero comunque la notoriet\u00e0 del primo singolo.\nNell'estate 2008 un nuovo remix di \"The Summer Is Magic\" dei Playahitty entra nella classifica ufficiale top 30 di vendita cd singoli in Olanda, rientra dopo 14 anni nella top 30 dance charts ufficiale anche in Francia e viene utilizzato in Sudamerica per uno spot della Nestl\u00e9."}
{"id": "561175", "revid": "458502", "url": "https://it.wikipedia.org/wiki?curid=561175", "title": "Arrondissement di Lilla", "text": "L\"arrondissement\" di Lilla \u00e8 una suddivisione amministrativa francese del dipartimento Nord in Alta Francia."}
{"id": "561179", "revid": "767487", "url": "https://it.wikipedia.org/wiki?curid=561179", "title": "Home from Home", "text": "Home from Home \u00e8 un album dei Millencolin uscito l'11 marzo 2002 su Burning Heart Records/Epitaph Records.\nPer la registrazione di questo disco decidono di ritornare in Svezia ed amici alla Samiam record gli consigliano Lou Giordano come produttore che viene prontamente contattato. Arriver\u00e0 all'aeroporto Arlanda di Stoccolma l'11 settembre 2001 con l'ultimo aereo partito da Newark per la Svezia prima del tragico incidente al World Trade Center. L'accaduto segna l'intero gruppo e le registrazioni rimarranno influenzate da questo episodio.\nL'album e la canzone omonima \u00e8 una riflessione sul fatto che la band era ormai diventata per loro una famiglia, una seconda casa.\nLe prove vengono effettuate ad \u00d6rebro presso i \"Mathias' Soundlab\" per poi venir registrato al \"Little Big Room Studios\" ad Haninge, Stoccolma.\nQuesto album fu distribuito in contemporanea sotto Epitaph Records negli US.\nPer \"Kemp\", \"Man or Mouse\" e \"Battery Check\" sono stati creati dei Videoclip.\nNella title track che chiude l'album \u00e8 presente Marten Cedergran, cantante dei Bombshell Rocks."}
{"id": "561181", "revid": "116955298", "url": "https://it.wikipedia.org/wiki?curid=561181", "title": "Muscoli e dei", "text": "Muscoli e dei \u00e8 l'album di debutto del gruppo italiano dei Marta sui Tubi, pubblicato nel 2003."}
{"id": "561182", "revid": "125370088", "url": "https://it.wikipedia.org/wiki?curid=561182", "title": "Corneil e Bernie", "text": "Corneil e Bernie (\"Corneil et Bernie\") \u00e8 una serie a cartoni animati prodotta da France 3 nel 2003. I due protagonisti sono Corneil, un cane intelligente, e Bernie, il suo dog sitter. La serie \u00e8 pensata per i bambini, ma contiene numerose citazioni e parodie ad altri programmi televisivi, reality show, serie tv, film e fumetti che la rendono interessante anche per un pubblico pi\u00f9 adulto. Il programma in Italia \u00e8 stato trasmesso su Cartoon Network dal 1\u00b0 marzo 2004. Successivamente nel 2014 \u00e8 stata prodotta una seconda stagione per Gulli, ma questa risulta ancora inedita in Italia.\nProtagonisti.\nCorneil \u00e8 un cane dotato di un'intelligenza eccezionale, poliglotta, in grado di leggere e di parlare anche se cerca di tenere nascoste le sue doti a tutti, specialmente ai suoi padroni John ed Elizabeth. Il suo principale desiderio \u00e8 quello di vivere la propria vita tranquillamente, facendosi viziare e coccolare dai suoi proprietari. I suoi piani per\u00f2 vengono stravolti quando Bernie diventa il suo dog-sitter.\nBernie \u00e8 un ragazzo che si ritrova a fare il dog-sitter a Corneil. Al contrario del cagnolino, \u00e8 poco intelligente, maldestro ed ingenuo. Si entusiasma facilmente. I due sono per\u00f2 ottimi amici, e spesso il ragazzo subisce in silenzio dei guai per coprire il segreto del cane.\nAltri personaggi.\nZio Rico \u00e8 un anziano pugile, parente di Bernie, che ha chiuso la sua carriera dopo un K.O. leggendario.\nMarta, \u00e8 una compagna di classe di Bernie che si occupa del giornale della scuola.\nRomeo, \u00e8 il capitano della squadra di football della scuola, nonch\u00e9 punto di riferimento per Bernie, nonostante la sua scarsa intelligenza.\nJohn e Beth, sono i ricchi padroni di Corneil, John \u00e8 commissario mentre la moglie fa la redattice in un giornale."}
{"id": "561183", "revid": "1300584", "url": "https://it.wikipedia.org/wiki?curid=561183", "title": "Pontoglio", "text": "Pontoglio (\"Pont\u00f2i\" in dialetto bresciano) \u00e8 un comune italiano di abitanti della provincia di Brescia in Lombardia. Il patrono \u00e8 Santa Maria Assunta (15 agosto), che si festeggia il 17 gennaio in occasione della festa di Sant'Antonio Abate.\nTipico \u00e8 il Casoncello di Pontoglio De.Co. prodotto all'interno del territorio comunale. Dal 2019 il Casoncello di Pontoglio ha ricevuto il riconoscimento De.C.O.\nGeografia fisica.\nPontoglio \u00e8 il comune pi\u00f9 occidentale della provincia bresciana e si estende prevalentemente sulla riva sinistra dell'Oglio.\nStoria.\nNelle campagne pontogliesi numerosi sono stati i ritrovamenti di antichi insediamenti, tra questi spiccano le tombe barbariche, forse longobarde, risalenti al VI-VII secolo.\nNel periodo medioevale il fiume assunse sempre pi\u00f9 importanza, e per il suo controllo scaturirono numerosi scontri armati tra bresciani e bergamaschi. Nella piana tra Pontoglio e Palosco si sarebbe svolta nel 1156 la battaglia di Palosco (detta anche delle Grumore), terminata con la sconfitta dell'esercito bergamasco e la distruzione del Castello di Palosco. Nel corso di questa battaglia, che vide pi\u00f9 di duemila caduti orobici, il gonfalone di S. Alessandro fu strappato alle truppe sconfitte e portato come trofeo a Brescia nella Chiesa dei Santi Faustino e Giovita, dove tuttora si trova.\nTra il 6 e il 7 luglio 1191 si svolse invece la battaglia della Malamorte, sul campo di battaglia situato nella localit\u00e0 Cicalino, in cui intervenne persino l'Imperatore Arrigo VI. Lo scontro tra bresciani e bergamaschi vide anche questa volta la disfatta bergamasca per mano di Obizio da Niardo (Sant'Obizio); intervenuto con un manipolo di cavalieri spinse le truppe bergamasche in ritirata su un ponte di legno, che cedendo fece centinaia di vittime.\nFederico II nel 1238 occup\u00f2 Pontoglio durante la campagna contro la lega composta da Milano, Piacenza, Bologna e Brescia. Nel 1258 il borgo sub\u00ec invece un saccheggio per mano dei Ghibellini che incendiarono e depredarono Pontoglio.\nD'interesse ingegneristico oltre che storico, il paese di Pontoglio tra il XIII e il XIV secolo ha visto un'ampia opera di bonifica per la realizzazione di un sistema idrico di rogge che negli anni ha portato alla realizzazione di sei seriole (Vetra, Castrina, Galbena, Baiona, Rudiana e Castellana).\nLegato alle dispute tra Milano e Venezia solo nel 1454, con la Pace di Lodi, il paese entr\u00f2 ufficialmente a far parte del dominio Veneto dove rimase sino al 1509 quando, grazie alla cessione di alcuni territori al generale Jacques de La Palice, il paese fu occupato dai francesi assieme a Chiari e Castrezzato. Nel 1512 in seguito alla sconfitta subita a Ravenna, il generale francese in ritirata pass\u00f2 da Pontoglio.\nTra il 1575 e il 1576, Pontoglio fu devastato dalla peste e dalla siccit\u00e0, poi dalla morte nera nel 1630. Nella vecchia parrocchiale sono oggi visibili, attraverso alcuni obl\u00f2 nel pavimento della cripta, gli scheletri dei morti.\nIl Settecento fu un secolo in cui a fasi alterne truppe spagnole e francesi saccheggiarono diverse volte il borgo pontogliese; con la caduta della Serenissima si ebbe il passaggio alla Repubblica bresciana prima e Cisalpina poi.\nDurante il secondo conflitto mondiale dodici partigiani di Pontoglio perirono nella strage di Coccaglio affrontando una colonna guidata da Roberto Farinacci in ritirata da Cremona.\nSimboli.\nLo stemma del Comune di Pontoglio \u00e8 stato riconosciuto con il decreto del Capo del governo del 3 giugno 1929 che autorizzava l'uso di stemmi storici.\nDeriva dallo stemma della famiglia Pontoglio, signori del borgo e del castello dal XII secolo, che portavano l'arma \"d'azzurro, al ponte di tre arcate d'argento, posto sull'acqua corrente e sormontato da un leone rampante dello stesso\". L'uso dello stemma da parte del Comune \u00e8 documentato dall'epoca napoleonica.\nIl gonfalone \u00e8 stato concesso con decreto del presidente della Repubblica del 30 ottobre 1954.\nSport.\nCalcio.\nLa principale squadra di calcio della citt\u00e0 \u00e8 la \"Pontogliese 1916 A.S.D.\" che milita nel girone E bresciano di 2\u00aa Categoria. \u00c8 nata nel 1916."}
{"id": "561184", "revid": "765341", "url": "https://it.wikipedia.org/wiki?curid=561184", "title": "Classe Bremen (fregata)", "text": "Le fregate missilistiche della classe Bremen sono navi tedesche costruite nell'ambito di un importante programma, condotto assieme all'altra principale marina militare del centro Europa, quella dei Paesi Bassi.\nLe fregate \"Bremen\" sono state realizzate pressoch\u00e9 simultaneamente alle Kortenaer olandesi, con cui sono state progettate in base ad un programma comune. Le esigenze sono state anche qui quelle di sostituire vecchi tipi di navi, le fregate classe K\u00f6ln e i vecchi cacciatorpediniere Classe Fletcher. La progettazione ha richiesto, nel caso della Bundesmarine, una dotazione di dettaglio un poco diversa da quella delle navi olandesi, ma nell'insieme le due classi condividono soluzioni costruttive e di dotazioni in numerosi settori.\nL'allestimento di massima \u00e8 similare tra le due classi, con le Kortenaer che sono leggermente pi\u00f9 larghe ma molto pi\u00f9 pesanti.\nIl programma \u00e8 stato autorizzato, in Germania, a partire dal 1976 con 8 navi pianificate.\nCaratteristiche.\nLe \"Bremen\" sono grandi navi da guerra, pi\u00f9 grandi delle pressoch\u00e9 coeve Maestrale italiane, ma relativamente poco armate e con sensori limitati, tuttavia si tratta di mezzi di elevate caratteristiche con numerose soluzioni costruttive di elevato valore.\nIl loro compito principale \u00e8 la scorta antisommergibile e antiaerea, ma senza trascurare le capacit\u00e0 antinave, che sono sostenute dall'armamento pi\u00f9 pesante.\nLo scafo \u00e8 a ponte continuo e un buon valore di finezza idrodinamica, di circa 9:1, con un ridotto cavallino. Le pareti dello scafo verticali si prolungano all'altezza degli hangar, facendo un tutt'uno. Le sovrastrutture sono ripartite in due blocchi molto distanziate. Al centro della scafo vi \u00e8 un grande fumaiolo con anteriormente un alto albero a traliccio e una sorta di sovrastruttura.\nIn termini di dotazioni le \"Bremen\" sono munite di pinne stabilizzatrici, sistema Masker che consente di ridurre l'efficacia dei sonar con la creazione di una cortina di bolle sotto lo scafo, e una cittadella con protezione NBC per l'equipaggio, invero non molto numeroso per la taglia della nave, grazie ad un'estesa automazione dei sottosistemi.\nPropulsione.\nLa principale differenza con le \"Kortenaer\" \u00e8 l'apparato motore, che sulle navi olandesi \u00e8 del tipo COGOG basato su turbine a gas inglesi RR, con due turbine Tyne per l'andatura di crociera e due turbine Olympus per l'andatura ad alta velocit\u00e0, mentre nelle unit\u00e0 tedesche \u00e8 del tipo CODOG, con due motori diesel MTU da 20 cilindri e dalla potenza per l'andatura di crociera e due turbine a gas LM-2500 da 51600hp per la navigazione ad alta velocit\u00e0. Il fumaiolo \u00e8 unico, piuttosto basso, con due lance laterali.\nL'apparato motore CODOG consente di tenere elevate velocit\u00e0 con la propulsione a turbogas e di possedere al contempo una buona autonomia procedendo con la propulsione diesel.\nElettronica.\nL'elettronica di bordo, piuttosto moderna per l'epoca, non era per\u00f2 del tutto completa, perch\u00e9, almeno inizialmente, mancava il sonar a profondit\u00e0 variabile e a parte il radar \"DA-08\" a medio raggio a doppio ruolo, scoperta navale e aerea con circa 180km di portata massima, come sensore principale, non esisteva altro.\nA parte questo, vi sono un radar di navigazione, due di controllo del tiro e ben quattro lanciatori di falsi bersagli, ma, almeno nella configurazione base, oltre al sonar a profondit\u00e0 variabile era assente anche l'apparato elettronico di disturbo attivo.\nL'elettronica \u00e8 diversa in alcuni aspetti con le unit\u00e0 olandesi equipaggiate con lanciatori inglesi Corvus, per chaff/flare/decoy, anzich\u00e9 americani come i quattro lanciatori Mark 36 SRBOC delle \"Bremen\"; Per il resto, i due radar di controllo tiro WM25 e STIR sistemati anteriormente, un radar di scoperta aerea/superficie a mezza nave, un sonar a scafo DSQS-21B sulle Bremen e SQS-505 sulle \"Kortenaer\", sono sostanzialmente simili tra le due classi.\nDal momento che la classe \u00e8 rimasta in servizio pi\u00f9 a lungo della coeva Classe Kortenaer, sostituita ben presto con le fregate della Classe M, e la piattaforma, per quanto poco armata, rimane valida, le navi sono state aggiornate con nuovi sistemi elettronici. Le navi erano in effetti meritevoli di essere aggiornate per la loro efficienza, e i programmi di aggiornamento per quel che riguarda l'elettronica si sono concentrati sul radar principale, dovendo scegliere se aggiornarlo, facendolo diventare tridimensionale, o sostituirlo con altre attrezzature. Il radar DA-08', per quanto valido, non poteva mantenere a lungo la sua validit\u00e0 se non aggiornato, e a met\u00e0 anni novanta, quando si prevedeva di tenere in servizio queste unit\u00e0 almeno fino al 2010, \u00e8 stato sostituito con il radar tridimensionale DASA TSR-3D; il radar ha numerose capacit\u00e0: oltre la visione tridimensionale (con la funzione di quota incorporata), funziona in banda C, scopre e segue fino a 400 bersagli in aria e superficie, presenta bassa vulnerabilit\u00e0 alle ECM (lobi ridotti laterali, elevata risoluzione angolare, compressione di impulso, agilit\u00e0 di frequenza, ripetizione degli impulsi con variazioni casuali etc.), filtro doppler per vedere bersagli in volo a bassa quota. Il problema principale \u00e8 che con un radar singolo, non tutto l'orizzonte viene coperto e la nave viene messa KO al 100% in caso di disturbi gravi o di avarie. La struttura del radar \u00e8 data da 32 file di 46 elementi radianti l'una, ha antenna a scansione elettronica (fissa in elevazione, mobile in azimuth) e opera su di una piattaforma stabilizzata che regge contro rollio di 10 gradi e beccheggio di 25 gradi. Le sue modalit\u00e0 sono: scoperta aerea di autodifesa con frequenza di osservazione di 2 secondi, modo d sorveglianza con intervalli di osservazione di 6 secondi, raggio di 92km ad una quota di 17 gradi, modo di ricerca a lungo raggio con portata massima di 180km e frequenza d scansione 6 secondi e portata di scoperta dichiarata a bassa quota di 15\u201320\u00a0km contro missili antinave.\nArmamento.\nL'armamento \u00e8 costituito da un cannone OTO da 76/62mm (proiettili da 6,3kgx85c.min.x6\u201315\u00a0km di gittata contraerea o antinave), di fabbricazione italiana, invero assai modesto per la taglia della nave, un lanciamissili Sea Sparrow con 24 missili (Testata 40\u00a0kg.x mach 2,5x gittata di 15\u00a0\u2013 22\u00a0km e quota 15\u201315000\u00a0m), sistemati a prua, come sulle navi olandesi, 8 missili antinave Harpoon (227\u00a0kg.x1000\u00a0km/h.x90-110\u00a0km), sistemati tra la sovrastruttura anteriore e il fumaiolo, quattro lanciasiluri e due elicotteri medi Westland Lynx, armati di siluri e con vari sensori, incluso un sonar a profondit\u00e0 variabile.\nAltra importante differenza \u00e8 quella che le navi olandesi hanno quasi subito installato un CIWS Goalkeeper, per la difesa antiaerea di punto, di cui le Bremen sono prive.\nDurante il servizio, l'armamento di queste unit\u00e0 \u00e8 stato aggiornato in vari modi e tempi. Essendo che originariamente mancavano di sistemi di difesa ravvicinata, cosa che ha costituito la principale manchevolezza delle \"Bremen\" sono state equipaggiate successivamente, sia pure con un ritardo di oltre 10 anni, con due lanciatori da 21 colpi del sistema missilistico RIM-116 RAM, entrambi installati a poppa, sopra l'hangar, completando a questo punto l'armamento in ogni aspetto."}
{"id": "561187", "revid": "1318658", "url": "https://it.wikipedia.org/wiki?curid=561187", "title": "Arrondissement di Sarrebourg", "text": "L\"arrondissement\" di Sarrebourg era una suddivisione amministrativa francese, situata nel dipartimento della Mosella e nella regione del Grand Est.\n\u00c8 stato soppresso il 29 dicembre 2014 per confluire nell\"arrondissement\" di Sarrebourg-Ch\u00e2teau-Salins.\nComposizione.\nL\"arrondissement\" di Sarrebourg raggruppava 102 comuni in 5 cantoni:"}
{"id": "561192", "revid": "18323", "url": "https://it.wikipedia.org/wiki?curid=561192", "title": "Classe Leander (fregata)", "text": "Le fregate Type 12I (Improved) della Classe Leander sono unit\u00e0 missilistiche multiruolo di grande successo, realizzate in Gran Bretagna, con varie specializzazioni apparse nel tempo. Le Leander sono l'ultima evoluzione delle unit\u00e0 ASW Type 12 della Classe Whitby, e delle unit\u00e0 \"Type 12M\" della Classe Rothesay, comparse nella seconda met\u00e0 degli anni cinquanta.\nCostruzione.\nLe Leander vennero realizzate in 26 esemplari in 3 lotti di 10, 6 e infine 10 navi, pi\u00f9 larghe delle precedenti. La loro progettazione era robusta con un castello di prua assai pronunciato, e un alto bordo libero. Le sovrastrutture erano basse e larghe, con una plancia sormontata dall'albero principale con uno dei radar di scoperta, mentre a poppavia vi era l'unico fumaiolo che raggruppava i gas dei 2 gruppi caldaie e dietro ancora un'alberatura pi\u00f9 bassa con il radar di scoperta aerea a lungo raggio Type 965, seguito da un piccolo hangar e un ponte di volo. La prima unit\u00e0 entr\u00f2 in servizio nel 1963. Oltre alle 26 unit\u00e0 per la Royal Navy sono state costruite altre 21 unit\u00e0 per marine estere, la cui costruzione \u00e8 avvenuta sia nei cantieri inglesi, sia su licenza, negli stati per i quali le unit\u00e0 erano destinate.\nPropulsione.\nL'apparato motore era basato su 2 gruppi di turbine a vapore di media potenza, alimentate da due caldaie Babcock &amp; Wilcox forniva in totale 30000 hp, che venivano ripartiti su 2 assi di trasmissione e altrettante eliche.\nArmamento.\nL'armamento era in origine un impianto binato Mk 6 con cannoni da 114mm da 30 colpi al minuto e 16 km di gittata, che era praticamente il punto di arrivo della progettazione bellica, con un sistema di caricatura automatico.\nIl sistema di difesa comprendeva anche 2 cannoni Bofors da 40mm, 2 mitragliere Oerlikon da 20mm automatici a e il sistema missilistico Sea Cat. Un'altra arma presente inizialmente in tutte le unit\u00e0 era il mortaio trinato antisommergibile Mk 10 Limbo, ultimo esponente di una famiglia di sistemi della Seconda guerra mondiale che sparava proiettili pesanti ma limitatamente ad un raggio di circa 900 metri.\nElicottero.\nA completare le dotazioni della nave l'elicottero leggero Westland Scout armato da siluri AS 12 o Mk 44 di caratteristiche piuttosto limitate, che venne sostituiro dal Westland Linx nella maggior parte delle unit\u00e0.\nUnit\u00e0.\nLotto I.\nLe unit\u00e0 del primo lotto, entrate in servizio tra il 1963 e il 1965 erano le seguenti:\nLe prime quattro unit\u00e0 erano state impostate per altre classi. \"Leander\", \"Ajax\" e \"Dido\" erano stati impostati come appartenenti alla Classe Rothesay rispettivamente con i nomi \"Weymouth\", \"Fowey\" e \"Hastings\", ma in seguito all'annullamento del programma Rothesay la loro costruzione \u00e8 proseguita come Leander. Il \"Penelope\" era stato prima impostato come unit\u00e0 della Classe Type 41 con il nome \"Panther\" e successivamente la sua costruzione \u00e8 proseguita prima come unit\u00e0 della Classe Salisbury con il nome \"Coventry\" ed avrebbe dovuto essere la quinta unit\u00e0 della classe, ma durante la costruzione si decise di ultimarla come Leander varandola con il nome \"Penelope\".\nLotto II.\nLe unit\u00e0 del secondo lotto, entrate in servizio tra il 1966 e il 1967 erano le seguenti:\nLe sei fregate del Lotto II rispetto a quelle del Lotto I ebbero una diversa disposizione della sala macchine con maggiore spazio a disposizione dell'equipaggio ed un miglior comfort a bordo con la presenza di un impianto di aria condizionata.\nLotto III.\nIl terzo lotto comprendeva le seguenti unit\u00e0:\nLe unit\u00e0 del Lotto III entrate in servizio tra il 1968 e il 1973 erano leggermente pi\u00f9 larghe delle precedenti, aumentando gli spazi a disposizione ed accrescendo la stabilit\u00e0 in mare e vennero dotate di sonar a scafo Type 2016.\nGli ammodernamenti.\nLe navi ebbero aggiornamenti diversificati, in seguito ai quali si ebbero configurazioni di vario tipo per diverse sottoclassi.\nBatch 1 Ikara Group.\nTra le navi del primo lotto, otto vennero trasformate in unit\u00e0 antisommergibili, con la rimozione del cannone binato di prua, sostituito con il lanciamissili per siluri antisommergibile Ikara, che pur essendo un sistema leggero e semplice aveva 24 km di gittata. Una fregata del primo lotto, la HMS \"Dido\" venne ribattezzata HMNZS \"Southland\" (F 104) dopo essere stata ceduta alla Nuova Zelanda. Per migliorare la difesa antiaerea \u00e8 stato anche sostituito il cannone da 40mm, sistemato in zona hangar, con un secondo lanciamissili Sea Cat.\nL'ammodernamento di questo unit\u00e0 avvenne in due fasi.\nLa prima fase vide l'ammodernamento delle seguenti unit\u00e0:\nLa seconda fase vide l'ammodernamento delle seguenti unit\u00e0:\nAl termine degli ammodernamenti questo gruppo di unit\u00e0 venne denominato Batch 1 Ikara Group.\nBatch 2.\nLe unit\u00e0 del secondo lotto e due del primo lotto vennero sottoposte a lavori di ammodernamento in due fasi distinte, denominate Batch 2 Exocet Group e Batch 2 Towed Array Exocet Group per migliorare le capacit\u00e0 antinave sostituendo l'impianto binato di prora e il relativo radar di controllo del tiro con il sistema missilistico Exocet, mentre per rinforzare le capacit\u00e0 antiaeree venne sostituito il cannone da 40mm con un secondo lanciamissili Sea Cat. Venne anche eliminato il mortaio Mk 10 Limbo per avere maggiore spazio sul ponte di volo per farvi operare un elicottero Westland Lynx, mentre per non penalizzare le capacit\u00e0 antisommergibile vennero anche aggiunti due lanciasiluri tripli da 324mm STWS-1 del tipo MK 32 per siluri leggeri Mk 46 o Stingray. Oltre a questi ammodernamenti, alcune unit\u00e0 vennero dotate anche di sonar a profondit\u00e0 variabile e del sonar rimorchiato Type 2031(I). Questo gruppo \u00e8 stato denominato Batch 2 Towed Array Exocet Group.\nBatch 2 Towed Array Exocet Group.\nQuesto gruppo era composto dalle seguenti unit\u00e0:\nBatch 2 Exocet Group.\nQuesto gruppo era composto dalle seguenti unit\u00e0:\nL'ultima del secondo lotto, la \"Juno\" (F 52) tra il 1981 e il 1985 venne adattata a nave addestrativa, con la rimizione di ogni armamento. Questa unit\u00e0, che \u00e8 stata protagonista di vari incidenti, posta in riserva il 4 novembre 1992 venne demolita nel 1995.\nBatch 3 Sea Wolf Group.\nNelle unit\u00e0 del terzo lotto sottoposte ad ammodernamento si ebbe la sostituzione dell'impianto binato di prora con il sistema missilistico Exocet e del mortaio Mk 10 Limbo con una terza mitragliera Oerlikon da 20mm, mentre vennero poi aggiunti due lanciasiluri tripli per siluri leggeri e rimossi sia il cannone da 40mm che il sistema Sea Cat per far posto al sistema missilistico Sea Wolf e relativo radar Type 910 per il controllo del tiro. La sostituzione del mortaio Limbo con una terza mitragliera Oerlikon da 20mm avvenne in tutte le unit\u00e0 del terzo lotto e non solo su quelle sottoposte a lavori di ammodernamento.\nLe unit\u00e0 che ebbero gli ammodernamenti vennero denominate Batch 3 Sea Wolf Group e furono cinque:\nLe altre 5 navi del terzo lotto per motivi di economia non vennero ammodernate ed una, la \"Bacchante\" (F 69), venne venduta alla Nuova Zelanda dove venne ribattezzata \"Wellington\" (F 69) e si un\u00ec alle altre Leander che erano gi\u00e0 presenti nella Marina di questa nazione. Le altre quattro, \"Achilles\" (F 12), Diomede (F 16), \"Apollo\" (F 70) e \"Ariadne\" (F 72) vennero lasciate in servizio nella Marina Inglese senza modifiche all'armamento e due di esse vennero rivendute al Cile dopo essere state dismesse.\nServizio.\nIn termini di impiego bellico, la fregata \"Andromeda\", la prima ad essere modificata con il Sea Wolf, rientr\u00f2 in servizio nel 1980 e venne spedita in Sud Atlantico a partecipare alla guerra delle Falkland dove, nonostante avesse un solo sistema Sea Wolf e nessun cannone da 40mm, riusc\u00ec a sopravvivere senza danni. Anche qualche altra nave, come l\"Argonaut\" venne l\u00ec impiegata, assieme alle vecchie fregate classe Rothesay, per un totale di 5-6 vecchie unit\u00e0. Nell'insieme, le Type 12, apparse negli anni '60, hanno avuto un notevole successo. Esse, pur avendo una velocit\u00e0 relativamente bassa si sono comportate bene e hanno meritato una serie di aggiornamenti di elevato livello, anche se hanno dovuto rinunciare ad avere tutti i tipi di equipaggiamenti in simultanea. Specie le navi con il Sea Wolf e l'Exocet, come anche le unit\u00e0 olandesi si sono espresse al meglio e le navi di questo tipo si sono dimostrate pi\u00f9 flessibili delle successive Type 21, malgrado il vecchio apparato motore. Nell'insieme hanno prestato servizio in Gran Bretagna, Australia, Cile, Nuova Zelanda, India e Olanda in complessivi 44 esemplari (26 britannici, 2 australiani, 2 neozelandesi, 2 cileni, 6 indiani e 6 olandesi) e una variet\u00e0 proteiforme di equipaggiamenti e missioni, compatibilmente con uno scafo e un dislocamento paragonabile a quello di una fregata Lupo, ma senza equipaggiamenti necessariamente altrettanto compatti e moderni.\nEsportazione.\nLe Leander hanno ottenuto anche un successo notevole di esportazione. Sono state costruite per il Cile due unit\u00e0, denominate \"Almirante Condell\" e \"Almirante Lynch\" (07) e due per la marina australiana, denominate \"Swan\" (D 50) e \"Torrens\" (D 53) che costruite in questo caso su licenza, andavano ad aggiungersi ad altre quattro unit\u00e0 Type 12 della Classe River. Altre navi per committenti esteri sono state quelle della classe Nilgiri, costruite per l'India, e quelle della classe Van Speijk, costruite per la marina olandese. Lo standard di equipaggiamenti \u00e8 stato sistemato in maniera migliore rispetto a quello di quasi tutte le navi inglesi, con le unit\u00e0 olandesi che in particolare hanno avuto installato 8 missili Harpoon per una elevata capacit\u00e0 antinave, mantenendo anche le capacit\u00e0 artiglieresche con un cannone moderno da 76mm e la componente elettronica quasi tutta olandese.\nOlanda.\nI Paesi Bassi per la propria marina ordinarono sei di queste fregate, che furono costruite su licenza nei cantieri olandesi e vennero riammodernate nella seconda met\u00e0 degli anni settanta.\nUnit\u00e0.\nLe unit\u00e0 dopo essere state poste in disarmo sono state cedute all'Indonesia e sono tutte attualmente in servizio\nCile.\nIl Cile ordin\u00f2 nel 1969 per la sua marina due Leander che vennero costruite nei cantieri Yarrow di Glasgow in Scozia. Le due unit\u00e0, battezzate \"Almirante Condell\" (PFG-06) e \"Almirante Lynch\" (PFG-07), vennero immesse in servizio tra la fine del 1974 e l'inizio del 1975. L\"Almirante Lynch\" \u00e8 stato posto in disarmo il 4 luglio 2007 e l\"Almirante Condell\" l'11 dicembre 2007. Queste unit\u00e0 vennero affiancate negli anni novanta da altre due Leander poste in disarmo dalla Royal Navy. La prima di questa, la \"Achilles\" (F 12), ribattezzata \"Ministro Zenteno\" (PFG-08) entr\u00f2 in servizio nel 1990 andando definitivamente in disarmo nel 2006. La seconda, la \"Ariadne\" (F 72), ribattezzata \"General Baquedano\" (PF-09), entr\u00f2 in servizio nel 1992 e dopo essere stata dismessa venne affondata come bersaglio nel 2004. Per il \"Lynch\" e il \"Condell\" \u00e8 stata disposta la vendita all'Ecuador e la stessa sorte potrebbe toccare al \"Zenteno\".\nEcuador.\nL'Ecuador acquist\u00f2 per la sua marina due unit\u00e0 del \"Batch 2 Exocet Group\" che erano state dismesse dalla Royal Navy. Le due fregate HMS \"Danae\" (F47) del Lotto II e HMS \"Penelope\" (F127) Lotto I erano state rimodernate e sottoposte alla conversione Batch 2 Exocet Group. Entrate in servizio nella marina dell'Ecuador, rispettivamente nel 1990 e nel 1991 e ribattezzate \"Mor\u00e1n Valverde\" e \"Presidente Eloy Alfaro\", con la fregata \"Mor\u00e1n Valverde\" che ha ricoperto il ruolo di ammiraglia della flotta. Le due unit\u00e0 hanno prestato servizio fino al 2008, quando sono state sostituite con gli stessi nomi, da due Leander cilene della Classe Condell dismesse dalla Marina cilena.\nIndia.\nL'India ordin\u00f2 per la sua marina sei unit\u00e0 Leander che vennero costruite su licenza nei cantieri di Mumbai tra il 1972 e il 1981, denominate Classe Nilgiri\nClasse Nilgiri.\nSuccessivamente, nel 1995, in previsione della messa in disarmo della fregata \"Nilgiri\", l'India acquist\u00f2 dal Regno Unito la fregata \"Andromeda\", dopo che era stata posta in disarmo dalla Royal Navy, immettendola in servizio ribattezzandola \"Krishna\". La nave ha cessato di essere operativa nel 2004 e l'armamento \u00e8 stato ridotto ai soli cannoni Bofors da 40mm e alle mitragliere da 20mm venendo usata solo per attivit\u00e0 addestrativa.\nPakistan.\nIl \"Pakistan\" acquist\u00f2 nel 1988 due Leander del Lotto III ammodernate alla conversione Sea Wolf. Le due unit\u00e0, HMS \"Diomede\" e HMS \"Apollo\", vennero ribattezzate rispettivamente \"Shamsher\" e \"Zulfiqar\", di cui la prima \u00e8 ancora in servizio, mentre la seconda \u00e8 stata dismessa nel 2004.\nIndonesia.\nL'Indonesia acquist\u00f2 tra il 1986 e il 1990 le 6 unit\u00e0 della Classe Van Speijk dismesse dall'Olanda.\nNella Tentara Nasional Indonesia Angkatan Laut, la Marina militare indonesiana, le fregate ex-olandesi costituiscono la Classe Ahmad Yani.\nNell'estate del 2006 navi indonesiane, tra cui la fregata \"Satsuitubun\" hanno preso parte all'esercitazione CARAT (Cooperation Afloat Readiness and Training), un'esercitazione annuale bilaterale tra unit\u00e0 della US Navy e di Marine di stati del Sud-est asiatico.\nAustralia.\nL'Australia ordin\u00f2 per la propria marina due Leander da affiancare alle quattro unita Type 12 della Classe River in servizio da oltre un quinquennio nella Royal Australian Navy. Le due unit\u00e0 costruite su Licenza in Australia e denominate HMAS \"Swan\" e HMAS \"Torrens\" entrate in servizio rispettivamente nel 1970 e nel 1971 sono state radiate nel 1996 e nel 1998 e sono state entrambi affondate. La prima come relitto subacqueo nel 1997, la seconda come bersaglio il 14 giugno 1999, da parte del sottomarino HMAS \"Farncomb\" nel corso di un test del siluro Mk 48."}
{"id": "561194", "revid": "1318658", "url": "https://it.wikipedia.org/wiki?curid=561194", "title": "Arrondissement di Sarreguemines", "text": "L\"arrondissement\" di Sarreguemines \u00e8 una suddivisione amministrativa francese, situata nel dipartimento della Mosella e nella regione del Grand Est.\nComposizione.\nL\"arrondissement\" di Sarreguemines raggruppa 69 comuni in 6 cantoni:"}
{"id": "561197", "revid": "1915706", "url": "https://it.wikipedia.org/wiki?curid=561197", "title": "Sanofi", "text": "Sanofi \u00e8 un gruppo farmaceutico francese che \u00e8 stato creato nel 2004 dalla fusione di Sanofi-Synth\u00e9labo e Aventis.\nDescrizione.\nIl Gruppo Sanofi \u00e8 presente in pi\u00f9 di 100 Paesi con oltre 100.000 dipendenti. La societ\u00e0 ha filiali in cinque continenti ed \u00e8 uno dei pi\u00f9 importanti fra i grandi gruppi farmaceutici al mondo, nonch\u00e9 il primo nei Paesi in via di sviluppo.\nIl portafoglio del Gruppo Sanofi copre molteplici aree terapeutiche che vanno dal cardiovascolare e dal diabete fino alla sclerosi multipla e le malattie rare, all\u2019oncologia e ai tumori del sangue, ai farmaci da automedicazione e ai vaccini.\nNel mondo, inoltre, Sanofi ha 4 hub di Ricerca e Sviluppo , settore nel quale il Gruppo ha investito nel 2017 circa 5,5 miliardi di euro, pari al 15,6% del fatturato.\nDa gennaio 2016 Sanofi \u00e8 organizzata in cinque Business Unit: General Medicines (prodotti maturi), Diabetes &amp; Cardiovascular, Consumer Healthcare (automedicazione), Sanofi Genzyme (malattie rare, sclerosi multipla, oncologia e immunologia) e Sanofi Pasteur (vaccini).\nSanofi \u00e8 presente in Italia con la sede di Milano e con uffici a Modena (sede di Sanofi Genzyme) e a Roma (sede istituzionale e di Sanofi Pasteur). A Milano opera anche un\u2019unit\u00e0 di ricerca clinica che coordina l\u2019intera area Adriatica. In Italia Sanofi conta inoltre quattro stabilimenti industriali:\nManagement.\nNell'aprile 2015 Olivier Brandicourt, precedente Chief Executive Officer di Bayer Healthcare AG dal 2013, sostituisce nel ruolo di amministratore delegato Christopher Viehbacher, in carica dal 2008.\nConsiglio di amministrazione.\nDati aggiornati al 31 dicembre 2017."}
{"id": "561201", "revid": "1970900", "url": "https://it.wikipedia.org/wiki?curid=561201", "title": "Classe Type 23", "text": "La classe di fregate Type 23 o classe 'Norfolk', rappresenta la classe di fregate operative nella Royal Navy e nella marina militare cilena. Successore della classe Type 22, la prima Type 23 entr\u00f2 in servizio nel 1989, mentre l'ultima, la \"St Albans\", \u00e8 entrata in servizio nel 2002. \nProgetto.\nOrigine.\nLa classe Type 23 fu inizialmente progettata per la caccia ai sottomarini (ASW), e per questo motivo fu equipaggiata con un elicottero Lynx e un sonar rimorchiato. Il loro compito era di intercettare e distruggere i sottomarini sovietici nel Nord Atlantico, cos\u00ec si propose di non equipaggiarle con armamenti difensivi. \nEvoluzione.\nCome risultato delle lezioni apprese dalla marina britannica durante la Guerra delle Falkland, il progetto iniziale fu ampliato e incluse un cannone di medio calibro per il cannoneggiamento navale e il sistema VLS per la difesa da missili antinave, come ad esempio l'Exocet. \nLa HMS \"Norfolk\" \u00e8 stata la prima fregata di questa classe ad essere costruita, ad un costo di 135 milioni di sterline."}
{"id": "561203", "revid": "1318658", "url": "https://it.wikipedia.org/wiki?curid=561203", "title": "Arrondissement di Valenciennes", "text": "L\"arrondissement\" di Valenciennes \u00e8 una suddivisione amministrativa francese, situata nel dipartimento del Nord e nella regione dell'Alta Francia.\nComposizione.\nL\"arrondissement\" di Valenciennes raggruppa 85 comuni in 9 cantoni:"}
{"id": "561204", "revid": "1632387", "url": "https://it.wikipedia.org/wiki?curid=561204", "title": "Vanishing Point (gruppo musicale)", "text": "I Vanishing Point sono un gruppo musicale australiano, originario di Melbourne.\nIl loro sound comprende elementi heavy metal, progressive metal, power metal e AOR.\nBiografia.\nA detta della stampa di settore, raggiunsero il loro apice nel 2000 con l'album \"Tangled in Dream\" che gli valse la partecipazione all'edizione 2000 del Wacken Open Air.\nDurante la loro carriera hanno supportato dal vivo band come Malmsteen, Nevermore, Gamma Ray, Sonata Arctica, Edguy, Nightwish, Black Label Society, Dragonforce, Helloween, Iron Maiden.\nNel 2004 saranno gli stessi Sonata Arctica a dedicare loro una cover (\"Two Minds One Soul\" dall'album \"Tangled in Dream\") sul loro EP \"Don't Say a Word\"."}
{"id": "561206", "revid": "124144461", "url": "https://it.wikipedia.org/wiki?curid=561206", "title": "Coppa UEFA 1983-1984", "text": "La Coppa UEFA 1983-1984 \u00e8 stata la 13\u00aa edizione dell'omonima competizione. Venne vinta dal , vincente ai rigori nella doppia finale contro l'.\nFormula.\nSulla base del ranking UEFA 1982, i Paesi Bassi guadagnarono un 4\u00ba posto a discapito della Spagna, la Jugoslavia un 3\u00ba posto a discapito dell\u2019Unione Sovietica, e la Danimarca un 2\u00ba posto a discapito della Polonia.\nL\u2019ennesima rinuncia politica albanese diede un posto in omaggio alla Cecoslovacchia."}
{"id": "561209", "revid": "599013", "url": "https://it.wikipedia.org/wiki?curid=561209", "title": "Mav", "text": ""}
{"id": "561211", "revid": "124081186", "url": "https://it.wikipedia.org/wiki?curid=561211", "title": "Classe Oliver Hazard Perry", "text": "La classe Oliver Hazard Perry sono le ultime fregate realizzate in ordine di tempo per l'US Navy ed entrate in servizio tra il 1977 ed il 1988.\nGeneralit\u00e0.\nEsse hanno cambiato la tecnica rispetto alle Knox precedenti, con la sostituzione del lanciatore di missili ASROC (sistema missilistico antisommergibile) e del cannone da 127mm a prua con un lanciamissili Mk 13 per missili superficie-aria Standard SM-1 e antinave Harpoon, mentre a poppa l'hangar elicotteri (e il ponte di volo) sono stati aumentati per 2 elicotteri, a scapito del sistema missilistico superficie-aria Sea Sparrow.\nAlla fine, per l'artiglieria si \u00e8 trovato solo lo spazio per un cannone compatto da 76mm (costruito su licenza dell'italiana OTO-Melara), arrangiato a met\u00e0 sovrastruttura. Nei loro limiti (un unico radar guidamissili tipo Mk. 92, unico asse elica + 2 propulsori azimutali, scarsa difesa ravvicinata ed artiglieria) sono state prodotte in oltre 50 esemplari per l'US Navy e per le marine militari di Australia, Spagna e Taiwan, specialmente perch\u00e9 sono una piattaforma assai economica per 2 elicotteri e un sistema missilistico a medio raggio.\nAttualmente molti esemplari appartenenti alla prima serie di costruzione sono stati dismessi dalla US Navy e ceduti ad altre marine militari sul fiorente mercato dell'usato navale: ne hanno beneficiato le forze navali di Turchia, Egitto, Polonia, Bahrain.\nOrigini.\nLa specialit\u00e0 delle fregate missilistiche non ha certo una tradizione di breve durata nell'US Navy, allorch\u00e9 essa introdusse i sistemi missilistici, specie antiaerei e antisommergibile, nelle varie classi di navi fin dal dopoguerra. Ad un certo punto, anche gli incrociatori come quelli della classe Leahy erano considerati fregate missilistiche, ma il loro dislocamento di 6000+ tonnellate e il sofisticato sistema d'arma non si accordavano con la definizione di fregata che esisteva nelle marine europee e con il fatto che gli stessi cacciatorpediniere americani erano pi\u00f9 piccoli, cos\u00ec tali navi vennero riclassificate incrociatori. Ma questo problema non si poneva con le piccole unit\u00e0 di scorta, che gli USA avevano cominciato a costruire, come nel caso della classe Garcia e della loro versione contraerea Brooke.\nMa queste navi vennero giudicate un successo relativamente modesto, con limiti in armamento ed equipaggiamento disponibile. Una classe successiva era la Knox, le cui 46 navi erano a tutti gli effetti la versione moderna delle navi di scorta 'quasi cacciatorpediniere' come i DE della seconda guerra mondiale.\nEsse erano ragionevolmente veloci, ben armate e ben equipaggiate, ma nondimeno, le necessit\u00e0 di migliori navi, che garantissero la presenza di una maggiore capacit\u00e0 missilistica e antisommergibile. Cos\u00ec vennero studiati ben presto nuove navi da guerra, capaci di essere prodotte in maniera assai semplice ma con elevate capacit\u00e0 antiaeree e ASW, solo secondariamente antinave. Cos\u00ec negli anni settanta si concretizzarono, come controparte dei numerosi grandi cacciatorpediniere Spruance, le fregate classe Perry.\nTecnica.\nCome spesso accade nella Marina USA, la scelta del nome della capoclasse non si \u00e8 dimostrata molto azzeccata, e cos\u00ec queste navi, che in antitesi alle precedenti Knox sono conosciute ufficialmente con un nome estremamente lungo e di non facile pronuncia, si chiamano, usualmente, semplicemente Perry.\nRealizzate con una tecnica costruttiva tipica degli scafi delle unit\u00e0 americane, esse hanno un ponte continuo, e un cavallino di prua pronunciato, con un bordo libero sufficiente per resistere al mare grosso, che queste unit\u00e0 oceaniche hanno certamente in conto di dover affrontare.\nLe Perry sono navi grandi, con un rapporto lunghezza-larghezza di 10:1, prua affilata, poppa a specchio (ovvero con struttura tronca), introdotta per la prima volta dagli incrociatori francesi della classe La Galissonniere. Le sovrastrutture sono in un unico blocco, ma di tipo assolutamente unico e inconfondibile. La ridotta larghezza dello scafo ha contribuito a rendere necessario allungare le strutture per oltre i 2/3 della lunghezza complessiva, e la cosa particolare \u00e8 che esse non appaiono suddivise in blocchi a prua e poppa, ma sono letteralmente un tutt'uno, per giunta con lo stesso numero di ponti, che d\u00e0 un'altezza costante, che conosce un'unica eccezione, quella della plancia di comando, che ha un ponte in pi\u00f9.\nL'apparato motore, costituendo un netto taglio con il passato, \u00e8 dato ora da turbine a gas, e non pi\u00f9 a vapore. Esso ha una struttura basata sulle universali General Electric LM-2500 di derivazione aeronautica, tarate per 20.000\u00a0hp l'una.\nIl vantaggio delle turbine a gas \u00e8 la rapidit\u00e0 di accelerazione e accensione istantanea, perch\u00e9 non occorre pi\u00f9 sprecare tempo e carburante per surriscaldare il vapore delle caldaie. L'efficienza termodinamica ne trae ulteriore vantaggio. L'efficienza e la leggerezza delle turbine sono superiori rispetto a quelle dei motori diesel, ma esse hanno un consumo di carburante, al contrario, maggiore quando operano a bassa potenza. Questo d\u00e0 la ragione per avere dei complessi sistemi CODAG (COmbined Diesel And Gas), diesel da crociera e turbina per le alte velocit\u00e0, e che sono installate su molte navi europee.\nNel caso delle Perry la struttura \u00e8 semplificata, in quanto esse hanno un solo asse di funzionamento, che rende la lunga unit\u00e0 navale molto meno agile di quanto dovrebbe, e vulnerabile ai danni o guasti. Per rimediare a questa semplificazione, leggera ed economica, non priva di controindicazioni, sono stati installati due propulsori azimutali ausiliari, che hanno migliorato il problema riscontrato sulle Knox, ma non al punto di equipararlo ad un tradizionale apparato a due, assi per altrettanti gruppi motori.\nLe fregate hanno un unico fumaiolo, basso, sistemato vicino alla parte posteriore della sovrastruttura, vicino agli hangar. Questo d\u00e0 modo al cannone di mezza nave e al radar di avere un migliore campo di tiro.\nI sensori sono di vario tipo. Il radar principale \u00e8 l'SPS-40 da ricerca aerea a lungo raggio, sistemato in uno dei due alberi della nave, entrambi a traliccio metallico. Questo albero \u00e8 il prodiero, pi\u00f9 basso di quello di mezza nave, dedicato ad un radar di scoperta in superficie SPS-55 e a uno di navigazione, oltre che apparati radio, ESM ed altro ancora.\nI sonar sono due, uno di questi \u00e8 a scafo, anteriore, l'altro rimorchiabile, ma presente, almeno inizialmente, solo su 24 delle oltre 59 unit\u00e0 previste. I sensori sono presenti anche a bordo di elicotteri, infatti le navi sono equipaggiate con una coppia di elicotteri LAMPS, che sono il tipo I nelle prime 26 navi, e di tipo III nelle altre.\nIl primo lotto, pi\u00f9 corto di un paio di metri rispetto al secondo, presuppone l'uso di elicotteri SH-2F Seasprite medi denominati appunto LAMPS I; i LAMPS III sono i Sikorsky SH-60 Sea Hawk, ben pi\u00f9 prestanti e moderni, ma egualmente armati con un paio di siluri, oppure in seguito con missili antinave Penguin, o infine con 1 o 2 cariche di profondit\u00e0 convenzionali e nucleari, ed operano dalle fregate del secondo lotto, le uniche ancora in servizio con la marina americana in quanto quelle del primo lotto sono state tutte cedute ad operatori stranieri. I sensori degli elicotteri sono rappresentati da un radar di scoperta, un MAD (rivelatore di anomalie magnetiche) e una batteria di sonoboe attive o passive. Non esiste invece un sonar filabile, almeno nelle macchine USA, che possono permettersi l'uso di sonoboe 'a perdere' di costi non trascurabili (e spesso cadute in mano ai sommergibilisti sovietici, molto interessati ai progressi tecnologici statunitensi).\nGli elicotteri hanno a disposizione un ampio ponte di volo, hangar poppiero, e un sistema di recupero rapido elicotteri RAST, capace di far operare le macchine anche con rollio di 28 gradi e beccheggio di 5. SI tratta di un sistema particolarmente apprezzabile per l'impiego di tali mezzi, e che rende possibile le missioni in tempo avverso.\nArmamento.\nIl problema di sistemare un armamento piuttosto consistente su queste unit\u00e0 navali non \u00e8 stato mai del tutto risolto, in maniera soddisfacente. Visto che esse dovevano avere come armamento standard, e non come versioni particolari dei mezzi di base (Garcia, Knox, anche gli stessi Spruance), un sistema missilistico di difesa aerea, la questione che si \u00e8 posta non \u00e8 stata di facile soluzione: se gli elicotteri, necessari, sono sistemabili a poppa, il sistema missilistico \u00e8 necessariamente collocabile solo a prua.\nA questo punto il cannone di bordo, arma d'ordinanza delle navi da guerra, \u00e8 stato sistemato a mezza nave, in una posizione troppo alta sulla sovrastruttura, con una certa dispersione assicurata in caso di movimento di rollio dell'unit\u00e0, e soprattutto l'incapacit\u00e0 sia di sparare a prua che a poppa, ma solo sui lati. La direzione del tiro \u00e8 data da un radar sistemato in una piattaforma sopraelevata appena a prua.\nSe l'armamento principale antisommergibile \u00e8 dato da due elicotteri, allora l'ASROC \u00e8 diventato non pi\u00f9 necessario, perch\u00e9 con due elicotteri la possibilit\u00e0 che almeno uno sia pronto al volo \u00e8 molto elevata.\nCos\u00ec l'ASROC di prua, che esisteva nelle Knox, non \u00e8 stato mantenuto, come anche il cannone da 127\u00a0mm. Lo spazio \u00e8 stato occupato dalla rampa di lancio Mk 13 con 40 missili antiaerei Standard SM-1 oppure un misto di questi e di missili antinave Harpoon.\nLa cadenza di tiro \u00e8 di 6-7 colpi al minuto, ma solo un radar di tiro \u00e8 presente, lo STIR di fabbricazione olandese (per via della maggiore leggerezza rispetto ai tipi americani) cos\u00ec che se non si usano i pi\u00f9 recenti SM-2 non \u00e8 possibile ingaggiare pi\u00f9 di un bersaglio alla volta, e comunque solo nel settore non coperto dalle strutture di poppa.\nPer proteggere queste \u00e8 stato previsto un CIWS (Close-In Weapon System, sistema d'arma per la difesa ravvicinata) Vulcan-Phalanx, non installato fin dall'inizio, ma solo in un secondo tempo, diventando il mezzo di difesa ravvicinata standard. L'unico altro armamento \u00e8 dato da 2 lanciasiluri da 324\u00a0mm. Mk 32 per siluri Mk 46, e qualche arma leggera eventualmente montata, come un paio di mitragliatrici di vario tipo.\nSi potrebbe affermare che questa soluzione non aveva alternative, ma questo non \u00e8 necessariamente vero. L'adozione dei missili SM-1 e di due elicotteri ha reso la nave praticamente indisponibile per altro che non armi di piccolo calibro.\nMa questa \u00e8 una soluzione non necessariamente univoca, perch\u00e9 le fregate classe Brooke hanno avuto un lanciatore Mk 22 per missili antiaerei Tartar con 16 missili a mezza nave, un cannone da 127 e un lanciamissili ASROC a prua, oltre ad un elicottero a poppa. Anche se la dotazione di missili era inferiore a meno della met\u00e0, queste unit\u00e0 navali erano perfettamente adatte ai loro compiti, e comunque con un solo radar sarebbe stato davvero difficile poter lanciare pi\u00f9 di 16 missili in una sola missione.\nNondimeno, queste unit\u00e0 erano pi\u00f9 piccole delle Perry e con apparato motore con turbine a vapore e due assi. Nell'insieme rappresentavano un ben migliore compromesso di disegno, che per\u00f2 nel caso delle Perry non \u00e8 stato ripetuto, preferendo un design drasticamente riveduto e da molti criticato, sia per l'asse unico, che per la dipendenza della nave su un solo sistema d'arma che racchiude tutta la capacit\u00e0 offensiva e gran parte di quella difensiva, rendendo possibile un blocco totale in caso di danni o guasti.\nElenco navi.\nScafo corto\nScafo lungo\nServizio ed evoluzione.\nLe Perry sono entrate in servizio come grandi navi di scorta, anzi, vista la loro mansione essenzialmente di scorta, sono diventate forse le navi di scorta pi\u00f9 grandi e costose mai prodotte.\nEntrate in linea in tempi assai brevi, hanno visto innumerevoli azioni navali, prevalentemente per il fatto che esse sono state schierate non solo con compiti di scorta ma anche di prima linea, ruolo per il quale esse non sono mai state intese, ma la loro polivalenza e il buon armamento le ha spesso portate nei punti pi\u00f9 caldi delle crisi.\nEsse hanno rimediato spesso alla carenza di cacciatorpediniere, scortando con una o due navi i gruppi portaerei, quelli corazzate, navi da sbarco ecc. sono state usate per la caccia ai sommergibili, anche se l'autonomia delle navi non si \u00e8 dimostrata del tutto adeguata, essendo delle piccole unit\u00e0 a turbina, quindi con un carico di carburante non del tutto adeguato per i motori, mentre la velocit\u00e0 di 29 nodi \u00e8 appena accettabile per molti di questi ruoli, come la caccia ai sottomarini atomici.\nLe Perry hanno dimostrato modeste capacit\u00e0 di difesa aerea, e in generale un'elettronica non straordinariamente efficiente, nonostante il radar a lunga portata, non tipico di una fregata.\nLe loro capacit\u00e0 di robustezza sono se non altro state curate bene, come si vede da spettacolari immagini di test esplosivi sulla nave capoclasse, investita da esplosioni con colonne d'acqua sollevate anche ad oltre 300\u00a0m di distanza.\nL'episodio peggiore fu quello della USS \"Stark\", colpita in un episodio mai chiarito da un Mirage F.1 iracheno, nel 1987. Per l'occasione, anzich\u00e9 un missile e 2 serbatoi l'aereo portava 2 missili e un serbatoio.\nEntrambe le armi vennero lanciate e sorpresero totalmente la nave, colpendola in pieno. Uno dei missili squarci\u00f2 lo scafo in prossimit\u00e0 del lanciamissili di prua. Se non fosse stato per la corazzatura di protezione del deposito verticale dei missili, forse questi sarebbero stati raggiunti dalle schegge e l'esplosione successiva avrebbe cancellato la nave dagli inventari dell'US Navy come anche dalla superficie del mare. Per fortuna l'altro missile colp\u00ec le sovrastrutture senza esplodere.\nLa nave ebbe dozzine di feriti e 37 morti, ma l'Iraq dichiar\u00f2 fosse stato un incidente involontario e gli USA accettarono le scuse. Ironicamente, l'anno dopo durante l'Operazione Praying Mantis altre Perry parteciparono al bombardamento delle piattaforme iraniane usate per i barchini incursori dei pasdaran. Questo episodio arriv\u00f2 all'inizio di quello che si rivel\u00f2 essere il mortale inizio dell'Operazione Earnest Will, durante la quale vennero cambiate di bandiera e scortate le petroliere nel Golfo Persico. Meno di un anno pi\u00f9 tardi, il 14 aprile 1988, la fregata \"Samuel B. Roberts\" fu quasi affondata quando colp\u00ec una mina iraniana. Non ci furono perdite di vite umane, ma 10 marinai furono feriti e evacuati dalla nave per ricevere cure mediche. Gli Stati Uniti per ritorsione avviarono l'Operazione Praying Mantis, un attacco durato un giorno alle piattaforme petrolifere iraniane usate come basi per gli attacchi alle navi mercantili e per la deposizione delle mine che danneggiarono il \"Roberts\". Entrambe le fregate vennero riparate nei cantieri USA e ritornarono in servizio.\nLe possibilit\u00e0 di crescita delle Perry sono risultate limitate, per via principalmente dei compromessi ideati nella realizzazione dell'architettura della nave. Le navi hanno avuto i CIWS Phalanx, ma le prime 26 navi, con scafo pi\u00f9 corto di 4 metri, non sono risultate idonee all'impiego degli elicotteri Sea Hawk, per cui hanno dovuto tenersi i precedenti LAMPS I Sea Sprite.\nLAMPS (\"Light Airborne Multi-Purpose System\") non \u00e8 tanto un tipo di elicottero particolare, ma un 'Sistema aeroportato navale per la lotta antisommergibile' che comprende anche gli apparati a bordo della nave. Le navi sono state in larga parte equipaggiate anche con sonar rimorchiabili, e l'elettronica \u00e8 stata aggiornata, con disturbatori attivi SIDEKICK e interfacce per i missili SM-1 pi\u00f9 recenti, tanto che alcune navi dovrebbero aver ricevuto anche gli SM-2MR.\nMolte Perry sono state tolte dalla prima linea, e alle volte, radiate dal servizio. In effetti, dopo pochi anni molte di queste fregate sono state messe in riserva, per il fatto che il loro numero, anche nella marina reaganiana, era considerato pi\u00f9 che sufficiente, come il costo di esercizio, 16 milioni di dollari l'anno, non trascurabile. Molte altre navi pi\u00f9 vecchie hanno inaspettatamente continuato, invece, a navigare (come le Knox).\nAlcune Perry sono andate negli ultimi anni all'Egitto e alla Turchia.\nAustralia.\nLe Perry e derivate hanno avuto infatti una carriera di tutto rispetto con altre marine. La prima \u00e8 stata quella Australiana, con le quattro unit\u00e0 della classe Adelaide:\nAltre 2 navi, stavolta costruite su licenza nei cantieri nazionali, sono entrate in servizio nel 1989, portando a 6 le unit\u00e0 australiane, e costituendo un altro parallelo con la Spagna, assieme al comune interesse per i caccia F-18 Hornet:\nLe unit\u00e0 della classe Adelaide sono state viste come mezzi sostanzialmente economici per avere una capacit\u00e0 basica di difesa aerea di area.\nSpagna.\nLa Spagna ha realizzato su licenza sei unit\u00e0 di questo tipo che nell'Armada Espa\u00f1ola costituiscono la classe Santa Maria:\nCome nel caso delle unit\u00e0 australiane sono state considerate come mezzi sostanzialmente economici per avere una capacit\u00e0 basica di difesa aerea di area.\nLe unit\u00e0 della classe Santa Mar\u00eda a differenza delle unit\u00e0 Knox modificate, conosciute come Baleares, sono risultate simili a quelle americane, a parte il CIWS nazionale a 12 canne da 20mm Meroka.\nTurchia.\nQuesta nazione ha avuto in servizio per molto tempo navi obsolete per la pur cospicua Marina militare nazionale. Il governo turco si \u00e8 quindi rivolto agli USA (principale fonte dell'equipaggiamento militare della nazione) per avere, per la prima volta, una adeguata difesa aerea imbarcata a medio raggio.\nL'ultimo contratto \u00e8 arrivato nel 2002, essendo la FFG-15 \"Estocin\" e la FFG-13 \"Roberts\" fornite con una serie di parti di ricambio e altre forniture, in pochi anni alla Marina turca sono giunte ben 9 fregate Perry di seconda mano. I costi sono stati molto limitati, se le ultime 2 navi sono state pagate, assieme alle suddette parti di ricambio, 110 milioni di dollari, pari a solo una parte del costo di una singola unit\u00e0 nuova armata con missili SM-1/2MR. Assieme alle fregate Meko 200, pi\u00f9 robuste ma armate con missili SAM a minore raggio, le Perry hanno costituito un'importante miglioramento delle capacit\u00e0 operative della Marina turca.\nTaiwan.\nMa il cliente pi\u00f9 importante \u00e8 Taiwan. Questa nazione ha inteso aggiornare la propria flotta nell'ambito del confronto con la Cina Comunista, e tra i programmi vi sono stati il Kanghwa 1, basato sulle Perry. Sul momento, esso era basato su 3 lotti: 7 del primo, 5 del secondo, 4 del terzo.\nQuesto ambizioso programma comprendeva anche 16 La Fayette e 12-18 Knox ex-US Navy 'in prestito', ma \u00e8 stato ridimensionato a 7 Kanghwa-1, 6 Kanghwa-2 e 6 Knox.\nLe navi del primo lotto, costruite sui cantieri nazionali, sono praticamente uguali alle precedenti. Sono apparse negli anni novanta. I nomi sono i seguenti: Cheng Kung (PFG-1101), Cheng Ho (PFG-1103), Chi Kuang (PFG-1105), Yueh Fei (PFG-1106), Tzu I (PFG-1107), Pan Chao (PFG-108), Chang Chien (PFG-1109) e Tian Dan (PFG-1110). A met\u00e0 anni novanta ve ne erano 5 in servizio, ma la realizzazione della successiva serie di 5 navi comprendeva capacit\u00e0 antiaeree del tutto nuove, come un apparato AEGIS miniaturizzato, un cannone da 127mm Mk 45 e lanciamissili verticali Mk 42 VLS.\nEssi erano stati gi\u00e0 comprati, ma lo sviluppo dell'AEGIS non ha avuto successo in questa versione principalmente per carenza di fondi per la sua realizzazione, e cos\u00ec la fase 2 del programma \u00e8 stata annullata, mentre il tipo 3 con altre 4 navi ancora migliorate non \u00e8 andato oltre le intenzioni d'origine.\nUna delle caratteristiche delle Perry taiwanesi \u00e8 la presenza di 2 cannoni da 40mm ai lati degli hangar, per migliorare la difesa ravvicinata, per il resto vi sono migliorie varie all'elettronica, ma non particolarmente significative, come un radar migliorato per la scoperta aerea, un sistema ECM di tipo nazionale e altre attrezzature di dettaglio.\nLe Perry e le navi europee a confronto.\nLa concezione di fregata missilistica (FFG) \u00e8 molto diversa nella concezione tra la filosofia dell'US Navy e quella delle unit\u00e0 europee. Mentre queste ultime sono le principali navi delle loro marine, le fregate USA sono navi tutto sommato di seconda linea, al limite di appoggio ai vascelli maggiori della flotta, come i cacciatorpediniere e incrociatori missilistici, oltre ai gruppi anfibi e portaerei.\nLe esigenze di scorta del traffico e del pattugliamento navale ha portato alla costruzione in serie, dopo alcuni tentativi poco riusciti quali ad esempio le unit\u00e0 della Classe Garcia, di navi in grande serie, con attrezzature per certi versi semplificate, per altri molto sofisticate.\nLe Knox sono simili per molti aspetti alle unit\u00e0 europee, anche se dotate di un motore a un solo asse. Le Perry hanno due punti di forza, la coppia di elicotteri e il lanciamissili a medio raggio. Spesso le navi europee hanno solo un elicottero, ma soprattutto in genere non hanno avuto altro che un sistema di difesa aerea a corto raggio, come il Sea Sparrow o il Sea Cat. In compenso hanno un armamento migliore per le ridotte distanze in funzione antiaerea. Le fregate europee hanno solo saltuariamente missili SAM a medio raggio, ma le Perry hanno un solo radar di controllo del tiro e compromessi pesanti per la sistemazione cannoniera e altre attrezzature. I sistemi radar sono sofisticati e a lunga distanza per il tipo di nave, ma l'apparato motore, ad un solo asse, \u00e8 sia semplice che limitato. Entro certi limiti, il progetto Perry \u00e8 migliore di quelle altre navi, ma al contempo presenta limiti e semplificazioni. In generale, esse si sono dimostrate navi di valide capacit\u00e0, e la migliore delle loro doti \u00e8 quella di integrare navi di tipo europeo, con minori capacit\u00e0 di difesa aerea d'area (e quindi di altre unit\u00e0 navali oltre che se stesse), e costi accettabili per molte marine relativamente minori."}
{"id": "561212", "revid": "260676", "url": "https://it.wikipedia.org/wiki?curid=561212", "title": "Civico museo archeologico di Bergamo", "text": "Il Civico museo archeologico di Bergamo, che si trova in piazza Cittadella n. 9 a Bergamo, si compone di diverse sezioni: preistorica, egizia, romana, paleocristiana e longobarda.\nStoria.\nIl museo venne fondato nel 1561 e ospitato nella loggia sotto il Palazzo della Ragione.\nIn seguito, nel 1770, la collezione venne trasferita in un edificio sopra il Fontanone.\nDopo l'arricchimento, dovuto alle collezioni del conte Paolo Vimercati Sozzi e di Gaetano Mantovani (che erano state riunite in un'unica sede, la Rocca), nel 1960 il museo venne riallestito nel palazzo Visconteo della Cittadella, sua sede attuale. Con questa sistemazione fu riorganizzato secondo criteri pi\u00f9 moderni e con un'attenzione particolare verso la didattica, concretizzata in un pi\u00f9 stretto rapporto con le scuole.\nNel 1981 \u00e8 stato fondato il \"Centro Didattico-culturale\", che si occupa di attivit\u00e0 rivolte alle scuole e in questa azione collabora l\"'Associazione Amici del Museo\" istituita nel 1982.\nIl Museo Archeologico assume una particolare importanza per la conoscenza storica di Bergamo e del suo territorio, testimoniandone, con i propri reperti, l'evoluzione e le influenze delle genti, che l'hanno attraversati, sullo sviluppo sociopolitico della comunit\u00e0 che vi si andava formando. Non deposito imbalsamato di muti reperti archeologici ma memoria parlante del percorso storico vissuto dal territorio.\nLo sviluppo espositivo descrive didascalicamente, secondo moderni principi museali, le avventure della storia che ha interessato la bergamasca dalle pi\u00f9 lontane origini al Basso Medioevo.\nIl museo pubblica anche la rivista \"Notizie Archeologiche Bergomensi\".\nSezione preistorica.\nLa sezione preistorica comprende:\nSezione egizia.\nLa sezione egizia (visitabile per carenza di spazi espositivi) comprende:\nSezione romana e paleocristiana.\nIl lapidario.\nIl lapidario comprende epigrafi databili fra il I e il III secolo d.C. suddivise in tre categorie: iscrizioni sepolcrali, iscrizioni sacre e iscrizioni onorarie o relative a opere pubbliche.\nFanno parte delle iscrizioni sepolcrali:\nFanno parte delle iscrizioni sacre:\nFanno parte delle iscrizioni onorarie o relative a opere pubbliche:"}
{"id": "561213", "revid": "599013", "url": "https://it.wikipedia.org/wiki?curid=561213", "title": "Patrick Mboma", "text": "Ha vinto il Pallone d'Oro Africano e il BBC African Footballer of the Year nel 2000 anno in cui con la Nazionale camerunese ha vinto anche la medaglia d'oro alle Olimpiadi e la Coppa d'Africa, in entrambi i tornei ha messo a segno ben 4 reti. Ha vinto ancora la Coppa d'Africa nel 2002 dove ha vinto il titolo di capocannoniere, titolo bissato nel 2004 nonostante l'eliminazione ai quarti di finale. In totale col la maglia del Camerun ha messo a segno 33 gol in 56 presenze, terzo miglior marcatore della storia dei \"leoni indomabili\", dietro a Samuel Eto'o e Roger Milla.\nCarriera.\nClub.\nInizi\u00f2 la sua carriera nel Paris Saint-Germain che lo fece giocare per due stagioni dal 1990 al 1992 con la seconda squadra, militante nella quarta divisione del campionato francese. Nel 1992 venne ceduto in prestito per due stagioni allo Ch\u00e2teauroux. Disput\u00f2 la prima stagione nella Division 2 e la seconda in seguito alla retrocessione nella Division 3. Con lo Ch\u00e2teauroux realizz\u00f2 complessivamente in campionato 22 reti in 48 partite.\nNella stagione 1994-1995 disput\u00f2 con il Paris Saint-Germain il campionato di Ligue 1, scendendo in campo per\u00f2 solo 8 volte, segnando una rete. Vinse la Coppa di Francia ma prefer\u00ec optare, almeno temporaneamente, per una squadra meno blasonata, il Metz, con cui avrebbe avuto pi\u00f9 possibilit\u00e0 di essere titolare. Con la nuova squadra disput\u00f2 17 match conditi da 4 reti e conquist\u00f2 la Coppa di Lega francese.\nRitornato a Parigi dal prestito, fu nuovamente relegato in panchina e non ricevendo offerte in Francia decise di trasferirsi in Giappone, dove divenne il centravanti di punta del Gamba Osaka: realizz\u00f2 25 reti in 28 incontri (assicurandosi il titolo di capocannoniere e di miglior calciatore del torneo). Nell'estate del 1998 venne acquistato dal Cagliari, neopromosso in Serie A. Ha esordito in Serie A il 13 settembre nella prima giornata di campionato: Cagliari- (2-2). Il 21 marzo 1999 realizza una tripletta in campionato durante l'incontro casalingo contro l'Empoli conclusosi 5-1.\nCon i sardi rimase due stagioni (1998-1999, 1999-2000), segnando complessivamente 22 gol; 15 in campionato, di cui 7 nel primo anno ed 8 nel secondo; 7 in Coppa Italia, di cui 6 nella seconda stagione che gli valsero il titolo di capocannoniere della competizione.\nNell'estate del 2000 pass\u00f2 al : in realt\u00e0 era stato vicinissimo ad approdare all'Hellas Verona, ma il presidente dei giallobl\u00f9 Giambattista Pastorello aveva affermato: \u00abse partisse Bonazzoli i tifosi mi metterebbero sulla graticola, se poi aggiungiamo l'arrivo di un giocatore di colore con questa tifoseria\u00bb. Del caso si era occupato anche il ministro Melandri, nel nome della lotta al razzismo negli stadi. In realt\u00e0 subito dopo lo scandalo, sempre sotto la presidenza Pastorello, sarebbe comunque arrivato a Verona il giocatore di colore Monta\u00f1o, seguito poco tempo dopo dall'ivoriano Angan, i quali giocarono diverse volte senza mai incappare in problemi di razzismo.\nCon il Parma Mboma rimase una stagione e mezza, collezionando in totale 24 presenze in campionato, con 5 gol; con i giallobl\u00f9 and\u00f2 inoltre a segno 2 volte in Coppa UEFA. Nel gennaio del 2002 pass\u00f2 in prestito al , con cui fece la sua apparizione nella Premier League, per poi spendere i suoi ultimi anni di carriera con la squadra libica dell'Al-Ittihad (Tripoli) e per la seconda volta nel campionato giapponese (Tokyo Verdy e Vissel Kobe le sue ultime societ\u00e0); si ritir\u00f2 dal calcio giocato il 16 maggio 2005.\nNazionale.\nCon la Nazionale camerunese, Mboma esord\u00ec nel 1995 e totalizz\u00f2 33 reti in 57 partite. \u00c8 stato il miglior realizzatore con la Nazionale dei \"Leoni indomabili\", precedendo anche un campione del calibro di Roger Milla, fino a quando \u00e8 stato superato da Samuel Eto'o. Disput\u00f2 i mondiali del 1998 e del 2002 segnando un goal in entrambi i tornei, mentre vinse da protagonista l'oro alle Olimpiadi del 2000 segnando 4 goal (quell'anno port\u00f2 a casa anche il premio di miglior giocatore africano) e conquist\u00f2 il primo posto in due edizioni consecutive della Coppa d'Africa (2000 e 2002)."}
{"id": "561222", "revid": "533647", "url": "https://it.wikipedia.org/wiki?curid=561222", "title": "Mojo Alcantara", "text": "Mojo Alcantara (\"Moju\" in siciliano) \u00e8 un comune italiano di abitanti della citt\u00e0 metropolitana di Messina in Sicilia.\nGeografia fisica.\nIl paese si trova nella valle dell'Alcantara, ai piedi del monte Mojo e alle falde dell'Etna sul fiume Alcantara che sfocia nel mar Ionio a Taormina.\nStoria.\nLa nascita ufficiale della citt\u00e0 di Mojo si ebbe nel 1602, sotto la reggenza di Palmerio Lanza; in quell'anno, infatti, l'autorit\u00e0 regia gli concesse la \"licentia populandi\".\nDove oggi si trova il Municipio, i Lanza fecero fabbricare il palazzo baronale. I segni della presenza della signoria Lanza si vedono ancora oggi perch\u00e9 i discendenti ancora possiedono terreni nella pianura di Mojo.\nIl 27 luglio del 1928, il regime fascista accorp\u00f2 la citt\u00e0 alla vicina Malvagna, riunendo i due centri sotto il nome di Lanza.\nMalvagna era definita Lanza Superiore, e Mojo, che risultava frazione della predetta, Lanza Inferiore. Il 21 gennaio 1947, con l'avvento della Repubblica, un decreto del Capo di Stato divise nuovamente i due comuni. Nel 1956 dopo lunghissima attesa (i lavori erano iniziati nel 1928) anche Mojo ebbe la sua stazione ferroviaria con l'apertura della Ferrovia Taormina-Alcantara-Randazzo; la perdette nuovamente alla fine degli anni 80 con la sospensione del servizio ferroviario.\nEconomia.\nLa vegetazione che c'\u00e8 attorno a Mojo \u00e8 la tipica macchia mediterranea. Nelle campagne pi\u00f9 alte ci sono uliveti e vigneti, mentre la Piana di Mojo, che \u00e8 ricca di acqua, \u00e8 coltivata a ortaggi e, soprattutto, a pesche. La coltivazione delle pesche rappresenta in questo momento la principale attivit\u00e0 economica del paese.\nManifestazioni.\nViene celebrata ogni anno la famosa \"Sagra delle pesche\". La seconda domenica d'agosto si organizza una festa in cui vengono offerte ai visitatori le pesche preparate in tanti modi: nel vino, gelato, torta, granita, marmellate ecc.\nMolto conosciuta \u00e8 inoltre la \"Fiera di Mojo\" (a Fera \u00f4 Moju), in concomitanza con i festeggiamenti in onore del SS Crocifisso, una delle pi\u00f9 antiche e delle ultime fiere di bestiame che si svolge nell'ultima settimana di settembre e attira visitatori perfino dalla Calabria, poich\u00e9 \u00e8 possibile comprare qui tanti attrezzi ormai difficili da trovare in commercio, specialmente per i cavalieri.\nSociet\u00e0.\nReligione.\nIl santo patrono della citt\u00e0 \u00e8 San Giuseppe Lavoratore che si festeggia la seconda domenica di maggio, mentre la festa pi\u00f9 importante \u00e8 quella in onore del SS Crocifisso che si svolge nell'ultima settimana di settembre durante la quale, dal venerd\u00ec alla domenica, tantissimi pellegrini dai paesi vicini rendono omaggio\nal \"Signuruzzu\", un crocifisso ligneo scolpito intorno al 1630 da frate Umile da Petralia (1602-1639), artista conosciuto per aver scolpito, si dice, 33 statue del Signore che sono sparse nelle chiese della Sicilia, della Calabria e di Malta. Di Frate Umile \u00e8 molto conosciuto anche l'\"Ecce homo\" di Calvaruso, al confine tra Villafranca Tirrena e Messina.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Mojo Alcantara fa parte delle seguenti organizzazioni sovracomunali: regione agraria n.3 (Alto Fantina e Alto Mela)."}
{"id": "561224", "revid": "92920", "url": "https://it.wikipedia.org/wiki?curid=561224", "title": "Importazione", "text": "Per importazione si intende l'insieme dei beni e dei servizi che uno Stato acquista da altri Stati del mondo. \nLe importazioni vengono misurate solitamente in termini monetari, ma anche in base alle caratteristiche merceologiche o alle modalit\u00e0 di utilizzo. Si suole pertanto indicare nelle statistiche il valore dei beni e servizi acquistati, la quantit\u00e0 di ciascun tipo di essi e l'impiego come bene o servizio finale o intermedio.\nDescrizione.\nIl valore delle importazioni \u00e8 rilevante perch\u00e9 pu\u00f2 essere usato come indicatore, sia pur grossolano, dello stato di salute di un'economia, specie se il valore delle importazioni viene paragonato a quello delle esportazioni.\nImportazioni elevate indicano una scarsa competitivit\u00e0 della nazione nei settori di appartenenza dei singoli beni.\nSe il valore delle importazioni \u00e8 superiore al valore dei beni e dei servizi esportati siamo in presenza di un \"deficit\" commerciale, di un \"surplus\" nel caso contrario. Il valore del saldo tra importazioni ed esportazioni \u00e8 il \"saldo della bilancia commerciale\".\nIl valore e la composizione delle importazioni assume importanza nell'ambito della politica economica. Un paese che importa materie prime o generi alimentari deve adottare politiche economiche differenti da quelle di un paese che acquista, per esempio, soprattutto beni di lusso, ai quali si pu\u00f2 pi\u00f9 facilmente rinunciare. Nel primo caso sar\u00e0 necessario produrre un flusso di esportazioni o di capitali tale da mantenere in pareggio la bilancia dei pagamenti, o in alternativa accettare periodiche svalutazioni della moneta."}
{"id": "561225", "revid": "2046858", "url": "https://it.wikipedia.org/wiki?curid=561225", "title": "Sky Meteo 24", "text": "Sky Meteo 24 \u00e8 un canale televisivo satellitare italiano all news meteorologico che trasmette 24 ore su 24 previsioni meteorologiche con aggiornamenti ogni 15 minuti. Le previsioni del tempo di Sky Meteo 24 sono disponibili anche sul web collegandosi al sito ufficiale.\nStoria.\nIl canale, edito da Sky Italia, \u00e8 stato lanciato sulla piattaforma Sky il 1\u00ba agosto 2004 inizialmente in chiaro, quindi visibile gratuitamente a tutti. Dal 30 novembre 2008 \u00e8 stato invece criptato e reso disponibile solo agli abbonati Sky.\nDal 14 settembre 2008, Sky Meteo 24 ha rinnovato interamente la sua grafica ed \u00e8 stato esteso l'uso del touch-screen per le previsioni in Italia, in Europa e nel Mondo.\nDal 2 febbraio 2009 Sky Meteo 24 diventa un canale in diretta, dalle 07:00 alle 20:00, tutti i giorni della settimana.\nDal 14 febbraio 2011 il canale trasmette in formato panoramico .\nIl 15 giugno 2016, il 2 luglio 2018 e il 14 giugno 2021, in contemporanea a Sky TG24, il canale ha cambiato grafica e logo.\nSky Meteo 24 ha collaborato con il sito di previsioni 3BMeteo, mentre da gennaio 2020 i dati meteorologici sono forniti da ilMeteo.\nPalinsesto.\nLa programmazione del canale consiste principalmente in aggiornamenti sulle previsioni meteorologiche, effettuati ogni 15 minuti. Durante questo periodo, oltre alle previsioni meteo, vengono trasmessi anche altri bollettini: \nL\u2019interattivit\u00e0 di Sky Meteo 24.\nSky Meteo 24 Active.\nCome \u00e8 stato fino al 2019 per Sky TG24, anche per Sky Meteo 24 \u00e8 disponibile un servizio interattivo, \"Sky Meteo 24 Active\", l\u2019unico servizio active di Sky attivo tuttora oggi (solo sui decoder My Sky HD) che permette di vedere in tempo reale le previsioni meteo della giornata e dei successivi tre giorni in Italia, in Europa e nel mondo. Inoltre \u00e8 possibile monitorare la situazione dei mari e dei venti nelle principali localit\u00e0 balneari in estate, la situazione della neve e il numero degli impianti aperti, nelle pi\u00f9 importanti localit\u00e0 sciistiche in inverno.\nApp Sky Meteo 24.\nDa fine marzo 2018 sui decoder Sky Q \u00e8 presente l\u2019app Sky Meteo 24, a cui si pu\u00f2 accedere oltre che premendo il tasto verde sul canale 502 anche tramite la sezione app TV, in modo da non interrompere la visione del programma che si sta guardando mentre si consultano le previsioni meteo. L\u2019app \u00e8 molto simile al servizio active, ma le principali differenze sono che il numero di localit\u00e0 preferite \u00e8 aumentato da 3 a 5 e le previsioni sono fino a 6 giorni."}
{"id": "561226", "revid": "1543377", "url": "https://it.wikipedia.org/wiki?curid=561226", "title": "Classe Alfa", "text": "La classe Alfa, nome in codice NATO dei sottomarini nucleari sovietici del Progetto 705 \"Lyra\", sono una serie di battelli costruiti per la marina militare sovietica, ed entrati in servizio tra la fine degli anni settanta ed i primi anni ottanta. Per la loro epoca, furono i mezzi con i valori pi\u00f9 alti nella velocit\u00e0 in immersione e nella profondit\u00e0 operativa per la relativa tipologia. Complessivamente, ne furono completati sette esemplari, tutti probabilmente radiati entro la met\u00e0 degli anni novanta.\nStoria.\nSviluppo.\nLe origini del Progetto 705 si possono ritrovare in un requisito, emesso dalla marina sovietica (VMF) nel 1957, riguardante un sottomarino da 1.500 t con velocit\u00e0 superiore ai 75\u00a0km/h (40 nodi). Questo avrebbe dovuto essere in grado di intercettare e contrastare le grandi portaerei statunitensi.\nFin dall'inizio, per ottenere prestazioni simili, si pens\u00f2 di utilizzare il titanio, in modo da ridurre il pi\u00f9 possibile i pesi. Tuttavia, gi\u00e0 nel 1963, si rese necessario rivedere il progetto, e lo stesso dislocamento venne portato a 2.300 t.\nLa costruzione di un primo esemplare con queste caratteristiche fu avviata gi\u00e0 dalla fine del 1963. Si trattava del Progetto 661 - Ankar, che divenne noto in Occidente con il nome in codice NATO di classe Papa. A causa degli elevati costi di costruzione, e venne costruito un solo esemplare, chiamato \"K-162\". Si trattava tuttavia di un SSGN, equipaggiato con 10 missili antinave SS-N-9 Siren.\nIl primo esemplare di sottomarino nucleare da attacco, con tali caratteristiche di dislocamento e velocit\u00e0, venne impostato nella seconda met\u00e0 degli anni sessanta con il nome di Progetto 705 - Lyra. Completato nel 1969 presso il cantiere navale dell'Ammiragliato, a San Pietroburgo, entr\u00f2 in servizio nel 1971. Il prototipo, chiamato \"K-64\", dopo essere stato sottoposto ad alcune valutazioni, dovette essere sottoposto ad estese modifiche. Nel 1972, tuttavia, durante alcune prove, si verific\u00f2 un grave incidente al reattore, che costrinse i sovietici a ritirare dal servizio il \"K-64\", che venne demolito successivamente. Il battello, tuttavia, si dimostr\u00f2 in grado di raggiungere una velocit\u00e0 di punta di 83\u00a0km/h (44,7 nodi).\nNel corso degli anni settanta, comunque, i Progetto 705 entrarono in servizio con la marina sovietica.\nImpiego operativo.\nI Progetto 705 ricevettero la codifica NATO di classe Alfa. Gli altri sei esemplari costruiti, entrati in servizio tra il 1977 ed il 1981, servirono la marina sovietica nella Flotta del Nord. Dal punto di vista operativo, si trattava di mezzi estremamente veloci e con un'alta profondit\u00e0 operativa per la loro epoca. In particolare, alla massima velocit\u00e0 erano in grado di effettuare un'inversione a 180\u00b0 in soli 42 secondi: questo li rendeva estremamente efficaci nelle manovre elusive e negli (eventuali) contrattacchi. Queste caratteristiche portarono la NATO a sopravvalutare molto questi mezzi, almeno all'inizio. Infatti, convinti dell'inefficienza dei propri sistemi ASW, gli occidentali iniziarono ad investire in modo massiccio, in modo da creare una nuova generazione di armamenti antisommergibile. In questo modo, si ebbe un incremento notevolissimo delle prestazioni, che si concretizz\u00f2 in siluri ad alte velocit\u00e0, come gli statunitensi Mk. 46 ed Mk.48 ADCAP \u2014 quest'ultimo capace di una velocit\u00e0 di ben \u2014 oppure il britannico Spearfish.\nIn realt\u00e0, l'allarme rappresentato dagli Alfa fu esagerato. Si trattava di mezzi estremamente rumorosi, soprattutto alle alte velocit\u00e0, con armamento piuttosto scarso ed inaffidabili: alcuni esemplari rimasero vittima di incidenti piuttosto gravi all'impianto propulsivo). Inoltre, i loro costi di gestione e manutenzione erano estremamente elevati, a causa del fatto che utilizzavano una componentistica \"dedicata\" e delle caratteristiche dell'impianto propulsivo, costituito da un reattore a metallo liquido. Infatti, il metallo liquido del raffreddamento doveva essere sempre tenuto alla giusta temperatura, anche quando i battelli erano ormeggiati in porto (cosa che presentava notevoli problemi). Dunque, era necessario tenere sempre attivo il reattore, oltre che svolgere frequenti e particolari controlli per la rimozione degli ossidi del fluido metallico.\nTutti gli esemplari furono ritirati dal servizio operativo nella prima met\u00e0 degli anni novanta.\nDescrizione tecnica.\nCaratteristiche generali.\nAll'epoca della sua entrata in servizio, i battelli della classe Alfa, rispetto ai pari-tipo, avevano la pi\u00f9 alta velocit\u00e0 e la maggiore profondit\u00e0 operativa. Prestazioni cos\u00ec efficienti si dovevano all'impiego di una particolare miscela refrigerante (costituita da piombo e bismuto) che garantiva il corretto processo di raffreddamento dei reattori e, di conseguenza, un potenziale energetico erogabile elevato. Si trattava di sottomarini progettati per contrastare non solo i battelli nemici (sia in trasferimento, sia in procinto di sferrare un attacco ad installazioni costiere), ma anche le unit\u00e0 di superficie.\nIl progetto risaliva al 1957, e nella sua formulazione originale prevedeva la realizzazione di un SSN da 1.500\u00a0t con sei tubi lanciasiluri da 533\u00a0mm a caricamento rapido, che fosse in grado di raggiungere i 75\u00a0km/h (40 nodi). Come detto precedentemente, tali requisiti furono rivisti, e si arriv\u00f2 ad un aumento di dimensioni e dislocamento.\nPer raggiungere le prestazioni richieste, comunque, fu necessario utilizzare delle soluzioni particolari, soprattutto in relazione allo scafo ed all'impianto propulsivo.\nScafo.\nI classe Alfa erano costruiti facendo ampio ricorso alla lega di titanio, che era stata sviluppata grazie al lavoro del complesso metallurgico TsNII sotto la guida dell'accademico I.V.Gorynin. In particolare, si tratt\u00f2 dei primi sottomarini per i quali venne previsto l'utilizzo di questo materiale per la realizzazione dello scafo. I vantaggi dell'utilizzo di questo materiale consistevano nel fatto che sarebbe aumentata la resistenza del sottomarino, e sarebbe diminuito il dislocamento. Inoltre, la traccia magnetica risult\u00f2 notevolmente diminuita.\nIl problema fu la traccia sonora, che risult\u00f2 estremamente elevata. Per questo motivo, vennero adottate una serie di misure per migliorare l'idrodinamica del sommergibile. Nonostante questi accorgimenti, per\u00f2, gli Alfa rimasero sempre piuttosto rumorosi, soprattutto alle alte velocit\u00e0.\nInternamente, lo scafo era stato suddiviso in sei compartimenti stagni (aumentati rispetto ai tre del progetto originale, del 1957), che erano in grado di ospitare un equipaggio di 29 elementi. Si trattava di un numero piuttosto basso, che era stato possibile ottenere grazie ad un'elevata automazione interna, ma comunque superiore rispetto ai 16 previsti inizialmente dal progetto. Successivamente, inoltre, l'equipaggio venne portato a 32 unit\u00e0.\nIl basso numero di uomini di equipaggio, comunque, port\u00f2 a requisiti molto stringenti per quanto riguardava l'affidabilit\u00e0 dei vari componenti. Le strutture necessarie per la vita a bordo degli uomini erano situate nel terzo compartimento. Inoltre, si tratt\u00f2 del primo sottomarino al mondo ad essere equipaggiato con una capsula di salvataggio, in grado di riportare l'intero equipaggio in superficie in caso di emergenza. La profondit\u00e0 operativa massima era compresa tra i 400 ed i 1.000\u00a0m, a seconda delle stime.\nPropulsione.\nPer raggiungere i 75\u00a0km/h di velocit\u00e0 i progettisti decisero di abbinare ad uno scafo in titanio (quindi relativamente leggero) un LMFR, con cui calcolarono di poter risparmiare 300 tonnellate rispetto ai tradizionali LWR.\nComplessivamente, furono sviluppati contemporaneamente due reattori, entrambi da t che alimenavano turboalternatori da 30-35\u00a0MWe.\nUn paio di esemplari, comunque, vennero modificati anche con dei normali PWR VM-4, dei classe Victor. I reattori erano raffreddati tramite una lega eutettica di piombo e bismuto.\nOltre al reattore, vi erano anche due motori elettrici ausiliari, che erano sistemati in gondole ermetiche, con due ulteriori generatori diesel da 1\u00a0MW. Ogni generatore era in grado di assicurare il funzionamento di tutte le funzioni vitali di bordo. Infine, vi era anche un motore diesel ausiliario da 500\u00a0kW, con batterie di emergenza.\nL'impianto propulsivo, in relazione alle ridotte dimensioni, consentiva agli Alfa delle velocit\u00e0 di oltre 40 nodi, con un massimo di 44,7 raggiunto durante le prove.\nArmamento.\nL'armamento dei classe Alfa era costituito da sei tubi lanciasiluri da 533\u00a0mm, sistemati a prua. La dotazione comprendeva un massimo di 21 missili SS-N-15 Starfish o 12 SS-N-16 Stallion. Tuttavia, era possibile imbarcare anche siluri convenzionali (da 18 a 21) o mine (24-36).\nVersioni.\nI classe Alfa vennero costruiti in due versioni, che si differenziano per il reattore utilizzato, oltre che per alcune caratteristiche fisiche."}
{"id": "561228", "revid": "33751", "url": "https://it.wikipedia.org/wiki?curid=561228", "title": "Diritto bancario", "text": "Il diritto bancario \u00e8 quella branca del diritto che attiene alla banca come istituzione e come soggetto attivo o passivo di rapporti giuridici. \nIn base a questa basilare distinzione, possono subito individuarsi due prospettive di studio della materia.\nLa prima \u00e8 quella dello studio dell'istituto di credito in senso statico-pubblicistico, nella sua dimensione giuridica, nei rapporti giuridici attivi e passivi con gli organi di vigilanza; la seconda \u00e8 quella dinamica-privatistica, come studio dell'attivit\u00e0 dell'istituto bancario, delle esigenze economiche che l'istituzione creditizia \u00e8 volta a soddisfare, degli strumenti giuridici dei quali questa si serve, secondo ci\u00f2 che la legge prevede.\nFonti del diritto bancario.\n\u00c8 bene menzionare anche la disciplina codicistica (artt.1835-60 c.c.), tuttavia molto lacunosa ed incentrata solo su alcune delle attivit\u00e0, trattate in maniera molto schematica. Ad integrare il codice e le fonti sovraelencate provvedono le cosiddette Norme bancarie uniformi (n.b.u.), condizioni di contratto imposte dall'ABI a tutte le banche.\nLa banca.\nSecondo il TUB, la Banca \u00e8 un'impresa commerciale la cui attivit\u00e0 principale e tradizionale consiste nella raccolta del risparmio tra il pubblico e l'esercizio del credito. Queste sono le attivit\u00e0 principali, precisamente di tipo passivo nel primo caso ed attivo nel secondo, alle quali si aggiungono altre attivit\u00e0 di natura accessoria da sempre svolte dalle banche. Da tempo per\u00f2 le banche sono entrate anche in altre cerchie di attivit\u00e0, non necessariamente rivolte a loro, ma di fatto e prevalentemente, di natura finanziaria, come leasing, factoring ecc. Queste ultime attivit\u00e0 non sono svolte direttamente dalla banca, ma da enti facenti parti di gruppi bancari polifunzionali.\nLa definizione appena data consente di individuare i due nuclei sostanziali del diritto che regola l'attivit\u00e0 bancaria, corrispondenti ai due principi costituzionali di riferimento: Il principio di libera iniziativa economica e il principio di tutela del risparmio e accesso all'investimento. Tali principi pervadono tutta la materia, e vanno tenuti in costante coordinamento con i principi Costituzionali fondamentali.\nPer l'esercizio dell'attivit\u00e0 bancaria, \u00e8 necessario che l'impresa sia iscritta nell'albo tenuto dalla Banca d'Italia, previa autorizzazione della stessa. Le banche devono avere una struttura giuridica fissa, adottando necessariamente la forma della societ\u00e0 per azioni o della cooperativa per azioni. Anche lo statuto ha dei caratteri di specialit\u00e0, dovendo prevedere una data procedura concorsuale (liquidazione coatta amministrativa o amministrazione straordinaria).\nLa Banca D'Italia.\nLa Banca d'Italia \u00e8 una delle cosiddette \"autorit\u00e0 creditizie\" previste dal TUB (Testo unico delle leggi in materia bancaria e creditizia).\nA quest'ultima \u00e8 attribuito il titolo di istituto di diritto pubblico. \nPur essendo partecipata totalmente da privati e quindi, a buon diritto, soggetto privato, il legislatore attribuisce alla Banca d'Italia un ruolo pubblicistico, e l'esercizio di poteri pubblici di vigilanza e controllo.\nAttivit\u00e0 della banca.\nAttivit\u00e0 passive.\nL'attivit\u00e0 di raccolta del risparmio \u00e8 l'acquisizione di fondi con l'obbligo di rimborso.\nQuesta, quale attivit\u00e0 prodromica a quella creditizia, pu\u00f2 essere esercitata anche nell'ambito di un cosiddetto \"gruppo bancario\", con le specializzazioni che tale struttura consente.\nSu questa operativit\u00e0 il CICR (Comitato Interministeriale per il Credito e il Risparmio), autorit\u00e0 creditizia ausiliare del Governo, stabilisce limiti e criteri in base ai quali non costituisce raccolta del risparmio quella effettuata presso specifiche categorie di soggetti, individuate in ragione di rapporti societari o di lavoro.\nIn altre parole, anche le imprese che non sono inserite nell'albo tenuto dalla Banca d'Italia possono svolgere un'attivit\u00e0 bancaria di raccolta, con i limiti e secondo i criteri impartiti dal CICR, ove lo facciano nei confronti di determinate categorie di soggetti.\nAd esempio, norme specifiche sono quindi dettate per le imprese al fine di consentire la raccolta del risparmio presso i soci, presso il pubblico e nell'ambito di un gruppo, (delib. CICR del 3 marzo 1994, e relative norme attuative della Banca d'Italia).\nLa raccolta \u00e8 consentita agli Stati comunitari ed extracomunitari, agli organismi internazionali ed ai soggetti esteri abilitati da norme speciali del diritto italiano, nonch\u00e9 agli enti pubblici territoriali.\nInfine, il divieto non si applica alle societ\u00e0 emittenti obbligazioni, titoli di debito o strumenti finanziari come da codice civile, ovvero in casi espressamente previsti dalla legge, nel rispetto del principio di tutela del risparmio.\nUno strumento di raccolta particolarmente importante, per le dimensioni del fenomeno giuridico, e per le regole privilegiate cui \u00e8 sottoposto, \u00e8 quello dell'emissione di obbligazioni.\nLa Banca infatti, pu\u00f2 ottenere fondi dal pubblico attraverso l'emissione di obbligazioni, che vengono ammesse di diritto alle quotazioni se le azioni della stessa banca sono quotate.\nChi si occupa della vigilanza in ordine alle emissioni di obbligazioni bancarie \u00e8 la Banca d'Italia, in conformit\u00e0 delle delibere CICR.\nCollateralmente le banche possono esercitare altres\u00ec, oltre questa appena indicata (l'attivit\u00e0 bancaria vera e propria), attivit\u00e0 finanziarie \"ausiliari\", connesse o strumentali all'attivit\u00e0 bancaria.\nDepositi bancari.\nBasato sul deposito irregolare disciplinato all'art. 1782 c.c., si caratterizza per la necessaria ed ovvia figura della banca come depositario. \nMediante questo contratto la banca acquista direttamente la propriet\u00e0 della somma in deposito, obbligandosi poi a restituirla (nella stessa specie monetaria) al cliente ad un termine convenuto e ad una precisa scadenza fissata precedentemente. Nel primo caso il deposito \u00e8 vincolato, altrimenti \u00e8 libero. Il cliente ha diritti agli interessi.\nIl deposito bancario, con relativo tasso d'interesse, \u00e8 pattuito con contratto scritto o con un particolare documento, il libretto di risparmio. Se il tasso d'interesse non \u00e8 determinato per iscritto, la banca dovr\u00e0 pagare il tasso massimo dei buoni ordinari del tesoro annuali emessi nei 12 mesi precedenti alla costituzione del rapporto.\nI depositi sono costituiti in conto corrente, oppure essere semplici o a risparmio. Le somme depositate non possono essere aumentate tramite versamenti n\u00e9 prelevate.\nAttivit\u00e0 attive.\nApertura di credito.\nCon l'apertura di credito, tipico contratto bancario, la banca si impegna a tenere a disposizione del cliente una somma di denaro per un periodo predeterminato o a tempo indeterminato.\n\u00c8 bene subito rilevare che l'apertura di credito \u00e8 un contratto consensuale, differenziandosi nettamente dal mutuo che \u00e8 contratto reale e si perfeziona con la consegna del denaro. Oggetto dell'apertur\u00e0 di credito \u00e8 invece la disponibilit\u00e0, diritto potestativo in capo al cliente. Gli interessi del resto maturati per la banca sono soltanto relativi alle somme effettivamente utilizzate, mentre alla prima sono dovute soltanto commissioni di massimo scoperto per la disponibilit\u00e0 concessa. Il cliente pu\u00f2 utilizzare il credito come crede (uno o pi\u00f9 prelievi) e pu\u00f2 ripristinare la disponibilit\u00e0 con versamenti successivi.\nIl credito pu\u00f2 essere coperto da garanzia, che rimane valida fino al termine del contratto a prescindere dall'effettivo scoperto. La banca ha anche diritto di richiedere una modifica delle garanzie se queste perdono valore e non sono sufficienti a garantire il credito aperto.\nParticolare problema \u00e8 quello del recesso, molto gravoso per il cliente e disciplinato all'art. 1845 c.c. La norma distingue a seconda del credito a tempo determinato ed indeterminato: nel primo caso la banca pu\u00f2 recedere solo per giusta causa, dando 15 di tempo al cliente per restituire le somme; nel secondo, invece, la banca pu\u00f2 recedere liberamente dando un semplice preavviso di 15 giorni. \nTale norma \u00e8 tuttavia inattuata: le n.b.u. non fanno alcuna distinzione contrattuale e prevedono il solo termine di preavviso prima del libero recesso. In precedenza fissato ad un solo giorno, dal 1995 su indicazione della Banca d'Italia come da accordo tra banca e cliente (in genere comunque due soli giorni).\nContratti.\nDisciplina generale.\nLa prima disciplina estesa dei contratti bancari \u00e8 venuta alla luce soltanto nel 1992, con la legge 17 febbraio 1992 n.154. Le principali caratteristiche comuni a tutti i contratti sono le seguenti:\nSingoli contratti.\nI contratti tipicamente bancari, oltre alle gi\u00e0 vedute attivit\u00e0 di deposito e custodia del risparmio e apertura di credito, sono:\nBibliografia.\nLa disciplina dei rapporti bancari. Normativa, giurisprudenza e prassi, a cura di Fabio Fiorucci, Cedam, 2012"}
{"id": "561231", "revid": "767487", "url": "https://it.wikipedia.org/wiki?curid=561231", "title": "Kingwood (album)", "text": "Kingwood \u00e8 un album dei Millencolin uscito il 30 marzo 2005 su Burning Heart Records.\ndistribuito da Epitaph Records dal 12 aprile 2005\nLa registrazione di questo disco avviene presso i Fascination Street Studios ad \u00d6rebro e presso gli studi Music-A-Matic di G\u00f6teborg in Svezia.\nPer \"Ray\" e \"Shut You Out\" sono stati creati dei Videoclip."}
{"id": "561233", "revid": "2083832", "url": "https://it.wikipedia.org/wiki?curid=561233", "title": "Il Circolo Pickwick", "text": "Il Circolo Pickwick (\"The Posthumous Papers of the Pickwick Club\", abbreviato in \"The Pickwick Papers\", 1836) fu il primo romanzo dello scrittore britannico Charles Dickens. Viene considerato uno dei capolavori della letteratura britannica.\nIl romanzo fu pubblicato a fascicoli, come molte altre opere dell'epoca, sia di Dickens che di altri autori. La pubblicazione dei fascicoli divenne, secondo Oreste Del Buono e altre fonti, una sorta di evento: nelle famiglie, nei cortili, si aspettava che chi ne aveva i mezzi comperasse il fascicolo e lo leggesse a chi non ne aveva la possibilit\u00e0.\nDickens, con umorismo e sagacia, inventa un ritratto eccentrico e nostalgico di un'Inghilterra di un'epoca umana e cordiale, immagine che verr\u00e0 capovolta nei successivi romanzi, pi\u00f9 drammatici, che rappresenteranno invece tutto il cinismo della societ\u00e0 del suo tempo.\nStoria editoriale.\n\"Il Circolo Pickwick\" fu pubblicato in 19 puntate distribuite in 20 mesi; l'ultimo fascicolo fu di doppia lunghezza e cost\u00f2 due scellini, perch\u00e9 Dickens era in lutto per sua cognata, Mary Hogarth, e manc\u00f2 il numero del maggio 1837. I fascicoli venivano solitamente pubblicati alla fine del mese. L'ultimo numero raggiunse la vendita di quarantamila copie, assicurando un immenso successo e una notevole rendita finanziaria allo scrittore venticinquenne.\nNel 1836 venne proposto a Dickens di scrivere i testi per una serie di vignette sportive di Robert Seymour. Dickens riusc\u00ec a rovesciare il rapporto e a rendere la vignetta vicaria della narrazione, montata sullo schema del romanzo picaresco e ispirata alla tradizione settecentesca del comico. Essendo il primo romanzo dell'autore, \"Il Circolo Pickwick\" ebbe una storia alquanto tormentata: i primi due numeri comprendevano quattro illustrazioni di Robert Seymour e 24 pagine di testo; dopo il suicidio del disegnatore, quest'ultimo fu sostituito da Robert William Buss per il terzo fascicolo e la composizione dei numeri fu cambiata in due illustrazioni e 32 pagine di testo ognuno. Tuttavia, Buss non piacque e fu cos\u00ec sostituito a sua volta da Hablot Knight Browne per il quarto fascicolo; egli continu\u00f2 a lavorare per l'autore per ben 23 anni. Il libro fu cos\u00ec popolare che molti altri artisti continuarono a creare disegni per esso senza il permesso dell'autore.\nTrama.\nL'opera vuole essere un resoconto dei viaggi che il signor Samuel Pickwick, fondatore del \"Circolo Pickwick\", compie nel maggio 1827 assieme agli amici Nathaniel Winkle, Augustus Snodgrass e Tracy Tupman, attraverso l'Inghilterra del primo Ottocento con l'intenzione di descriverne gli abitanti, fra situazioni paradossali e personaggi bizzarri.\nFin dall'inizio delle loro avventure il gruppetto viene notato da Jingle e dal suo domestico Job Trotter, due abili delinquenti che non faticano ad ingannare e a mettere nei guai l'anziano gentiluomo e i suoi compagni. L'episodio principale del romanzo \u00e8 tuttavia quello dell'incontro con Mr. Wardle, un gioviale e ricco gentiluomo di origini campagnole, che i viaggiatori incontrano durante una gita e di cui diventano buoni amici; torneranno a trovarlo pi\u00f9 volte nel corso del racconto.\nA Natale partecipano ad una caccia assieme a Wardle; in quest'occasione Pickwick si arrabbia con Winkle, che pur vantandosi della sua abilit\u00e0 col fucile, fa inavvertitamente, senza cattive intenzioni, partire un colpo verso un compagno di caccia (l'episodio si conclude senza gravi complicazioni). Durante tutte queste visite nascono anche degli amori: Snodgrass si innamora della figlia di Wardle, Emily, Winkle si invaghisce di Arabella, un'amica di Emily, e Tupman della sorella di lui, di nome Rachel. Tuttavia, Jingle decide di sposare Rachel e fugge con lei; Pickwick e Wardle scoprono il loro nascondiglio e pagano il furfante per abbandonare la signora, cosa che egli fa senza alcun rimorso, dato che la voleva sposare unicamente per la sua dote. Durante questo inseguimento Pickwick fa la conoscenza di Sam Weller, un onesto lustrascarpe che diventa suo domestico e, in breve, anche un suo grande amico.\nAltro episodio significativo \u00e8 la causa legale mossa ingiustamente a Pickwick per mancata promessa di matrimonio dalla sua padrona di casa, Miss Bardle, a causa di un equivoco e che si conclude con la condanna ad un risarcimento, nonostante la testimonianza di Winkle, che viene \"gabbato\" e messo in difficolt\u00e0 dall'avvocato della signora. Pickwick per\u00f2 rifiuta di pagare, non per avarizia ma perch\u00e9 ritiene errata la pena, e viene rinchiuso nella prigione per debitori della Marshalsea, dove fra l'altro incontra un miserrimo Jingle. Riesce infine ad uscire di prigione (mentre la sua accusatrice si trova in difficolt\u00e0 a pagare le spese legali) e tutto si conclude al meglio: ci sono i matrimoni tra le coppie che si sono formate nel corso del romanzo, e fra la cameriera Mary e Sam, e Pickwick, chiuso il circolo, vive felicemente coi suoi compagni.\nEdizioni italiane.\nIn italiano il romanzo \u00e8 stato pubblicato:"}
{"id": "561235", "revid": "767487", "url": "https://it.wikipedia.org/wiki?curid=561235", "title": "Classe Charlie", "text": "Classe Charlie \u00e8 il nome in codice NATO dei sottomarini nucleari equipaggiati con missili antinave (SSGN) Progetto 670 \"Skat\", di sviluppo e costruzione sovietica. Costruiti in due versioni principali, entrarono in servizio tra la fine degli anni sessanta ed i primi degli anni ottanta. Sono stati tutti radiati entro la prima met\u00e0 degli anni novanta.\nSviluppo.\nLo sviluppo dei classe Charlie (chiamati in Unione Sovietica Progetto 670A Skat) fu il risultato della necessit\u00e0, per la marina militare sovietica, di disporre di sottomarini nucleari di costruzione relativamente economica, che fossero in gradi di contrastare con successo i gruppi di portaerei in servizio presso le marine occidentali. Infatti, i classe Papa, anche se piuttosto veloci, erano troppo complessi, tanto che ne entr\u00f2 i servizio un solo esemplare (il \"K-162\").\nLa costruzione venne intrapresa presso il cantiere navale di Krasnoe Sornovo, a Ni\u017enij Novgorod, nella seconda met\u00e0 degli anni sessanta. Il primo esemplare, il \"K-43\", entr\u00f2 in servizio nel 1968. Questo fu seguito da altre dieci unit\u00e0, costruite fino al 1972. Successivamente, venne sviluppata una variante migliorata, chiamata Progetto 670M Skat-M (nome in codice NATO: Charlie II), che era di dimensioni maggiori ed imbarcava un sistema d'arma pi\u00f9 perfezionato. Di tale versione ne vennero realizzati sei esemplari, fino al 1980.\nTecnica.\nI Charlie furono i primi sottomarini sovietici ad essere in grado di lanciare un missile antinave rimanendo in immersione. L'armamento, in origine, avrebbe dovuto essere costituito da otto missili SS-N-9 Siren. Tuttavia, a causa di ritardi nello sviluppo del missile, i tecnici furono costretti a montare i meno sofisticati SS-N-7 Starbright, che erano sostanzialmente una versione perfezionata degli SS-N-2 Styx. Gli SS-N-9 furono invece imbarcati sulla versione Charlie II. In entrambi i casi, i missili erano in tubi singoli, sistemati in due file da quattro poste ai lati dello scafo pressurizzato, dentro lo scafo esterno (soluzione che sar\u00e0 utilizzata successivamente sui classe Oscar).\nEntrambe le versioni erano equipaggiate con sei tubi lanciasiluri da 533\u00a0mm, con dodici siluri (o altrettanti missili SS-N-15 Starfish).\nLe due versioni differivano invece per le dimensioni. Infatti, i Charlie II erano pi\u00f9 lunghi (102 metri) ed avevano un dislocamento superiore (4.500 tonnellate in emersione, 5.400 in immersione). I dati della versione base sono quelli riportati in tabella.\nLa propulsione era assicurata da un reattore nucleare ad acqua pressurizzata VM-5 da 15 MW, con una singola elica a cinque pale. Quella di avere un solo reattore era una caratteristica unica per i sottomarini da combattimento sovietici, che di solito ne montavano due. Per questa ragione, la velocit\u00e0 massima non superava i 24 nodi, che erano insufficienti per tenere il passo dei gruppi di portaerei occidentali, la cui velocit\u00e0 raggiungeva i 30 nodi.\nMolto curato fu il sistema di acquisizione dei bersagli. Con la classe Charlie, infatti, i sovietici cercarono di superare le limitazioni esistenti con i precedenti Echo, che per i tiri oltre l'orizzonte erano costretti a contare sugli aerei da pattugliamento marittimo, molto vulnerabili. I Charlie, invece, erano progettati per ricevere i dati utili al tiro dai sistemi satellitari di sorveglianza oceanica: tali sistemi, per\u00f2, non si rivelarono molto efficaci, e costrinsero quindi i 670 ad utilizzare i metodi di acquisizione tradizionali.\nUtilizzo.\nComplessivamente, entrarono in servizio diciassette esemplari della classe Charlie.\nI Charlie I vennero costruiti tra il 1967 ed il 1972 in dieci unit\u00e0, al ritmo di due l'anno. Questi prestarono servizio con la Flotta del Pacifico. I Charlie II invece furono fabbricati tra il 1972 ed il 1980 in sei esemplari, che furono utilizzati dalla Flotta del Nord. Il rapporto di produzione pi\u00f9 basso di questi ultimi lascia pensare che il progetto non sia stato trovato soddisfacente.\nI Charlie vennero tutti radiati nella prima met\u00e0 degli anni novanta."}
{"id": "561236", "revid": "400694", "url": "https://it.wikipedia.org/wiki?curid=561236", "title": "Fairouz", "text": ""}
{"id": "561237", "revid": "1272592", "url": "https://it.wikipedia.org/wiki?curid=561237", "title": "Cupa cupa", "text": ""}
{"id": "561239", "revid": "205250", "url": "https://it.wikipedia.org/wiki?curid=561239", "title": "Paolo Castelnuovo", "text": "Celebre per aver introdotto a Parabiago (MI) l'industria calzaturiera: \u00e8 anche grazie a lui se ora la cittadina lombarda viene ricordata come \"Citt\u00e0 della calzatura\".\nNato a Origgio (VA, nei pressi di Saronno) da modesta famiglia, fin da ragazzo lavor\u00f2 presso la filanda \"Motta\" e a 20 anni lasci\u00f2 l'Italia per cercare fortuna a Shanghai (Cina), dove portandosi manodopera da Parabiago e Buscate, diresse un'industria inglese di filatura della seta. Nel 1884, scaduto il suo primo importante contratto di lavoro, ritorn\u00f2 nel \"Belpaese\" ed apr\u00ec una filanda per conto proprio (attiva fino al 1918).\nNell'anno 1899, in societ\u00e0 con Attilio Fumagalli e Ermogene Lazzaroni, avvi\u00f2 la prima fabbrica parabiaghese di scarpe (da donna), con sede nella centrale \"Piazza Maggiolini\" (nome odierno, non dell'epoca) e circa 15 operai in maggioranza romagnoli. Quattro anni dopo fond\u00f2, sempre nel paese lombardo, una societ\u00e0 per la distribuzione elettrica, chiamata \"Luce e Forza\".\nFu anche benefattore per il medesimo borgo, nel 1919 lasci\u00f2 soldi per l'istituzione di una scuola serale di disegno professionale e per la costruzione dell'oratorio maschile.\nAlla sua morte cedette le attivit\u00e0 industriali nelle mani del figlio maggiore Piero, il quale a causa della crescente concorrenza orientale sulla produzione della seta, trasform\u00f2 la filanda in industria per la preparazione del rayon, e pi\u00f9 avanti del nylon."}
{"id": "561240", "revid": "287204", "url": "https://it.wikipedia.org/wiki?curid=561240", "title": "Calibano", "text": ""}
{"id": "561249", "revid": "1924342", "url": "https://it.wikipedia.org/wiki?curid=561249", "title": "Nelly Furtado", "text": "Con oltre 40 milioni di copie vendute in tutto il mondo, \u00e8 una degli artisti canadesi di maggior successo. Durante la sua carriera ha ottenuto un Grammy Awards su sette nomine, un Latin Grammy Awards, un Brit Award, un MTV Europe Music Awards ed un Billboard Music Awards.\nIl suo album di debutto, \"Whoa, Nelly!\" (2000), \u00e8 stato un successo sia per la critica che al livello commerciale, dando origine a due numeri uno della classifica dei singoli statunitense, \"I'm Like a Bird\" e \"Turn Off the Light\". Il primo dei due singoli le ha valso un Grammy Award per la \"Migliore Performance Vocale Pop Femminile\". Nel 2003, ha pubblicato il suo secondo album, \"Folklore\", che \u00e8 stato preceduto dal singolo principale, \"Powerless (Say What You Want)\".\nIl terzo album della Furtado, \"Loose\" (2006), \u00e8 diventato il suo album pi\u00f9 venduto, con 12 milioni di copie vendute in tutto il mondo. L'album ha generato quattro singoli di successo: \"Promiscuous\", \"Maneater\", \"Say It Right\", e \"All Good Things (Come to an End)\". Ha pubblicato il suo primo album in lingua spagnola, \"Mi plan\", nel 2009, che le ha valso il Latin Grammy Award per il \"Miglior Album Vocale Pop Femminile\". Dal progetto discografico viene estratto il singolo \"Manos al aire,\" ottenendo successo in America Latina. \nNel 2012, Furtado ha pubblicato il suo quinto album, \"The Spirit Indestructible\" e nel 2017, ha pubblicato il suo sesto album, intitolato \"The Ride\", ottenendo meno successo commercialmente.\nLa Furtado ha una stella sulla \"Walk of Fame Canadese\" ed \u00e8 stata insignita del titolo di \"Comandante dell'Ordine del Principe Enrico\" il 28 febbraio 2014, per le sue discendenze portoghesi.\nBiografia.\nFiglia di Maria Manuela e Antonio Jos\u00e9 Furtado, entrambi di origini portoghesi dell'arcipelago delle Azzorre, \u00e8 nata il 2 dicembre 1978 a Victoria, Columbia Britannica, Canada. I suoi genitori portoghesi, Ant\u00f3nio Jos\u00e9 Furtado e Maria Manuela Furtado, erano nati sull'isola di S\u00e3o Miguel nelle Azzorre ed erano immigrati in Canada alla fine degli anni '60. Nelly prende il nome dalla ginnasta sovietica Nellie Kim. I suoi fratelli sono Michael Anthony e Lisa Anne. Sono stati allevati cattolici romani. All'et\u00e0 di quattro anni, inizi\u00f2 ad esibirsi e cantare in portoghese.\nLa prima esibizione pubblica di Furtado \u00e8 stata quando ha cantato un duetto con sua madre in una chiesa il Portugal Day. Ha iniziato a suonare strumenti musicali all'et\u00e0 di nove anni, imparando il trombone, l'ukulele e, negli anni successivi, la chitarra e le tastiere. All'et\u00e0 di 12 anni ha iniziato a scrivere canzoni e da adolescente si \u00e8 esibita in una banda musicale portoghese.\nFurtado ha riconosciuto nella sua famiglia la fonte della sua forte etica del lavoro; ha trascorso otto estati lavorando come cameriera con sua madre, insieme a suo fratello e sua sorella, che erano una governante a Victoria. Terminati gli studi si trasferisce a Toronto, dove conosce il duo hip-hop dei Nelstar, ai quali si unisce suonando con loro dal 1996 al 1998, per poi diventare solista nel 2000. \n2000-2005: \"Whoa, Nelly!\" e \"Folklore\".\nL'album che ha segnato il debutto di Nelly Furtado \u00e8 stato \"Whoa, Nelly!\", uscito il 24 ottobre 2000, riscuotendo un enorme successo in tutto il mondo, arrivando alla seconda posizione in Regno Unito e Canada, alla quarta posizione in Australia, alla quattordicesima in Italia e alla ventiquattresima negli Stati Uniti. In totale ha venduto 6,5milioni di copie in tutto il mondo. Il singolo apripista ufficiale \"I'm Like a Bird\", pubblicato il 28 novembre 2000 a livello mondiale. Il singolo arriv\u00f2 al primo posto della classifica Italiana e Canadese mentre al quinto nella classifica britannica dei singoli e alla nona della \"Billboard 200\" statunitense, e vendette pi\u00f9 di 500.000 copie.\nIl secondo singolo estratto fu \"Turn Off the Light\", il 14 agosto 2001, che raggiunse la medesima posizione nella \"Hit List Italia\", la quarta nella classifica britannica e le prime posizioni in numerose classifiche di genere negli Stati Uniti, tra cui la prima della \"US Dance Club Songs\" e la terza della \"US Mainstream Top 40\". Il 3 dicembre 2001 esce il singolo \"...on the Radio (Remember the Days)\", che non ottenne lo stesso successo dei singoli precedenti ma raggiunse la posizione numero 15 della classifica britannica e canadese. \nAgli MTV Europe Music Awards del 2001 venne nominata nella categoria \"Best New Act,\" mentre ai Juno Awards dello stesso anno vince nelle categorie \"Best New Solo Artist\", \"Best Songwriter\" e \"Best Producer\" e il brano \"I'm Like a Bird\" ottiene il premio come \"Best Single of the Year.\" Ai BRIT Awards del 2002 riceve due nominations come \"Best International Newcomer\" e \"Best International Female Artist.\" Durante la 44\u00aa edizione dei Grammy Awards la cantante ottiene il suo primo Grammy nella categoria \"Best Female Pop Vocal Performance\" per \"I'm Like a Bird,\" che viene nominato anche nella categoria \"Song of the Year.\" L'album di cui fa parte riceve la nomination come \"Best Pop Vocal Album\" mentre l'artista viene nominata come \"Best New Artist\", vinto per\u00f2 da Alicia Keys.\nIl secondo album di Nelly Furtado, \"Folklore\" , viene pubblicato il 25 novembre 2003 e riscosse un discreto successo pur non eguagliando il primo con un totale di pi\u00f9 di 900.000 copie vendute, probabilmente dovuto alla casa discografica DreamWorks Records che nello stesso periodo venne assorbita dall'Universal Music Group. Il primo singolo fu la hit \"Powerless (Say What You Want)\", che fu pubblicata l'8 dicembre 2003 e raggiunse la Top10 in Canada, Paesi Bassi, Germania e Belgio. Seguirono \"Try\", di maggiore successo che raggiunge la posizione numero 15 nel Regno Unito, e For\u00e7a, singolo diventato inno ufficiale degli \"Europei di Calcio 2004\". \n2006-2008: \"Loose\".\n\"Loose\", terzo album dell'artista, \u00e8 stato pubblicato il 9 giugno 2006 e prodotto principalmente da Timbaland, sperimentando suoni di R&amp;B, hip hop e musica anni '80. L'album \u00e8 il maggior successo della carriera di Furtado fino ad oggi, con 12milioni di copie vendute in tutto il mondo, avendo raggiunto il numero uno, non solo in Canada, Australia e Stati Uniti, ma raggiungendo la Top5 di trenta paesi.\nIl primo singolo dall'album \u00e8 \"Maneater\", che riscuote un ottimo successo con 1,2 milioni di copie vendute e raggiungendo la prima posizione della classifica britannica, e nella Top10 di Italia, Canada, Australia e Germania, mentre arriva alla posizione numero 16 della \"Billboard Hot 100\". Dall'album, che vede numerose collaborazioni con molti artisti tra cui lo stesso Timbaland, vengono estratti addirittura nove singoli, seppur alcuni riservati solo ad alcuni mercati. \"Promiscuous\", cantata in coppia con il co-produttore Timbaland, raggiunge la prima posizione delle classifiche di Stati Uniti, dove vende 2,5 milioni di copie, e Canada, entrando nella Top10 di 25 paesi con una vendita complessiva di 3,5milioni di copie. In Italia vende oltre 180.000 copie solo nel 2006.\nIl singolo \"Say It Right\", divenne alla fine la canzone della Furtado di maggior successo in tutto il mondo, grazie al suo enorme successo in Europa e negli Stati Uniti, dove divenne il suo secondo successo numero uno con 2milioni di copie vendute in tutto il mondo. \"All Good Things (Come to an End)\" (duettato anche con gli Zero Assoluto), con cui si esib\u00ec al Festival di Sanremo 2007 e che ricevette un ottimo giudizio dalla critica. Venne estratto anche il brano \"Do It\", che venne ripubblicato con la collaborazione di Missy Elliott.\nLoose vince molti premi: Il singolo \"Promiscuous\" riceve quattro nomination ai Billboard Music Award del 2006 vincendo come \"Pop 100 Single of the Year\" e ai Grammy Awards del 2007 viene nominato nella categoria \"Best Pop Collaboration with Vocals.\" Riceve inoltre tre nomine agli MTV Video Music Awards come \"Best Pop Video, Best Female Video, Best Dance Video\". Agli MTV Europe Music Awards del 2007 \"Loose\" vince come \"Miglior album dell'anno\" e ai Juno Awards vince come \"Album of the year\" e \"R&amp;B Album of the Year\" e la cantante vince come \"Artist of the Year.\" Ai BRIT Awards viene riconosciuta come \"International Female Artist of the Year.\"\nNel 2007, Furtado e Justin Timberlake sono stati presenti nel singolo di Timbaland \"Give It to Me\", che debutta alla prima posizione in Regno Unito, Stati Uniti ed Europa. Alla fine del 2008, Furtado ha collaborato con James Morrison su una canzone chiamata \"Broken Strings\", che ha raggiunto il numero 2 della UK Singles Chart all'inizio di gennaio e la prima posizione nella classifica Europea. Ai Grammy Awards del 2008 \"Give it to Me\" viene nominato nella categoria \"Best Pop Collaboration with Vocals\" e \"Say It Right\" come \"Best Female Pop Vocal Performance.\"\n2009-2010: \"Mi plan\" e \"The Best of Nelly Furtado\".\n\u00c8 uscito l'11 settembre 2009 \"Mi plan\", quarto album di studio, e primo in spagnolo, ha debuttato alla prima posizione della \"US Top Latin Albums\" e nella Top10 della \"European Top 100 Albums\" e delle classifiche di Italia, Spagna, Germania ed Australia. In Canada arriva alla 20esiama posizione mentre debutta alla posizione numero 69 della \"Billboard 200\". Il singolo \"Manos al aire\" fu estratto il 29 giugno 2009 e debutt\u00f2 alla prima posizione della \"US Hot Latin Songs,\" mentre raggiunge la seconda posizione nelle classifiche di Italia, Germania e nella Top10 della \"European Hot 100 Singles.\" Il secondo e terzo singolo sono stati \"\"M\u00e1s\" e \"Mi Plan\"\" rispettivamente.\nNel febbraio 2010 esce in Italia \"Di pi\u00f9\", versione italiana di \"M\u00e1s\", con etichetta Universal Italy, presentato live nel talent show \"Amici di Maria De Filippi\". Durante questa puntata, la Furtado riceve il disco di diamante per avere venduto pi\u00f9 di 350.000 copie con tutti i suoi album, solo in Italia. \"Bajo Otra Luz\" \u00e8 il terzo singolo ufficiale estratto che per\u00f2 nelle versioni radio edit e in quella del video non presenta la collaborazione con Julieta Venegas ma solo la parte rap con La Mala Rodr\u00edguez.\nIl 25 ottobre 2010, ad oltre un anno dall'uscita di \"Mi plan\", \u00e8 stata pubblicata la versione \"Mi plan Remixes\" trainata dal singolo \"Fuerte\". Ai Latin Grammy Awards del 2010 Mi Plan viene riconosciuto vincendo come \"Best Pop Vocal Album, Female.\" \u00c8 la prima portoghese-canadese a vincere un premio Latin Grammy.\nTra maggio e giugno ha collaborato col rapper N.E.R.D in \"Hot-N-Fun.\" La cantante \u00e8 tornata nei negozi di dischi il 16 novembre sempre del 2010, con la pubblicazione della sua prima raccolta, \"The Best of Nelly Furtado\", pubblicata dall'etichetta discografica Geffen Records. L'album \u00e8 stato anticipato dal singolo \"Night Is Young\" (precedentemente presentato live come \"Free\"). Nel disco sono presenti quattordici successi dell'artista ed altri due inediti, \"Girlfriend in the City\" e \"Stars\".\n2012-presente: \"The Spirit Indestructible\" e \"The Ride\".\nContemporaneamente ha annunciato che il suo quinto album di inediti \"The Spirit Indestructible\" \u00e8 stato pubblicato nel settembre 2012. Le influenze per l'album vanno da Janelle Mon\u00e1e, The xx, a Florence and the Machine, contenente elementi da urbano, alternativo e reggae. Dal 17 aprile 2012 \u00e8 disponibile il singolo \"Big Hoops (Bigger the Better)\". Il secondo singolo estratto dall'album in periodo estivo \u00e8 \"Spirit Indestructible\", seguito il 18 settembre da \"Parking Lot\"; nei mesi seguenti sono stati estratti altri due singoli, \"Waiting for the Night\", il 14 dicembre 2012, e \"Bucket List\" il 22 febbraio 2013. Il 2 luglio 2013 Furtado ha eseguito un nuovo brano, la ballata acustica \"Mystery\", dal suo prossimo album in studio.\nL'8 settembre 2016 conferma che il suo nuovo album, che sar\u00e0 composto da 12 tracce. \"Islands of Me\" \u00e8 il primo estratto pubblicato il 10 settembre del 2016 mentre il singolo di punta del progetto,\"Pipe Dreams\", viene pubblicato ad ottobre. L'album pubblicato a marzo 2017 viene intitolato \"The Ride\". L'artista descrive le tracce contenute e scritte con John Congleton: \" \"Un sacco di brani toccano questo tema: in termini di sanit\u00e0 mentale rispetto alla realt\u00e0. La discesa, i postumi della sbornia dopo la fretta, e come si rimettono insieme i pezzi, e come si fa ammenda con le parti pi\u00f9 reali della vita\".\"\nVita privata.\nIl 20 settembre 2003 nasce la figlia Nevis (nome ispirato dall'omonima isola dei Caraibi), avuta con il famoso dj Jasper Gahunia. La rottura ufficiale di questa relazione avverr\u00e0 nel 2005 dopo 4 anni di fidanzamento.\nDal 2007 inizia a frequentare l'ingegnere del suono Demacio Castellon, cui stava lavorando all'album \"Loose\", con cui si sposa il 19 giugno del 2008. La coppia si separa nell'estate del 2016, ma venne annunciato solamente nell'aprile del 2017 durante lo show britannico \"Loose Women\" dalla stessa cantante."}
{"id": "561253", "revid": "106225766", "url": "https://it.wikipedia.org/wiki?curid=561253", "title": "Wezen", "text": "Wezen (\u03b4 CMa / \u03b4 Canis Majoris) \u00e8 una stella della costellazione del Cane Maggiore, distante 1542 anni luce dal sistema solare. Con una magnitudine apparente di +1,83 \u00e8 la terza stella pi\u00f9 luminosa della propria costellazione, dopo Sirio e Adhara.\nIl nome Wezen o Wesen deriva dall'arabo \u0648\u0632\u0646 (\"wazn\"), che significa \"peso\". Wazn \u00e8 anche il nome della stella .\nOsservazione.\nSi tratta di una stella situata nell'emisfero celeste australe; grazie alla sua posizione non fortemente australe, pu\u00f2 essere osservata dalla gran parte delle regioni della Terra, sebbene gli osservatori dell'emisfero sud siano pi\u00f9 avvantaggiati. Nei pressi dell'Antartide appare circumpolare, mentre resta sempre invisibile solo in prossimit\u00e0 del circolo polare artico. La sua magnitudine pari a +1,83 fa s\u00ec che possa essere facilmente individuabile anche dai centri urbani moderatamente affetti dall'inquinamento luminoso.\nCaratteristiche fisiche.\n\u03b4 Canis Majoris \u00e8 una supergigante bianco-gialla di tipo F con una magnitudine apparente di +1.83.\nDistante 1800 anni luce, \u00e8 una stella di grande massa, 17 volte quella solare, mentre il raggio \u00e8 215 volte superiore; se fosse al posto del Sole la sua superficie arriverebbe fino all'orbita terrestre. \u00c8 una stella piuttosto giovane, ha infatti circa 10 milioni di anni, ma come le stelle di grande massa la sua vita \u00e8 piuttosto breve, infatti tra 100.000 anni molto probabilmente si evolver\u00e0 in una supergigante rossa, e di l\u00ec a breve terminer\u00e0 la propria esistenza esplodendo in una brillante supernova, e il nucleo diventer\u00e0 una stella di neutroni delle dimensioni di una piccola citt\u00e0. Le fasce esterne della stella saranno espulse nello spazio interstellare, arricchendolo di vari elementi pesanti, come il ferro di recente formazione.\nSe Wezen fosse vicina come Sirio, cio\u00e8 a meno di 10 anni luce, dalla Terra splenderebbe come una mezza luna piena"}
{"id": "561256", "revid": "599013", "url": "https://it.wikipedia.org/wiki?curid=561256", "title": "Goezia (pratica magica)", "text": "La goezia (\"goez\u00eca\"; dal latino \"g\u014f\u0113t\u012ba\") \u00e8 una pratica magica che riguarda l'invocazione e l'evocazione di dem\u00f2ni. Menzionata da sant'Agostino, l'origine potrebbe essere molto pi\u00f9 antica.\nEtimologia.\nIl termine deriva dal greco \"\u03b3\u03bf\u03b7\u03c4\u03b5\u03b9\u03b1\" (\"go\u0113teia\") con il significato di \u00abincantesimo\u00bb, da \u03b3\u03bf\u03b7\u03c2 che significa \u00abmago\u00bb, probabilmente in relazione con \"\u03b3\u03bf\u03b7\u03c4\u03b5\u03c2\" (\u00abgemente\u00bb), di derivazione onomatopeica, allusivo della voce lamentevole con cui si ripetono le formule magiche.\nStoria.\nNell'antichit\u00e0 si contrapponeva la goezia alla teurgia, la \"scienza divina\", di cui essa era la controparte \"nera\". Con l'affermazione del Cristianesimo, le differenze tra le due scienze si ridussero, anche se i padri della Chiesa mostravano di distinguerle bene.\nLa pratica non scomparve. Se ne trova menzione nel grimorio seicentesco \"Piccola Chiave di Salomone\" (anche noto come \"Lemegeton Clavicula Salomonis\"). Ed \u00e8 da qui che largamente deriva l\"ars goetia\" del moderno esoterismo.\nLa goezia \u00e8 spiegata in particolare nella prima delle cinque sezioni del suddetto grimorio, la quale contiene descrizioni dei 72 demoni che si dice furono evocati da Salomone e da lui confinati in un vaso di bronzo sigillato con simboli magici obbligandoli a servirlo. Il grimorio fornisce dettagliate istruzioni pratiche su come costruire un vaso simile e su come invocare in modo sicuro tali entit\u00e0, le quali possono essere amichevoli, indifferenti o maligne.\nUn'edizione rivista in lingua inglese dell\"Ars goetia\" fu pubblicata nel 1904 a cura del mago Aleister Crowley, e costituisce una componente chiave del suo popolare sistema magico, divenendo cos\u00ec uno dei pi\u00f9 conosciuti tra tutti i grimori.\nL'alchimista Patrick Burensteinas avverte tuttavia come le istruzioni di tali grimori consentano di aprire porte sull'ignoto che spesso non spiegano come richiudere."}
{"id": "561258", "revid": "1935652", "url": "https://it.wikipedia.org/wiki?curid=561258", "title": "Giovanni Marra", "text": "Biografia.\nGiovanni Marra \u00e8 nato a Cinquefrondi il 5 febbraio 1931.\nFormazione e ministero saerdotale.\nHa frequentato il ginnasio presso il seminario di Mileto, gli studi teologici presso il seminario di Reggio Calabria.\n\u00c8 stato ordinato presbitero il 19 settembre 1953 dal vescovo Vincenzo De Chiara nella parrocchiale di Cinquefrondi.\nTrasferitosi a Roma, ha conseguito la laurea in scienze sociali presso la Pontificia Universit\u00e0 Gregoriana e in diritto canonico presso la Pontificia Universit\u00e0 Lateranense. Ancora studente, ha iniziato il suo ministero come cappellano dell'Istituto Ciechi Sant'Alessio e come collaboratore presso la parrocchia di Tor Marancia.\nDal 1960 al 1986 ha prestato servizio presso la Santa Sede, prima presso la Congregazione per il clero, poi in Segreteria di Stato, infine all'Amministrazione del patrimonio della Sede Apostolica (APSA).\nMinistero episcopale.\nIl 7 giugno 1986 \u00e8 stato eletto da papa Giovanni Paolo II vescovo titolare di Usula, con l'incarico di ausiliare di Roma per le attivit\u00e0 pastorali ed amministrative e segretario generale del vicariato, ed \u00e8 stato consacrato vescovo il 28 giugno dello stesso anno dal cardinale Ugo Poletti nella basilica di San Giovanni in Laterano.\nIl 14 novembre 1989 \u00e8 nominato arcivescovo titolare di Ravello ed ordinario militare per l'Italia, carica che ha mantenuto fino al 31 gennaio 1996, e che gli ha dato diritto all'automatica promozione al grado di generale di corpo d'armata; nel contempo diviene preposto del capitolo della basilica di Santa Maria ad Martyres in Roma.\nIl 17 maggio 1997 \u00e8 stato eletto arcivescovo metropolita di Messina-Lipari-Santa Lucia del Mela e archimandrita del Santissimo Salvatore; ha preso canonico possesso dell'arcidiocesi il 21 giugno dello stesso anno.\nIl 18 novembre 2006 papa Benedetto XVI ha accettato le dimissioni \"nunc pro tunc\" rassegnate ai sensi del can. 401 C.I.C., nominandolo amministratore apostolico. Ha concluso il mandato nell'arcidiocesi il 5 gennaio 2007.\nIl 3 gennaio 2007 papa Benedetto XVI lo ha nominato membro della Congregazione per i vescovi.\nDal 5 marzo 2011 al 31 maggio 2012 \u00e8 stato amministratore apostolico \"ad nutum Sanctae Sedis\" della diocesi di Orvieto-Todi.\n\u00c8 morto l'11 luglio 2018 all'et\u00e0 di 87 anni ed \u00e8 sepolto nella cattedrale di Messina.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "561259", "revid": "1543377", "url": "https://it.wikipedia.org/wiki?curid=561259", "title": "Classe Delta", "text": "La classe Delta o Progetto 667 (in cirillico: \u041f\u0440\u043e\u0435\u043a\u0442 667, nome in codice NATO: Delta) \u00e8 una classe di sottomarini lanciamissili balistici a propulsione nucleare di fabbricazione sovietica entrata in servizio a partire dal 1972 ed il cui nome in codice \u00e8 divenuto, in Occidente, pi\u00f9 noto dell'originale denominazione di progetto.\nRealizzata in oltre 40 esemplari costruiti fra i cantieri di Severodvinsk e Kmosomolsk sull'Amur, i battelli di questa classe vengono tipicamente suddivisi in quattro sotto-classi (Delta I, Delta II, Delta III e Delta IV), risultato dei continui aggiornamenti a cui \u00e8 stato sottoposto il progetto originale.\nPrincipale vettore degli SLBM R-29 ed R-29D, ne \u00e8 incominciata la radiazione a partire dagli anni novanta. A questa classe, inoltre, appartengono i sommergibili adibiti a missioni speciali \"BS-136 Orenburg\" e \"BS 64 Podmoskovye,\" riconvertiti a tale scopo negli anni duemiladieci\".\"\nAl 2021, prestano servizio attivo nei ranghi della marina della Federazione Russa un esemplare Delta III e sei esemplari Delta IV; di qust'ultimi verr\u00e0 avviato il ritiro a partire dal 2022 ed in concomitanza con l'entrata in servizio dei pi\u00f9 moderni Borei-A.\nDelta I.\nClasse costituita dalle unit\u00e0 appartenenti al Progetto 667B Murena (in cirillico: \u041f\u0440\u043e\u0435\u043a\u0442 667\u0411 \u041c\u0443\u0440\u0435\u043d\u0430, nome in codice NATO: Delta I). Costruita in 18 esemplari, gli ultimi battelli sono stati dismessi nel 1999 e tutti risultano demoliti.\nSviluppo.\nLo sviluppo di un nuovo sottomarino atomico lanciamissili balistici venne autorizzato 1965.\nKovalev, dell'ufficio tecnico Rubin, progett\u00f2 un battello piuttosto simile alla precedente classe Yankee, anche se pi\u00f9 perfezionato. Infatti, questa nuova versione (denominata progetto 667B) era in grado di imbarcare i nuovi missili balistici navali R-29 (nome in codice NATO: SS-N-18).\nMolta attenzione fu data allo sviluppo di nuovi sistemi di puntamento, in modo da rendere i missili pi\u00f9 precisi.\nLa costruzione del primo esemplare (chiamato \"K 279\") venne intrapresa nel cantiere navale Sevmash di Severodvinsk, dove il sottomarino venne varato nel 1971. L'ingresso in servizio nella Flotta del Nord avvenne il 22 dicembre 1972.\nLa costruzione avvenne, oltre che a Severodvinsk, anche a Komsomol'sk-na-Amure (gli esemplari usciti da questo cantiere andarono ad equipaggiare la Flotta del Pacifico).\nArmamento e tecnica.\nI dati inseriti in tabella si riferiscono alla versione base. Dal punto di vista tecnico, erano leggermente pi\u00f9 grandi della precedente classe Yankee, ed anche il dislocamento era superiore. Lo scafo interno era diviso in dieci compartimenti\nIl sistema propulsivo era il medesimo della classe Yankee.\nDecisamente pi\u00f9 perfezionata era invece la strumentazione di bordo: infatti, i sistemi di navigazione imbarcati, il Tobol-B ed il Ciclone-B (satellitare) erano pi\u00f9 moderni.\nIl sistema di lancio utilizzato era il D-9, con 12 missili. Il numero di vettori imbarcato era dunque inferiore, ma gli SS-N-18 avevano prestazioni decisamente superiori a quelle degli SS-N-6 Serb. Il fuoco in immersione poteva avvenire ad una velocit\u00e0 di cinque nodi. Grazie all'elevato grado di automazione, i tempi di preparazione al lancio erano decisamente inferiori rispetto alla versione precedente.\nL'armamento comprendeva anche quattro tubi lanciasiluri da 533\u00a0mm.\nIl servizio.\nIl primo esemplare entr\u00f2 in servizio nel 1972 nella Flotta del Nord, seguito da altri 17 esemplari entrati in servizio fino al 1977 (il dispiegamento nel Pacifico inizi\u00f2 nel 1976).\nDei 18 esemplari costruiti, 10 provenivano dal cantiere navale di Severodvinsk, ed 8 da quello di Komsomol'sk-na-Amure.\nLa notevole gittata dei loro missili permetteva a questi battelli di operare in aree remote, e di reagire ad attacchi nucleari anche quando erano ormeggiati nella loro base.\nTuttavia, a differenza dei loro predecessori, non erano in grado di superare le barriere sonar predisposte dalla NATO, ed erano costretti ad agire protetti dal resto della flotta.\nLa gran parte degli esemplari venne radiata intorno alla met\u00e0 degli anni novanta e conseguentemente demolita.\nDelta II.\nClasse costituita dalle unit\u00e0 appartenenti al Progetto 667BD Murena-M (in cirillico: \u041f\u0440\u043e\u0435\u043a\u0442 667\u0411\u0414 \u041c\u0443\u0440\u0435\u043d\u0430-M, nome in codice NATO: Delta II). Costruita in 4 esemplari, gli ultimi battelli sono stati dismessi nel 1996 e tutti risultano demoliti.\nSviluppo.\nIl progettista Kovalev svilupp\u00f2 questa versione a partire dal 1967, riprendendo in gran parte il progetto della serie precedente. Lo scopo della nuova versione era principalmente quello di aumentare il numero di missili imbarcati, oltre che di diminuire la rumorosit\u00e0.\nI \"Delta II\" entrarono in servizio a partire dal 1975.\nArmamento e tecnica.\nLa nuova versione venne sviluppata principalmente per aumentare il numero di missili imbarcati: questi passarono infatti da 12 a 16. I missili erano di una versione migliorata, gli R-29DD, ed utilizzavano il sistema di lancio D-9D.\nL'aggiunta di quattro tubi per i missili fu possibile grazie allungando lo scafo di 16 metri in corrispondenza del quarto e del quinto compartimento. L'aumento di dimensioni provoc\u00f2, ovviamente, un aumento del dislocamento di 1.500 tonnellate in emersione e 2.000 in immersione rispetto alla versione base. Anche l'equipaggio aument\u00f2 leggermente, arrivando a 130 elementi.Visto che per\u00f2 l'impianto propulsivo era rimasto lo stesso, la velocit\u00e0 in immersione diminu\u00ec leggermente (da 25 a 24 nodi).\nIl sistema di navigazione era il Tobol-BD.\nUna leggera modifica riguard\u00f2 anche l'armamento: ai quattro tubi da 533\u00a0mm della versione base, ne vennero aggiunti due da 400\u00a0mm.\nIl servizio.\nVennero costruiti solo quattro esemplari della classe \"Delta II\", a causa dello sviluppo della nuova versione. La costruzione avvenne a Severodvinsk.\nQuesti battelli prestarono servizio nella Flotta del Nord, inquadrati nella terza flottiglia. Oggi sono stati tutti ritirati dal servizio.\nDelta III.\nClasse costituita dalle unit\u00e0 appartenenti al Progetto 667BDR Kalmar (in cirillico: \u041f\u0440\u043e\u0435\u043a\u0442 667\u0411\u0414P \u041a\u0430\u043b\u044c\u043c\u0430\u0440, nome in codice NATO: Delta III). Costruita in 14 esemplari, la maggioranza dei battelli sono stati dismessi o demoliti. Ultimi battelli della classe in servizio sono: il \"BS-136 Orenburg\" ed il \"K-44 Ryazan.\"\nSviluppo.\nLo sviluppo inizi\u00f2 nel 1972, sempre ad opera dell'ufficio tecnico Rubin. Il progetto risulta piuttosto simile a quello della versione precedente. Particolare cura fu messa nello sviluppo di nuovi sistemi elettronici e, in particolare, del sistema di controllo del fuoco.\nRispetto alla versione precedente, molto migliorato risult\u00f2 l'armamento: infatti, si tratt\u00f2 del primo sottomarino sviluppato in URSS ad essere in grado di sparare un numero elevato di missili con una sola salva.\nIl primo battello di questa versione, il \"K 441 26 Zvezda KPSS\", entr\u00f2 in servizio nel 1976. La produzione termin\u00f2 nel 1982, dopo quattordici esemplari, per privilegiare la nuova versione.\nArmamento e tecnica.\nIl punto di forza della serie Delta III, all'epoca dell'ingresso in servizio, era sicuramente il sistema missilistico che era stato imbarcato. Infatti, il suo armamento principale comprende sedici missili balistici per impiego navale R-29R (una versione ulteriormente aggiornata dell'SS-N-18): si trattava del primo missile sovietico di questo tipo in grado di imbarcare testate multiple (MIRV). Nello specifico, ogni missile ne pu\u00f2 contenere da tre a sette, con la gittata che varia di conseguenza (da 6.500 ad 8.000\u00a0km). Grazie al sofisticato sistema di lancio D-9R, questi sottomarini sono in grado di lanciare un elevato numero di missili con una singola salva.\nI silos dei missili sono alloggiati nello scafo interno.\nL'armamento antinave \u00e8 il medesimo della versione precedente. I sei tubi lanciasiluri (quattro da 533\u00a0mm e due da 400\u00a0mm) sono sistemati a prua: il munizionamento complessivo ammonta a sedici siluri. I tubi lanciasiluri sono forniti di un sistema di caricamento rapido.\nLe dimensioni sono praticamente le stesse della versione precedente, cos\u00ec come il dislocamento (10.600 tonnellate in emersione, 13.050 in immersione). Il sistema propulsivo \u00e8 costituito da due reattori VM-4-2 da 90\u00a0MW, in grado di generare una potenza unitaria di 60.000\u00a0hp.\nLa velocit\u00e0 \u00e8 la medesima della versione precedente.\nLa profondit\u00e0 operativa \u00e8 di 450 metri.\nPer quanto riguarda l'elettronica, i \"Delta III\" imbarcano il sistema di controllo di combattimento Almaz-BDR, che permette di lanciare i siluri anche ad elevate profondit\u00e0. Il sonar \u00e8 il Rubikon. Il sistema di navigazione imbarcato \u00e8 il Tobol-M-1, che in seguito venne sostituito con il Tobol-M-2.\nInoltre, questi sottomarini montano anche il sistema di navigazione idroacustico Bumblebee(nome NATO), in grado di determinare la posizione attraverso l'utilizzo di apposite boe idroacustiche. Grazie all'utilizzo di un'antenna galleggiante, questi battelli sono in grado di ricevere messaggi radio, dati sui bersagli ed informazioni dal satellite anche a profondit\u00e0 elevate.\nL'equipaggio, di 130 elementi, \u00e8 invariato rispetto alla versione precedente.\nLa vita operativa di questi battelli \u00e8 stimata essere circa 20-25 anni.\nIl servizio.\nI \"Delta III\" entrarono in servizio a partire dal 1976. Durante la Guerra Fredda, questi sottomarini vennero inquadrati sia nella Flotta del Nord, sia in quella del Pacifico.\nGli esemplari in servizio con la Flotta del Nord erano basati nei porti di Sajda ed Olyneya. Negli anni novanta, tutti i battelli vennero trasferiti in quest'ultima localit\u00e0 (sita nella baia di Jagel'naja). Attualmente, il \"K 496 Borisoglebsk\", l'unico \"Delta III\" attualmente in servizio con questa flotta, risulta inquadrato nel 12\u00ba Squadrone della 31\u00aa Divisione, a Gad\u017eievo (baia di Jagel'naja).\nGli esemplari in servizio nella Flotta del Pacifico erano invece riuniti in una divisione basata in Kam\u010datka, e costituivano il 16\u00ba Squadrone. Gli esemplari superstiti sono ancora in questa unit\u00e0.\nDelta IV.\nClasse costituita dalle unit\u00e0 appartenenti al Progetto 667BDRM Delfin (in cirillico: \u041f\u0440\u043e\u0435\u043a\u0442 667\u0411\u0414P \u0414\u0435\u043b\u044c\u0444\u0438\u043d, nome in codice NATO: Delta IV). Costruita in 7 esemplari, i battelli risultano al 2021 tutti in servizio attivo. La loro dismissione inizier\u00e0 a partire dal 2022.\nSviluppo.\nLo sviluppo, curato dall'ingegner Kovalev, inizi\u00f2 il 10 settembre 1975 presso l'ufficio tecnico Rubin. Il progetto era ampiamente basato su quello della versione precedente, anche se le dimensioni erano decisamente superiori. Durante lo sviluppo, vennero messi a punto numerosi accorgimenti per ridurre la rumorosit\u00e0.\nLa costruzione di questi sottomarini venne intrapresa a Severodvinsk, parallelamente a quella dei classe Typhoon.\nIl primo esemplare, il \"K 51 Verkhoturye\", venne varato nel 1985 ed entr\u00f2 in servizio l'anno seguente. A questo primo sottomarino ne seguirono altri sei, entrati in servizio fino al 1992, tutti nella Flotta del Nord.\nLa costruzione di ulteriori due esemplari venne cancellata in seguito al crollo dell'Unione Sovietica.\nArmamento e tecnica.\nI \"Delta IV\" sono, dal punto di vista progettuale, piuttosto simili alla versione precedente. Tuttavia, le dimensioni generali dei battelli sono maggiori. Infatti, la lunghezza di questa versione raggiunge i 167 metri, mentre la larghezza \u00e8 rimasta invariata. L'aumento di dimensioni ha, ovviamente, comportato un notevole incremento del dislocamento, che ha raggiunto le 11.740 tonnellate in emersione e le 18.200 in immersione.\nLa velocit\u00e0 \u00e8 pi\u00f9 o meno la stessa della versione precedente, cos\u00ec come l'equipaggio (130 elementi). L'autonomia \u00e8 di 80 giorni.\nPer ridurre la rumorosit\u00e0, sia lo scafo esterno che quello interno sono rivestiti da una sostanza antirumore pi\u00f9 efficace rispetto a quella della versione precedente. Un altro accorgimento utilizzato \u00e8 stato quello di isolare le due turbine GT3A-365 dallo scafo pressurizzato e di installare delle eliche speciali appositamente progettate.\nInoltre, per aumentare l'affidabilit\u00e0, alcune parti dello scafo pressurizzato sono state costruite in acciaio trattato.\nLa profondit\u00e0 operativa massima \u00e8 di 400 metri.\nPer quanto riguarda l'armamento missilistico, questo inizialmente prevedeva 16 SS-N-18 (nella versione perfezionata R-29RM) a propellente liquido, in grado di essere equipaggiati con testate multiple. Il sistema di lancio utilizzato era il D-9RM. A differenza delle versioni precedenti, i \"Delta IV\" potevano sparare i missili in ogni direzione, seguendo una rotta costante in un settore circolare. Tutti i missili potevano essere lanciati con una sola salva. Il lancio subacqueo veniva effettuato ad una profondit\u00e0 di 55 metri alla velocit\u00e0 di 6 o 7 nodi.\nAttualmente, questi sottomarini hanno ricevuto i nuovi RSM-54 (nome in codice NATO: SS-N-23 Skiff). Si tratta di missili a tre stadi a propellente solido con una gittata di 8.300\u00a0km, in grado di imbarcare quattro MIRV da 100kt (occorre sottolineare che di questo missile ne \u00e8 stata sviluppata una versione a 10 testate. Tuttavia, questa non \u00e8 mai stata prodotta).\nI missili sono, come al solito, alloggiati nello scafo interno.\nInoltre, i \"Delta IV\" sono equipaggiati con il TRV-671 RTM, un sistema d'arma per il lancio di missili e siluri composto da 4 tubi da 533\u00a0mm. La dotazione comprende 18 tra missili antinave SS-N-15 e siluri di tutti i tipi. Tutte le torpedini sono sistemate a prua.\nLe attivit\u00e0 di combattimento, i sistemi di bordo e le armi (siluri e missili) sono controllate dallOmnibus-BDRM, un sistema di gestione della battaglia estremamente sofisticato. L'accuratezza dei missili \u00e8 possibile grazie all'utilizzo del sistema di navigazione Shlyuz, che permette anche la navigazione stellare a quota periscopica. Il sistema di navigazione comprende inoltre due boe con antenna per ricevere, anche a grande profondit\u00e0, messaggi radio, informazioni sui bersagli e segnali del sistema di navigazione satellitare. Il sottomarino \u00e8 equipaggiato anche con il sistema idroacustico Skat-VDRM.\nLa vita operativa di questi sottomarini \u00e8 stimata essere circa 20-30 anni. Tuttavia, in assenza di una revisione approfondita ogni 7-8 anni, la vita operativa si riduce a 10-15 anni.\nIl servizio.\nI \"Delta IV\", entrati in servizio a partire dal 1986, hanno come loro compito primario quello di attaccare le installazioni militari ed industriali dei Paesi appartenenti alla NATO.\nTutti gli esemplari hanno prestato, e prestano tuttora, servizio nella Flotta del Nord.\nDurante la Guerra Fredda, erano basati ad Olenya. Oggi sono a Jagel'naja, inquadrati nella 13\u00aa Divisione.\nIl \"K 407 Novomoskovsk i\"l 6 agosto 1991, durante l'operazione \"Behemoth\" che simulava lo scenario di guerra nucleare con gli USA, l'unit\u00e0 lanci\u00f2 una salva di 16 missili SS-N-23. L'operazione richiese 3 minuti e 44 secondi, con il lancio di un missile ogni 14 secondi. Il 1\u00b0 e il 16\u00b0 missile colpirono i bersagli designati nel poligono di Kura, mentre gli altri si autodistrussero. Evento considerato record mondiale. (FONTE: mensile Panorama Difesa - n. 351 aprile 2016 - pag. 12).\nLa produzione totale della classe \"Delta IV\" ammonta a sette esemplari, tutti costruiti presso il cantiere di Severodvinsk. "}
{"id": "561266", "revid": "76963", "url": "https://it.wikipedia.org/wiki?curid=561266", "title": "Joshua Andrew Koenig", "text": "Ha recitato nella sit-com \"Genitori in Blue Jeans\", in cui divenne famoso con il ruolo di Richard \"Bonner\" Stabone.\nBiografia.\nFiglio di Walter Koenig e Judy Levitt, recit\u00f2 in un episodio di \"\" intitolato \"Sanctuary\".\nKoenig, che era stato visto l'ultima volta a Vancouver il giorno di san Valentino 2010, aveva perso un volo per Los Angeles che aveva prenotato: dopo se ne erano perse definitivamente le tracce. Il corpo senza vita di Andrew \u00e8 stato trovato dal padre e da dieci amici nello Stanley Park di Vancouver. Il padre ha dichiarato che il figlio si \u00e8 suicidato."}
{"id": "561269", "revid": "2060519", "url": "https://it.wikipedia.org/wiki?curid=561269", "title": "Classe Echo I/II", "text": "Classe Echo \u00e8 il nome in codice NATO di una classe di sottomarini nucleari sovietici entrati in servizio a partire dagli anni sessanta. Ne furono costruite due serie, chiamate in Unione Sovietica Progetto 659 (Echo I in Occidente) e Progetto 675 (Echo II). Gli ultimi esemplari sono stati radiati negli anni novanta.\nStoria.\nSviluppo.\nLa classe Echo venne realizzata in due diverse serie.\nIl primo battello della classe Echo I (Progetto 659) entr\u00f2 in servizio nel 1960. Complessivamente, ne furono costruiti cinque esemplari, tutti presso il cantiere navale di Komsomol'sk-na-Amure. Questi imbarcavano la versione per attacco terrestre dei missili imbarcati SS-N-3 Shaddock. Nel corso degli anni settanta, tali sottomarini furono convertiti in normali sottomarini da attacco.\nGli Echo II (Progetto 675) entrarono invece in servizio a partire dal 1962. Questi erano di qualche metro pi\u00f9 grandi, e imbarcavano la versione antinave dello \"Shaddock\": il loro ruolo era infatti quello di contrastare la minaccia rappresentata dagli attacchi atomici che potevano essere portati dagli aerei imbarcati sulle grandi portaerei statunitensi (come l'A-3 Skywarrior). Complessivamente, ne vennero costruiti 29 esemplari, di cui 11 a Severodvinsk e 18 a Komsomol'sk-na-Amure. Una decina venne poi aggiornata, mediante la sostituzione degli SS-N-3 con i pi\u00f9 potenti SS-N-12 Sandbox.\nImpiego operativo.\nGli Echo I e II prestarono servizio nella marina militare sovietica per quasi tre decenni. Gli Echo I furono impiegati nella Flotta del Pacifico, venendo tutti ritirati entro il 1990.\nGli Echo II, invece, rimasero in servizio pi\u00f9 a lungo, e gli ultimi esemplari vennero radiati entro la met\u00e0 degli anni novanta. Furono utilizzati anche nella Flotta del Nord (oltre che in quella del Pacifico).\nIncidenti.\nComplessivamente, sono noti 12 incidenti che hanno coinvolto gli esemplari della classe Echo.\nDescrizione tecnica.\nEcho I.\nGli Echo I (Progetto 659) erano battelli con un dislocamento di 4.500 tonnellate in emersione e 5.500 in immersione. La lunghezza raggiungeva i 110 metri, e la larghezza i 9. La propulsione era assicurata da due reattori nucleari ad acqua pressurizzata, che erogavano una potenza di 25.000\u00a0hp spingendo il sottomarino a 20 nodi in superficie e 25 in immersione. L'impianto propulsivo, comunque, era simile a quello delle classi November e degli Hotel.\nL'armamento principale era costituito da sei missili SS-N-3 Shaddock, nella versione per attacco terrestre. Questi erano sistemati in altrettanti tubi di lancio, che erano disposti a coppie in una sezione posta all'interno dello scafo esterno e sopra quello pressurizzato. Per il lancio, i tubi venivano sollevati, con il sottomarino in superficie.\nL'armamento era completato da otto tubi lanciasiluri, sei da 533\u00a0mm a prua e due da 406\u00a0mm a poppa.\nNegli anni settanta, tuttavia, tutti i cinque esemplari vennero modificati come Progetto 659T, e convertiti in normali sottomarini nucleari da attacco. Tale conversione comport\u00f2 alcune modifiche all'impiantistica di bordo e, soprattutto, la rimozione dei missili.\nEcho II.\nI battelli della classe Echo II (Progetto 675) furono costruiti in 29 unit\u00e0. Si trattava di mezzi progettati e costruiti essenzialmente per svolgere un ruolo antinave, in particolare per il contrasto alle portaerei statunitensi.\nRispetto agli Echo I, erano di dimensioni maggiori. Infatti, la lunghezza raggiungeva i 115 metri, e il dislocamento era pari a 5.000 tonnellate in emersione e 6.000 in immersione. Anche l'impianto propulsivo era pi\u00f9 potente, visto che i due reattori erano in grado di erogare una potenza di 30.000\u00a0hp. La velocit\u00e0 in immersione, tuttavia, risult\u00f2 diminuita rispetto ai Progetto 659 (23 nodi contro 25).\nGrandi differenze vi erano nell'armamento. Infatti, gli Echo II imbarcavano otto SS-N-3 nella versione antinave, che potevano essere equipaggiati con una testata sia nucleare, sia convenzionale. Il numero maggiore di missili imbarcati rese necessario l'aumento delle dimensioni. Anche in questo caso, il lancio doveva avvenire in emersione. Stime occidentali ritengono che il tempo necessario per lanciare tutti gli otto missili fosse pari a circa 20 minuti. Alcuni di questi, tuttavia, furono in seguito equipaggiati con missili antinave SS-N-12, di maggiore potenza.\nPer quanto riguarda invece i siluri, la dotazione di tubi era la medesima degli Echo I.\nLa dotazione elettronica era costituita da un radar \"Snoop Tray\" per la ricerca di superficie, oltre che da due sonar (un \"Feniks\" e uno a bassa frequenza).\nLe varianti costruite rispetto alla versione base furono numerose.\nUn altro paio di battelli ricevettero modifiche minori, riguardanti la strumentazione di bordo.\nEsemplari costruiti.\nEcho I.\nGli Echo I vennero costruiti in cinque esemplari (tutti presso il cantiere navale di Komsomol'sk-na-Amure) che entrarono in servizio tra il 1961 e il 1963. Un sesto esemplare non fu mai ultimato. Prestarono tutti servizio nella Flotta del Pacifico.\nEcho II.\nGli Echo II furono costruiti in 29 esemplari. Di questi, 16 a Severodvinsk e i restanti 13 a Komsonol'sk-na-Amure.\nEsemplari costruiti a Severodvinsk\nEsemplari costruiti a Komsonol'sk-na-Amure."}
{"id": "561270", "revid": "298055", "url": "https://it.wikipedia.org/wiki?curid=561270", "title": "Numero 6 (Il prigioniero)", "text": ""}
{"id": "561271", "revid": "767487", "url": "https://it.wikipedia.org/wiki?curid=561271", "title": "Gosford Park", "text": "Gosford Park \u00e8 un film del 2001 diretto da Robert Altman e interpretato da Maggie Smith e Michael Gambon.\nTrama.\nNel novembre del 1932, Sir William McCordle, sua moglie, Lady Sylvia, e sua figlia, Isobel, organizzano un weekend di caccia nella loro residenza di campagna, Gosford Park. Tra i convenuti figurano le due sorelle di Lady Sylvia, Louisa e Lavinia, con i rispettivi mariti, Lord Raymond Stockbridge e il Comandante Anthony Meredith, la zia Constance, Contessa di Trentham, e l'attore Ivor Novello, cugino di Sir William. Oltre a loro sono invitati anche: il regista americano Morris Weissman, amico di Ivor, l'On. Freddie Nesbitt con la moglie Mabel, il pretendente di Isobel, Lord Rupert Standish, e il suo amico Jeremy Blond.\nMolti dei convenuti sono accompagnati da valletti e cameriere, per essere assistiti durante la loro permanenza. Coordinati da Mrs. Wilson, la governante, e dal maggiordomo Jennings, tutti vengono smistati nelle loro stanze e ribattezzati col nome dei loro padroni, per evitare confusioni. La nuova cameriera della Contessa, Mary Maceachran, lega con la domestica Elsie, amante di Sir William, mentre Robert Parks, valletto di Lord Stockbridge, cresciuto in orfanotrofio, viene notato da Mrs. Wilson. Henry Denton, valletto e amante di Weissman, invece, si mostra da subito curioso e invadente.\nNel corso del t\u00e8 pomeridiano e della cena vengono presto alla luce i rapporti, le bassezze e le miserie che legano i vari ospiti. L'affiatamento tra Sir William e la cognata Louisa, maggiore di quello con Lady Sylvia, infedele e pi\u00f9 affine a Raymond. Il ricatto subito da Isobel da parte di Freddie, desideroso di un lavoro in cambio del silenzio su una loro precedente relazione. L'insoddisfazione della zia Constance per la rendita concessale dal nipote. La situazione finanziaria dei Meredith, vincolata alla riuscita di un affare tra Anthony e William. La frustrazione di Mabel, vessata dal marito per le origini borghesi e la mancanza di stile. Il mero interesse economico di Rupert nei confronti di Isobel.\nIl giorno seguente, nel corso della battuta di caccia, un proiettile vagante sfiora l'orecchio di Sir William ma il responsabile non viene identificato. Visibilmente irritato, il padrone di casa comunica a Anthony il suo ritiro dall\u2019affare, segnando il destino finanziario dei Meredith. Allo stesso tempo, minaccia la zia Constance di revocarle la rendita. Durante la cena, Lady Sylvia provoca intenzionalmente il marito, accusandolo di essere stato un profittatore di guerra. Ci\u00f2 spinge la cameriera Elsie a prendere le difese di Sir William, rivelando a tutti la loro relazione e rompendo la rigida barriera che separa i convitati e la servit\u00f9. Nell'imbarazzo generale, Elsie, conscia di aver appena perso il lavoro, lascia la sala da pranzo. Anche Sir William abbandona stizzito la cena, ritirandosi in biblioteca. Qualche ora dopo, Louisa rinviene il cadavere di Sir William, apparentemente pugnalato.\nLe indagini sono affidate all'ispettore Thompson che scopre presto che quello arrivato con Morris non \u00e8 un valletto ma un attore, convocato per imparare da vicino le usanze britanniche. Mentre l'ispettore continua le indagini, Mary, la cameriera di Constance, scopre che sir William era il padre di Robert, valletto di Raymond. William, possessore di molte fabbriche, ne approfittava per avere rapporti con le sue operaie, i cui figli poi prendevano strade diverse, spesso negli orfanotrofi. La signora Wilson \u00e8 quindi sorella della signora Croft, la mamma di Robert ed \u00e8 anche colei che ha avvelenato sir William per proteggere il figlio per paura che diventasse lui l'omicida: in tal caso sarebbe stato solo colpevole di vilipendio di cadavere. L'ispettore tuttavia non individua il colpevole cos\u00ec gli ospiti possono tornare alle loro dimore."}
{"id": "561272", "revid": "24098", "url": "https://it.wikipedia.org/wiki?curid=561272", "title": "Liquido seminale", "text": ""}
{"id": "561274", "revid": "767487", "url": "https://it.wikipedia.org/wiki?curid=561274", "title": "Absolute Steel", "text": "Absolute Steel \u00e8 una band heavy metal norvegese di Larvik.\nBiografia.\nFu fondata nel 1999 da Andy Boss (chitarrista), Dave Bomb (secondo chitarrista) e K2 (cantante). Attraverso tutti gli anni '90, gli Absolute Steel hanno suonato in molti show live, creando un genere heavy metal proprio, attirando cos\u00ec la Edgerunner Records, una casa discografica locale. Nel 2002 fu pubblicato \"The Fair Bitch Project\", l'album di debutto della band. Gli spettacoli dopo l'uscita dell'album contribuirono ulteriormente a identificare il loro stile, con strip e fuochi artificiali.\nEra prevista una seconda uscita, ma la casa discografica fall\u00ec prima che il nuovo cd potesse essere distribuito. Il gruppo, quindi, autoprodusse e distribu\u00ec circa 200 copie di un nuovo album per cercare di attirare nuove case discografiche. Una etichetta greca, la Black Lotus, ascoltata la registrazione decise di commercializzare l'album con il titolo \"WomaniZer\"."}
{"id": "561279", "revid": "287204", "url": "https://it.wikipedia.org/wiki?curid=561279", "title": "Bandiere con la croce scandinava", "text": ""}
{"id": "561281", "revid": "1543377", "url": "https://it.wikipedia.org/wiki?curid=561281", "title": "Classe Foxtrot", "text": "La classe Foxtrot \u00e8 il nome in codice NATO della classe di sottomarini diesel-elettrici sovietici Progetto 641. Costruiti in oltre settanta esemplari, sono entrati in servizio alla fine degli anni cinquanta. La marina russa ha ritirato gli ultimi esemplari alla fine degli anni novanta, ma rimangono ancora in servizio in altri Paesi.\nStoria.\nSviluppo.\nIl primo esemplare del Progetto 641 entr\u00f2 in servizio nel 1958. In Occidente ricevette la codifica NATO di classe Foxtrot. Dal punto di vista tecnico, si possono considerare derivati dalle precedenti classi Whiskey e Romeo. Complessivamente, ne furono prodotti oltre settanta esemplari, che furono anche largamente esportati.\nImpiego operativo.\nLa marina sovietica ebbe in servizio circa una cinquantina di esemplari. I primi entrarono in servizio nei tardi anni cinquanta, e la costruzione prosegu\u00ec fino ai primi anni settanta. Nell'ambito della VMF sovietica, si tratt\u00f2 dei pi\u00f9 grandi sottomarini convenzionali entrati in servizio. Questi battelli rimasero nominalmente in carico fino agli anni novanta, e l'ultimo venne radiato nel 2001.\nEsportazioni.\nLe esportazioni riguardarono una ventina di unit\u00e0.\nDescrizione tecnica.\nI Foxtrot furono i pi\u00f9 grandi sottomarini convenzionali entrati in servizio con la marina sovietica. In particolare, il loro dislocamento era di 1.952 t in emersione e di 2.475 in immersione, con una lunghezza di 91,3 m, una larghezza di 7,5 ed un pescaggio di 5,09.\nLa propulsione era assicurata da tre motori diesel da 2.000\u00a0hp l'uno, che generavano energia per i motori elettrici. Questi erano quattro: uno da 2.700 e due da 1.350, a cui se ne aggiungeva uno ausiliario da 180\u00a0hp. Tale apparato propulsivo era in grado di spingere i Foxtrot ad una velocit\u00e0 massima nell'ordine dei 16,8 nodi in superficie e dei 16 in immersione.\nL'autonomia era considerevole. Infatti, in superficie era variabile tra 3.600 e 30.000 miglia (a seconda della velocit\u00e0, rispettivamente 15 ed 8,1 nodi), mentre alla profondit\u00e0 di sette metri, in modalit\u00e0 snorkeling, raggiungeva le 16.000 miglia a 7 nodi. In immersione, invece, i valori massimi erano di 400 miglia a 2 nodi, che crollavano a 15,3 alla massima velocit\u00e0.\nLa profondit\u00e0 operativa era di 250 m, mentre quella massima raggiungibile era di 300. Le immersioni dovevano avvenire obbligatoriamente senza inclinare troppo il battello: infatti, con una inclinazione superiore ai 30 gradi si perdeva il controllo.\nL'equipaggio raggiungeva i 77 elementi, di cui 54 erano marinai. Questi, per riposare, avevano a disposizione un totale di 27 cuccette in letti a castello, situati nella camera siluri di poppa. Gli ufficiali, invece, disponevano di cuccette proprie.\nL'armamento era costituito da dieci tubi lanciasiluri da 533\u00a0mm, di cui 6 a prua e 4 a poppa. La dotazione era di 22 siluri, oppure di 32 mine.\nI Foxtrot vennero realizzati anche in alcune versioni appositamente progettate per l'esportazione. In particolare, si trattava dei Progetto I641I (anche: Progetto 641I) e dei Progetto I641K (anche: Progetto 641K). Questi ultimi differivano per il fatto che i tubi lanciasiluri di poppa erano da 400\u00a0mm.\nNel 2014 il film \"Black Sea\" \u00e8 stato girato usando come mezzo protagonista della ricerca di un u-boot affondato nel 1941 nel Mar Nero un sottomarino classe Foxtrot noleggiato a 180.000$ dal comandante della spedizione, il capitano Robinson, interpretato da Jude Law.\nUn esemplare \u00e8 ancorato, in stato di abbandono, nella zona portuale di Amsterdam, di fronte al sito del vecchio cantiere navale NDSM. Delle varie ipotesi di utilizzo in ambito turistico non se ne \u00e8 concretizzata alcuna."}
{"id": "561283", "revid": "640277", "url": "https://it.wikipedia.org/wiki?curid=561283", "title": "Beta Lyrae", "text": "Beta Lyrae (\u03b2 Lyr / \u03b2 Lyrae) \u00e8 una stella binaria distante circa 958 anni luce, nella costellazione della Lira. \u00c8 anche chiamata Sheliak, che significa \"arpa\" in arabo, ed \u00e8 il prototipo delle variabili Beta Lyrae, sistemi binari stretti dove le componenti si eclissano l'un l'altra in un periodo solitamente di pochi giorni.\nNella designazione di Bayer la stella era gi\u00e0 presente nel 1603 nella pubblicazione dell'astronomo tedesco, mentre fu catalogata 10 Lyrae da John Flamsteed nel suo catalogo del 1712. La sua variabilit\u00e0 fu scoperta dall'astronomo amatore britannico John Goodricke, nel 1784, mentre la prima analisi spettroscopica di Beta Lyrae fu invece compiuta nel 1933 dall'astronoma Antonia Maury.\nOsservazione.\nCome le altre componenti della costellazione della Lira, la stella fa parte del cielo boreale, di conseguenza \u00e8 maggiormente visibile dall'emisfero boreale della Terra, dove nelle serate estive alle medie latitudine raggiunge lo zenit, ed \u00e8 visibile gi\u00e0 in marzo ad est prima del sorgere del Sole, e resta visibile fino ad autunno inoltrato, quando \u00e8 visibile a ovest dopo il tramonto.\nDall'emisfero australe appare bassa sull'orizzonte nord dalle medie latitudini australi, e nonostante sia possibile vederla anche dalle estreme regioni meridionali del Sud America, la visione \u00e8 piuttosto difficoltosa ed \u00e8 ristretta ad un breve periodo dell'anno, nei mesi di luglio ed agosto.\nTrovarla \u00e8 piuttosto semplice; dopo aver individuato il rombo formato da 4 stelle di terza magnitudine nei pressi della brillante Vega, ed individuato Gamma Lyrae, seconda stella pi\u00f9 luminosa della Lira e la pi\u00f9 meridionale del rombo, ad un grado o poco pi\u00f9 ad ovest si trova Beta Lyrae.\nCaratteristiche del sistema.\nIl sistema \u00e8 una variabile a eclisse: il piano orbitale delle due stelle \u00e8 visto di taglio, e le due stelle si nascondono a vicenda regolarmente. Di conseguenza, Beta Lyrae cambia la propria magnitudine apparente da +3,4 a +4,6 in 12,9075 giorni, che \u00e8 il periodo orbitale con cui ruotano attorno al comune centro di massa.\nLe due stelle che compongono Beta Lyrae sono abbastanza vicine tra loro, sicch\u00e9 la materia dalla fotosfera di ciascuna \u00e8 attirata verso l'altra. Si tratta quindi di una binaria a contatto, dove le superfici delle due stelle si toccano, anche se non sono cos\u00ec vicine come le variabili W Ursae Majoris. Questo causa anche un trasferimento di massa dalla principale, pi\u00f9 fredda e meno densa, alla secondaria, stimato in 4,5 masse terrestri all'anno, un valore piuttosto elevato. La principale era in realt\u00e0 la pi\u00f9 massiccia delle 2 componenti, di conseguenza si \u00e8 evoluta pi\u00f9 velocemente della compagna in una gigante; i suoi strati esterni sono usciti dal proprio lobo di Roche ed \u00e8 iniziato un trasferimento di massa verso la compagna, che col tempo, \u00e8 divenuta la stella di maggior massa del sistema.\nFino al 2008 la stella non \u00e8 stata risolvibile con telescopi ottici, e di conseguenza era considerata solo come binaria spettroscopica, fino a quando, in quell'anno, le componenti furono risolte per mezzo dell'interferometro CHARO, che ha mostrato anche la deformazione delle componenti e il disco di accrescimento della secondaria, ora stella pi\u00f9 massiccia del sistema.\nNei pressi \u00e8 visibile una terza stella, ad una distanza angolare di 45,7\", che \u00e8 di tipo spettrale B7V con una magnitudine apparente di +7,2, facilmente visibile con un binocolo, ma non \u00e8 legata gravitazionalmente ad essa, cos\u00ec come pure un'altra stella che appare vicina solo per la prospettiva con cui \u00e8 vista dalla Terra. Nel 2006 \u00e8 invece stata scoperta una pi\u00f9 vicina compagna, a 0,54\", che potrebbe essere effettivamente legata alla coppia principale; se lo fosse e considerata la differenza di magnitudine sarebbe una stella di classe B2-B5, e renderebbe il sistema di Beta Lyrae un sistema triplo."}
{"id": "561292", "revid": "6923", "url": "https://it.wikipedia.org/wiki?curid=561292", "title": "Classe Spruance", "text": "La classe Spruance fu una classe di cacciatorpediniere della United States Navy.\nGli Spruance furono i principali cacciatorpediniere statunitensi della Guerra fredda, con dislocamento e dimensioni molto superiori alla media di tale categoria, tanto che dal loro scafo \u00e8 stato ricavata la classe Ticonderoga, gli incrociatori AEGIS.\nOrigini.\nNome.\nLa classe \u00e8 dedicata a Raymond Spruance uno degli ammiragli pi\u00f9 noti nella storia dell'US Navy. Spruance, nato a Baltimora nel 1886, prest\u00f2 servizio durante la I Guerra Mondiale, fra le due guerre ebbe il comando di diverse unit\u00e0 fra cui la corazzata Mississippi. Raggiunse il grado di contrammiraglio nel dicembre 1939. Durante gli anni di guerra, dopo aver comandato uno squadrone di incrociatori, come comandante della TF16 fu il protagonista della battaglia delle Midway e, due anni dopo, di quella del mare delle Filippine, due fra le pi\u00f9 importanti battaglie della campagna del Pacifico. Nel dopoguerra dopo aver comandato la flotta del Pacifico e la scuola di guerra navale fu ambasciatore nelle Filippine. Mor\u00ec a Pebble Beach, California nel 1969.\nGenesi.\nLa genesi dei cacciatorpediniere della classe Spruance la si pu\u00f2 far risalire alla met\u00e0 degli anni Sessanta quando iniziavano a giungere alla fine della loro vita operativa le centinaia di cacciatorpediniere delle classi Fletcher, Allen M. Sumner e Gearing realizzate durante la Seconda Guerra Mondiale. Per la sostituzione almeno parziale di queste unit\u00e0 venne cos\u00ec emanata la specifica DX volta allo studio e alla realizzazione di una nuova classe di caccia di squadra. La specifica fu indirizzata alla Bath Iron Works, alla General Dynamics e alla Litton. Il progetto vincitore risult\u00f2 poi quello della Litton che propose una configurazione di unit\u00e0 estremamente avanzata ma, per allora, pi\u00f9 vicina ai dislocamenti di un incrociatore che a quello di un cacciatorpediniere.\nGli Spruance non hanno missili SAM a medio raggio, comunque i lanciatori VLS Mk 41 di alcune unit\u00e0 modificate ne consentono l'uso assieme a quello di missili di crociera come i BGM-109 Tomahawk.\nNavi molto criticate all'entrata in servizio perch\u00e9 considerate sotto-armate - l'unit\u00e0 capoclasse entr\u00f2 in servizio senza i CIWS e i Sea Sparrow - gli Spruance si sono dimostrati unit\u00e0 di successo, con ampi spazi per l'aggiornamento, il pi\u00f9 clamoroso dei quali \u00e8 stata la classe Kidd, con il sistema d'arma degli incrociatori Virginia. Doveva essere costruita per lo Shah ma dopo la rivoluzione venne poi presa dall'US Navy, dove \u00e8 nota come classe 'Ayatollah'."}
{"id": "561298", "revid": "1272592", "url": "https://it.wikipedia.org/wiki?curid=561298", "title": "Curva BP", "text": "Definizione.\nLa curva BP, in economia, \u00e8 il luogo geometrico dei punti che indica tutte le combinazioni di tasso d'interesse (r) e il livello del reddito (Y) per le quali la bilancia dei pagamenti \u00e8 in equilibrio.\nAndamento.\nCurva crescente.\nVariazioni del reddito.\nLa curva ha (in caso di mobilit\u00e0 dei capitali imperfetta) un andamento crescente. Per spiegare questo andamento si pu\u00f2 fare riferimento al grafico qui accanto. Quando il reddito aumenta (\"ceteris paribus\"), l'equilibrio si sposta dal punto E al punto P. In questo caso ci troviamo in un punto in cui la bilancia dei pagamenti \u00e8 in passivo, in quanto sono aumentate le importazioni e, nel punto P, non sono compensate da un adeguato ingresso di capitali. Per far s\u00ec che questi capitali entrino nel paese in questione, bisogner\u00e0 attirarli con prospettive di rendimento migliori e, cio\u00e8, con rialzi del tasso d'interesse. L'ingresso di capitali (con un peggioramento delle passivit\u00e0 finanziarie nette sull'estero) ci porta nella posizione EI, che \u00e8 una posizione di equilibrio. \nNel caso in cui il reddito diminuisce (sempre \"ceteris paribus\"), l'equilibrio si sposta nel punto A, cio\u00e8 in un punto in cui vi \u00e8 un attivo della bilancia dei pagamenti. Visto il \"surplus\" commerciale \u00e8 possibile avere un equilibrio della bilancia dei pagamenti con un tasso di interesse minore (che comporta minori oneri finanziari per gli indebitati). Questo porter\u00e0 la situazione in equilibrio nel punto EI I.\nVariazioni del tasso d'interesse.\nVediamo ora i casi di variazioni, \"ceteris paribus\", del tasso d'interesse. Quando il tasso d'interesse sale, aumenta l'afflusso di capitali. Si ha cos\u00ec un attivo (nel punto A). In cambi flessibili, l'afflusso di capitali provoca un apprezzamento del tasso di cambio della valuta nazionale rispetto all'estero. La riduzione delle esportazioni o l'aumento delle importazioni porteranno ad una riduzione del reddito (faranno contrarre la curva IS verso sinistra). Ci si ritrova cos\u00ec nel punto E I.\nNel caso di riduzione del tasso d'interesse, si ha un deflusso di capitali. Il passivo (punto P) della bilancia dei pagamenti dovuto a tale deflusso porta ad un deprezzamento della valuta nazionale. Ne consegue un miglioramento della posizione commerciale verso l'estero (movimento della curva IS verso destra) con un aumento del reddito. Il punto E I I \u00e8 un nuovo punto di equilibrio.\nNel grafico, la variazione del tasso di interesse \u00e8 provocata da una variazione nella politica monetaria (curva LM). In dottrina, in cambi flessibili, questa politica \u00e8 considerata come la pi\u00f9 efficace proprio perch\u00e9 sfrutta le variazioni nel tasso di cambio.\nCurva orizzontale.\nPerfetta mobilit\u00e0 dei capitali (PMK).\nNei casi di perfetta mobilit\u00e0 dei capitali, la curva BP \u00e8 orizzontale. Questo perch\u00e9, in perfetta mobilit\u00e0 dei capitali, il tasso d'interesse non pu\u00f2 variare rispetto al tasso d'interesse internazionale. Baster\u00e0 un minimo movimento del tasso d'interesse per provocare un afflusso o un deflusso \"incipiente\" di capitali che non si fermer\u00e0 fino a quando il tasso non raggiunger\u00e0 il livello di quello internazionale."}
{"id": "561299", "revid": "120877958", "url": "https://it.wikipedia.org/wiki?curid=561299", "title": "Russo-Baltique", "text": "La Russo-Baltique, conosciuta anche come Russobalt o Russo-Balt (in caratteri cirillici \u0420\u0443\u0441\u0441\u043a\u043e-\u0411\u0430\u043b\u0442\u0438\u0439\u0441\u043a\u0438\u0439 e \u0420\u0443\u0441\u0441\u043a\u043e-\u0411\u0430\u043b\u0442), \u00e8 stata la prima compagnia russa a produrre automobili nel primo ventennio del secolo scorso, tra il 1909 e il 1923, fornitore ufficiale di Sua Altezza Imperiale la Corte di Russia dal 1913 al 1917.\nStoria.\nIl primo mezzo prodotto, un camion, usc\u00ec dalla fabbrica il 9 giugno 1909, e, gi\u00e0 nel 1910, al fine di accontentare i clienti che cercavano delle carrozzerie prodotte su misura, venne acquisita \"Frezn\", considerata la migliore nel campo delle carrozzeria a San Pietroburgo. In quel periodo, infatti, le vetture uscivano dagli stabilimenti di produzione come semplici \"scheletri\", degli chassis che dovevano poi essere completati da una carrozzeria scelta e ordinata a parte. La Russo-Baltique era in questo modo, dopo l'acquisizione, in grado di fornire modelli completi, addirittura con abitacolo riscaldato, vetri panoramici e illuminazione interna.\nLa prima autovettura con questo marchio (il modello S24-30) apparve in un'occasione speciale; l'ascensione del Vesuvio nel 1910, dopo un percorso San Pietroburgo - Berlino - Praga - Roma - Napoli svoltosi senza che si presentassero particolari problemi.\nNel 1911 venne prodotto anche il primo autoveicolo destinato specificatamente alle competizioni, il modello S25-50: primo esempio di motore con pistoni in alluminio, vinse alcuni premi al rally internazionale di Montecarlo nel gennaio del 1912, alla sua seconda edizione, tra 78 concorrenti.\nAll'epoca, la competizione constava in un percorso di 3200 km con partenze differenziate e con destinazione Montecarlo, appunto. Il \"via\" fu dato il mattino del 13 gennaio, con una temperatura esterna di -23\u00a0\u02daC, ma gi\u00e0 il 23 il traguardo era stato raggiunto. Il pilota, Andren Platonovi\u010d Nagel, venne insignito di un'onorificenza per decreto dello zar.\nL'obbiettivo del marchio era gi\u00e0 avveniristico, con progetti di modelli economici o di lusso, ma la situazione della Russia cominci\u00f2 a farsi difficile gi\u00e0 dal mese di agosto 1914, non permettendo lo sviluppo di questi e molti altri progetti della societ\u00e0.\nFino al 1915, le officine di produzione erano localizzate a Riga, in una fabbrica che produceva vagoni ferroviari. Nel 1917, dopo la rivoluzione, un secondo stabilimento produttivo venne impiantato a San Pietroburgo, dove venivano assemblati veicoli blindati partendo dalle carrozzerie che provenivano dalla Lettonia.\nNel 1922 un nuovo trasferimento della produzione la port\u00f2 da San Pietroburgo alla BTAZ di Mosca.\nDalle sue catene di montaggio uscivano sia vetture che mezzi pesanti, spesso copie pi\u00f9 o meno dichiarate dei veicoli della tedesca Rex-Simplex o della belga Fondu, oltre che mezzi agricoli e per l'aviazione.\nProduzione moderna.\nDopo un periodo in cui la produzione a Riga \u00e8 stata dedicata solo ai carrelli, nel 2006 il marchio \u00e8 stato acquistato da un gruppo di investitori tedeschi e russi, con l'idea di proporre una vettura di alta gamma, la \"Impression\", una coup\u00e9 che sembra progettata nell'Europa degli anni trenta, presentata ufficialmente e in anteprima al \"Concorso di eleganza\" di Villa d'Este, (a Cernobbio) ad aprile 2006 e che utilizza parti meccaniche della Mercedes, precisamente della Mercedes CL65 AMG.\n\u00c8 stata nuovamente presentata come prototipo al Salone dell'automobile di Ginevra nel 2007 dove sono state comunicate ulteriori caratteristiche tecniche \u00c8 stata dichiarata l'intenzione di stabilire la produzione totale tra le 10 e le 15 vetture, con una media annua di due o tre esemplari, e che gli stabilimenti utilizzati saranno quelli di un'altra compagnia tedesca, la Gerg GmbH.\nVerr\u00e0 commercializzata prevedibilmente al prezzo di circa 1.500.000 euro."}
{"id": "561301", "revid": "78273", "url": "https://it.wikipedia.org/wiki?curid=561301", "title": "Universit\u00e0 di Modena e Reggio Emilia", "text": ""}
{"id": "561302", "revid": "1318658", "url": "https://it.wikipedia.org/wiki?curid=561302", "title": "Arrondissement di Brioude", "text": "L\"arrondissement\" di Brioude \u00e8 una suddivisione amministrativa francese, situata nel dipartimento dell'Alta Loira e nella regione dell'Alvernia-Rodano-Alpi.\nComposizione.\nL\"arrondissement\" di Brioude raggruppa 115 comuni in 10 cantoni:"}
{"id": "561303", "revid": "1305772", "url": "https://it.wikipedia.org/wiki?curid=561303", "title": "Classe Osa", "text": "Quello di classe Osa I e Osa II \u00e8 il nome in codice NATO per le due serie di motocannoniere missilistiche sovietiche progetto 205 e 205U.\nAnche indicate come FAC (Fast Attack Craft) sono vascelli leggeri da attacco per una batteria di missili antinave SS-N-2 Styx e con una batteria di torrette AK-230 radarguidate per la propria difesa.\nLe classe Osa hanno rappresentato un miglioramento rispetto alle precedenti classe Komar - progetto 183R, ricavate dalle siluranti classe \"P6\", praticamente con i quattro siluri da 533 sostituiti da due missili.\nIl progetto.\nLe Osa vennero concepite tenendo conto che, secondo i calcoli eseguiti dai tecnici sovietici, i gruppi con le motocannoniere armate di Styx avevano bisogno di lanciare dodici missili per affondare un cacciatorpediniere NATO, quindi sei navi, e una possibilit\u00e0 su tre di raggiungere un bersaglio (quindi ben diciotto navi). Tale numero era difficile da considerare \"soddisfacente\", e unito alla difficolt\u00e0 di coordinare tante navi non giovava alla convenienza di queste azioni.\nMa tre Osa erano sufficienti per lanciare i dodici missili, e grazie al raddoppio dell'armamento contraerei, si valutava che avessero una possibilit\u00e0 su due di raggiungere un bersaglio, quindi le Osa necessarie per affondare un caccia NATO erano scese ad appena sei. Cos\u00ec il nuovo progetto si dimostr\u00f2 subito un miglioramento sostanziale, anche se il numero di armi valutato per colpire ciascuna nave nemica venne mal calcolato (talvolta ne bastarono molte meno, mentre in altri casi non furono sufficienti).\nIl progetto verteva su una nave che, nonostante la velocit\u00e0, era assai tozza, simile ad un grosso motoscafo, mentre la plancia era larga e assai bassa. I missili erano a mezza nave, con quattro lanciatori singoli per i pesantissimi missili SS-N 2, contronave a medio raggio (40\u00a0km).\nArmamento.\nLe armi contraeree, nelle Komar assai scarse, passarono da una torre binata da 25mm, a puntamento ottico, a due compatte torri ADG-230 automatiche, a prua e a poppa, armate con le potentissime armi da 30x213mm di nuova concezione, con puntamento automatico, guida radar o ottica e un gran numero di colpi sistemati sotto il ponte. La nave aveva un radar \"Drum Tilt\" disposto su un podio a poppa, tra i missili, e possedeva un sorprendente campo di tiro, praticamente copriva anche il settore poppiero, nonostante la presenza di un albero e della plancia. Invece sulle Osa II vennero aggiunti lanciamissili quadrupli per i SA-7 Grail, chiamati SA-N 5 nell'impiego navale.\nMotori.\nI motori erano due potenti diesel montati su altrettanti assi, che erogavano ben 12000hp, e assicuravano una buona velocit\u00e0 e autonomia.\nTecnica di impiego.\nLo scopo del progetto Osa era quello di arrivare a tiro delle navi nemiche, lanciare le sue armi, ciascuna delle quali sufficiente per distruggere anche navi di grande dislocamento, e ritirarsi a tutta velocit\u00e0, difendendosi da attacchi aerei con le sue torrette da 30mm.\nProduzione ed impiego bellico.\nCentinaia di unit\u00e0 vennero costruite in decenni, con successi e disastri nella loro carriera. Tra i primi l'affondamento del PNS \"Khaibar\", un caccia classe Battle distrutto nel 1971 con un attacco notturno durante la terza guerra indo-pakistana. Le navi risultarono inefficaci, invece, durante la battaglia di Laodicea e la Battaglia di Damietta contro le veloci motocannoniere israeliane, a causa della scarsa efficacia dei loro missili contro bersagli tanto piccoli ed alle difese ECM israeliane : le navi della classe Saar israeliane dell'epoca riuscirono a evitare i loro attacchi a lunga gittata e poi le raggiunsero con i cannoni e i missili Rafael senza che le navi arabe, con apparati motori in stato precario, riuscissero a scappare n\u00e9 a difendersi con i loro cannoni di piccolo calibro.\nQualcosa di simile accadde anche alle navi irachene contro le navi classe Combattante II iraniane nel corso dell'Operazione Morvarid del novembre 1980, \nEvoluzioni.\nAlcuni progetti hanno visto le Osa armate con otto missili SS-N 25 Harponsky.\nLa Cina ha prodotto oltre cento Osa con missili, pure essi cloni degli Styx, del tipo C-201.\nVoci correlate.\nLista di nomi in codice NATO per navi sovietiche"}
{"id": "561305", "revid": "74173", "url": "https://it.wikipedia.org/wiki?curid=561305", "title": "Mi\u0144sk", "text": ""}
{"id": "561308", "revid": "3115", "url": "https://it.wikipedia.org/wiki?curid=561308", "title": "Gacrux", "text": "Gacrux (\u03b3 Cru / \u03b3 Crucis / Gamma Crucis) \u00e8 la terza stella pi\u00f9 luminosa della costellazione della Croce del Sud ed \u00e8 una delle stelle pi\u00f9 luminose del cielo. La sua magnitudine apparente \u00e8 +1,63 e dista 88,6 anni luce dal sistema solare\nOsservazione.\nGacrux \u00e8 una stella dell'emisfero australe, la sua declinazione pari a -57\u00b0 06' la rende visibile solo pi\u00f9 a sud della latitudine 33\u00b0N, dunque non \u00e8 visibile dall'Europa, dalla Russia, dal Canada e da buona parte degli Stati Uniti e della Cina, mentre diventa circumpolare gi\u00e0 a sud della latitudine 33\u00b0S. La si identifica prolungando la linea che va da Alfa Centauri a Hadar, pochi gradi a ovest di quest'ultima. \u00c8 la stella pi\u00f9 settentrionale delle quattro stelle principali che formano il noto asterismo della Croce del Sud. Avendo una magnitudine pari a 1,63 \u00e8 facilmente distinguibile anche da aree moderatamente affette da inquinamento luminoso.\nIl periodo migliore della sua osservazione ricade nei mesi che vanno da gennaio a giugno; nell'emisfero australe la sua presenza poco dopo il tramonto indica l'inizio della stagione autunnale, mentre nelle sere invernali la stella scompare sotto l'orizzonte sud poche ore dopo il tramonto.\nCaratteristiche fisiche.\nGacrux \u00e8 una gigante rossa di tipo spettrale M3.5III, il cui colore contrasta con quello bianco-azzurro delle altre tre stelle principali che formano la Croce del Sud. La massa della stella non \u00e8 completamente certa; se Kaylene Murduch e soci nel 1992 la stimano poco pi\u00f9 massiccia del Sole (1,3 M\u2299), altri studi, come quelli del professor Jim Kaler, la stimano essere di massa tripla rispetto a quella solare, tuttavia anche K. Ohnaka nel 2015 stima la massa non molto superiore a quella solare, del 50% circa, dopo osservazioni effettuate con lo spettrometro VISIR montato sul Very Large Telescope dell'Osservatorio del Paranal. Ha una luminosit\u00e0, tenendo conto della radiazione infrarossa che emette una stella cos\u00ec fredda (3400 K), di 1500 volte quella solare, con un raggio 113 volte superiore; se Gacrux fosse al posto del Sole, la sua superficie arriverebbe a meno della met\u00e0 della distanza Terra-Sole.\nNata come una stella di classe B, Gacrux si \u00e8 evoluta uscendo dalla sequenza principale per trasformarsi in una gigante rossa, passando alla fase della combustione dell'elio. In un futuro relativamente vicino terminer\u00e0 la sua esistenza di stella normale trasformandosi in una piccola e densa nana bianca.\n\u00c8 inoltre una variabile semiregolare con un periodo di circa 90 giorni, anche se sono stati osservati periodi pi\u00f9 o meno lunghi e non chiaramente definiti.\nGacrux \u00e8 anche una binaria ottica; la compagna \u00e8 di magnitudine apparente +6.4, di tipo spettrale A3, \u00e8 in un angolo di 25 \" con un angolo di posizione di 128 gradi dalla stella principale e pu\u00f2 essere osservata con il binocolo. Tuttavia questa stella non ha legami gravitazionali con la principale, in quanto si trova ad una distanza notevolmente superiore, a circa 400 anni luce dalla Terra. Un ipotetico osservatore situato dalle parti di questa stella di classe A, guardando in direzione di Gacrux e del Sole, vedrebbe a sua volta come una doppia ottica la coppia di stelle apparentemente vicine formata dal Sole e da Gacrux stessa.\nPossibile compagna invisibile.\nPer via della presenza di bario nell'atmosfera, Gacrux \u00e8 annoverata tra le stelle al bario. In questo tipo di stelle la contaminazione da bario spesso \u00e8 causata dai venti stellari di una compagna in avanzato stadio evolutivo, che in precedenza pi\u00f9 luminosa e grande della principale, ha avuto un'evoluzione pi\u00f9 rapida e si \u00e8 poi trasformata in una piccola e densa nana bianca. Cos\u00ec si sospetta sia la compagna fisica di Gacrux A, una piccola e calda nana bianca con la massa da 0,6 a 1,4 volte quella del Sole ma con un raggio di meno dell'1%.\nEtimologia e cultura.\nNonostante a causa della precessione degli equinozi Gacrux fosse visibile nel sud dell'Europa, la stella \u00e8 priva di un nome proprio derivato da antiche figure mitologiche. Il nome Gacrux, probabilmente coniato dall'astronomo statunitense Elijah H. Burritt, deriva dalle parole Gamma (lettera greca della stella nella nomenclatura di Bayer) e Crux, il nome della costellazione.\nDel passato si hanno notizie che Tolomeo l'aveva inclusa nella costellazione del Centauro.\nIn cinese \u5341\u5b57\u67b6 (Sh\u00ed Z\u00ec Ji\u00e0), significa la \"Croce\", riferendosi all'asterismo che forma con \u03b1 Crucis, \u03b2 Crucis e \u03b4 Crucis, di conseguenza Gacrux \u00e8 conosciuta come \u5341\u5b57\u67b6\u4e00 (Sh\u00ed Z\u00ec Ji\u00e0 y\u012b), che in italiano significa \"la prima stella della Croce\".\nPer i popoli del centro dell'Australia degli Aranda e dei Luritja era conosciuta come \"Iritjinga\" (falco), una figura quadrangolare che comprende anche , e .\nGacrux \u00e8 rappresentata nella bandiera australiana, in quella della Nuova Zelanda e della Papua Nuova Guinea, dove rappresenta una delle cinque stelle della Croce del Sud. \u00c8 presente anche nella bandiera del Brasile, nella quale rappresenta lo stato di Bahia.."}
{"id": "561310", "revid": "125173733", "url": "https://it.wikipedia.org/wiki?curid=561310", "title": "Xavier Villaurrutia", "text": "La sua opera influenz\u00f2 numerosi giovani artisti, tra cui Al\u00ed Chumacero.\nBiografia.\nOmosessuale dichiarato, si form\u00f2 culturalmente nel clima delle avanguardie e nel 1923 collabor\u00f2 alla raccolta antologica \"Ocho poetas\" (\"Otto poeti\"), partecipando successivamente alle riviste letterarie \"Ulises\" (dal 1927 al 1928) e soprattutto \"Contempor\u00e1neos\" (dal 1928 al 1931), dove ebbe l'occasione di farsi notare agli occhi del grande pubblico. In quel periodo frequento Antonieta Rivas Mercado, che sostenne molti dei suoi progetti.\nPrimo autore del teatro sperimentale messicano, tra le sue opere principali figurano \"Reflejos\" del 1926 e \"Nocturnos\" del 1933, che secondo i critici contribuirono non poco al rinnovamento della poesia messicana.\nInfluenzato dal grande Ram\u00f3n L\u00f3pez Velarde, Villaurrutia pubblic\u00f2 altre raccolte tra cui \"Nocturno mar\" (1937) e \"Canto a la primavera y otros poemas\" (1946) per poi occuparsi soprattutto del tema della morte, a cui dedic\u00f2 i libri \"Nostalgia de la muerte\" (1938), \"D\u00e9cima muerte\" (1941) e \"Invitaci\u00f3n a la muerte\" dello stesso anno.\nAutore di saggi critici su cinema e pittura, lavor\u00f2 anche a teatro scrivendo sei drammi in tre atti e cinque \u201cschemi drammatici\u201d pubblicati nella raccolta \"Autos profanos\" del 1943, che anticipa il teatro dell'assurdo.\nMor\u00ec prematuramente a causa di una malattia incurabile il 26 dicembre 1950 (anche se alcune fonti riportano il giorno 31 come quello della morte)."}
{"id": "561311", "revid": "1700659", "url": "https://it.wikipedia.org/wiki?curid=561311", "title": "Millencolin and the Hi-8 Adventures", "text": "Millencolin and the Hi-8 Adventures (VHS/DVD:76 min) \u00e8 una sequenza di video messa insieme artigianalmente da Erik Ohlsson dei Millencolin come testimonianza degli eventi a cui presero parte dal 1992 al 1998 come ad esempio video \"live\", momenti delle trasferte, videoclip, interviste, trailer, video di skateboard e altro. Il montaggio del prodotto finale impiega quasi 6 mesi.\nLa prima distribuzione fu a tiratura limitata con allegata la colonna sonora della VHS. Le copie furono 3000 in tutto che vennero distribuite 1000 in Europa, 1000 in Australia e 1000 negli US.\nIl VHS \u00e8 stato distribuito sotto Burning Heart Records/Epitaph Records nel 1999.Una versione in DVD \u00e8 stata distribuita sotto Burning Heart Records/Epitaph Records nel 2003."}
{"id": "561320", "revid": "123011268", "url": "https://it.wikipedia.org/wiki?curid=561320", "title": "Bohemian Club", "text": "Il Bohemian Club \u00e8 un'organizzazione fondata nel 1872 a San Francisco da un gruppo di giornalisti. Nel 1891 l'organizzazione spost\u00f2 parte della sua attivit\u00e0 nell'omonimo \"Bohemian Grove\", un bosco di sequoie esteso circa 1100 ettari e sito a Monte Rio, in California, di propriet\u00e0 del club ufficialmente dal 1901. Il motto del club \u00e8 \"Weaving Spiders Come Not Here\".\nDescrizione.\nIl Bohemian Grove si trova al centro di un territorio storicamente chiamato la \"sacra Sonoma\" e abitato dalla trib\u00f9 dei Pomo. La cosiddetta \"Via della Morte\" (dove i Pomo compivano riti divinatori e di cremazione) ed altri luoghi di Sonoma sono tuttora oggetto di grande interesse da parte di seguaci di riti neopagani. Queste sette attribuiscono al Bohemian Grove un significato poich\u00e9 credono sia posto all'incrocio di due \"linee esoteriche\" che collegano i principali siti sacri di Sonoma.\nIl Bohemian Club organizza dal 1943 un elitario campo estivo di due settimane a cui partecipano anche migliaia di invitati, prevalentemente personaggi rilevanti del mondo politico ed economico. Secondo il giornalista cospirazionista Alex Jones in questi incontri si parteciperebbe a rituali pagani, a conferenze e a spettacoli di intrattenimento di vario genere, tra cui orge con prostitute. Il primo sabato del campo estivo si compie il tradizionale rito del \"Cremation of Care\" (traducibile con \"cremazione dell'affanno\"): una processione funebre a lume di torcia con uomini vestiti di rosso e con legni appuntiti addosso che concludono il rito con l'apertura di una bara contenente uno scheletro nero di legno vestito da donna, rappresentante appunto il \"Care\".\nTra i manufatti presenti nel Bohemian Grove il pi\u00f9 rilevante \u00e8 un enorme gufo stilizzato alto circa 15 metri attorno al quale si svolgono tutti i riti. Il gufo, chiamato Moloch, \u00e8 anche presente nel logo del Bohemian Club e su altri edifici presenti nel bosco. Moloch \u00e8 un'antica divinit\u00e0 pagana a cui era dedicato un culto che prevedeva anche sacrifici umani. Il famoso anchorman della CBS Walter Cronkite ha eccezionalmente prestato la voce al gufo per i rituali.\nPersonaggi famosi.\nTra i \"bohemian\" pi\u00f9 noti troviamo personaggi del calibro di David Rockefeller, Henry Kissinger, Rupert Murdoch, Alan Greenspan, Stephen Bechtel, William F. Buckley Jr..\nAnche presidenti degli Stati Uniti (prevalentemente repubblicani) sono stati membri del Club come Herbert Hoover (che lo defin\u00ec \"the greatest men's party on Earth\"), Dwight Eisenhower, Richard Nixon, Gerald Ford, Ronald Reagan, Bill Clinton, George Bush Senior, George Bush Junior. Tra i politici ospiti del Bohemian Grove si possono citare Dick Cheney, Colin Powell, Donald Rumsfeld, George Shultz, Karl Rove, Al Gore, Newt Gingrich, Tony Blair, Jack Kemp, Caspar Weinberger, Shimon Peres, Helmut Schmidt, Michel Rocard, James Baker.\nNell'estate del 2006 tra i circa 250 invitati erano presenti Rupert Murdoch, Tony Blair, Shimon Peres, Bill Clinton, Al Gore, Newt Gingrich, Colin Powell, Arnold Schwarzenegger, George Shultz, Phil Angelides, Billy Beane, Lawrence Summers, Bono.\nLe teorie del complotto.\nSecondo diversi complottisti i partecipanti sarebbero membri di societ\u00e0 segrete coinvolte nella realizzazione del nuovo ordine mondiale. Inoltre parteciperebbero a riti esoterici e satanici, ove verrebbero consumati rapporti sessuali tra sconosciuti. Il Bohemian Grove Action Network \u00e8 un gruppo di attivisti che da 25 anni manifesta contro il summit estivo del Club."}
{"id": "561324", "revid": "43530", "url": "https://it.wikipedia.org/wiki?curid=561324", "title": "Personaggio teatrale", "text": ""}
{"id": "561325", "revid": "1305772", "url": "https://it.wikipedia.org/wiki?curid=561325", "title": "Chia", "text": ""}
{"id": "561326", "revid": "1543377", "url": "https://it.wikipedia.org/wiki?curid=561326", "title": "Ecologia profonda", "text": "L'ecologia profonda \u00e8 una filosofia o ecosofia contemporanea basata su un sistema di valori ecocentrico di etica ambientale. Questa posizione intende smarcarsi dalle enfasi antropocentriche dell'ambientalismo e degli attuali movimenti ecologisti. L'Ecologia profonda descrive se stessa come \"profonda\" perch\u00e9 \u00e8 interessata alle domande filosofiche \"fondamentali\" sul ruolo della vita umana come parte dell'ecosfera, distinguendosi cos\u00ec sia dall'ecologia come branca delle scienze biologiche, sia dall'ambientalismo meramente utilitaristico basato sul benessere dei soli umani. Questo approccio porta una nuova interpretazione del \"s\u00e9\" derivante dalla de-enfatizzazione della dualit\u00e0 razionalista tra l'organismo umano ed il suo ambiente naturale, permettendo cos\u00ec di rivolgere l'attenzione al \"valore intrinseco\" delle altre specie, dei sistemi e dei processi naturali. \nOrigine.\nL'espressione ecologia profonda [\"deep ecology\"] \u00e8 stata coniata dal filosofo norvegese Arne N\u00e6ss nel 1973, e sempre lui aiut\u00f2 a descriverne le basi teoriche. \"N\u00e6ss\" rigett\u00f2 l'idea che gli esseri potessero essere classificati secondo il loro valore relativo. Ad esempio, affermazioni sulla presenza o meno di un'anima immortale negli animali, se siano dotati o della ragione o se possiedano o meno una coscienza sono state sempre usate per giustificare la superiorit\u00e0 degli animali umani rispetto agli altri animali. \"N\u00e6ss\" afferma che \"\"il diritto di vivere di tutte le forme (di vita) \u00e8 un diritto universale che non pu\u00f2 essere quantificato\". Nessuna specie vivente pu\u00f2 beneficiare maggiormente del particolare diritto di vivere e riprodursi pi\u00f9 di qualsiasi altre specie\". Quest'idea metafisica \u00e8 esposta nella dichiarazione di Warwick Fox ove noi e tutti gli altri esseri siamo \"sfaccettature di una singola realt\u00e0 in svolgimento\"\".\nL'Ecologia profonda offre una base filosofica per la legislazione ambientale che pu\u00f2, a sua volta, guidare l'attivit\u00e0 umana contro l'autodistruzione percepita. Ecologia profonda e ambientalismo sostengono che la scienza dell'ecologia spiega come gli ecosistemi possano sopportare solo in piccola parte l'impatto degli umani o di altre influenze esterne. Inoltre, entrambi sostengono che gli effetti della moderna civilizzazione minacciano il benessere ecologico globale. Gli ecologisti hanno descritto il cambiamento e la stabilit\u00e0 dei sistemi ecologici in diversi modi, inclusa la omeostasi, l'equilibrio dinamico e il \"flusso di natura\" [\"flux of nature\"]. Senza badare a quale modello sia maggiormente accurato, gli ambientalisti affermano che la massiccia attivit\u00e0 umana ha allontanato la biosfera dal suo equilibrio naturale attraverso la riduzione della biodiversit\u00e0, il cambiamento climatico ed altre influenze. Di conseguenza, la civilizzazione sta causando un'estinzione di massa. Gli \"ecologisti profondi\" sperano di influenzare il cambiamento sociale e politico attraverso la loro filosofia.\nAspetti scientifici.\nL'ecologia profonda trova i suoi fondamenti scientifici nell'ecologia e nella dinamica dei sistemi. N\u00e6ss e Fox non usano la logica o l'induzione per dimostrare direttamente questa filosofia dall'ecologia scientifica, ma piuttosto sostengono che l'ecologia implica direttamente la metafisica dell'ecologia profonda, comprese le relative affermazioni sul s\u00e9.\nNel loro saggio \"Deep Ecology\" del 1985, Devall e Sessions descrivono una serie di precursori dell'ecologia profonda. Includono la stessa scienza dell'ecologia, e considerano il suo maggior contributo la riscoperta nel contesto moderno che \"tutto \u00e8 collegato a ogni altra cosa\". Precisano inoltre che alcuni ecologisti e naturalisti, in aggiunta al loro punto di vista scientifico, hanno sviluppato una profonda coscienza ecologica, comprensiva di una prospettiva che oltrepassa il punto di vista strettamente umano. Fra gli scienziati a cui fanno particolarmente riferimento troviamo Rachel Carson, Aldo Leopold, John Livingston, Paul R. Ehrlich e Barry Commoner, insieme a Frank Fraser Darling, Charles Sutherland Elton, Eugene Odum e Paul Sears.\nImpostazione teorica.\nConsiderata l'impossibilit\u00e0 di esprimere chiaramente alcune intuizioni fondamentali sull'universo e la contemporanea necessit\u00e0 di avere un forte impatto sociale, N\u00e6ss e Sessions stesero otto punti fondamentali e avanzarono una serie di considerazioni ulteriori su di essi esprimendosi nel modo pi\u00f9 generale e astratto possibile, utilizzando un linguaggio retorico-propagandistico e avvalendosi di parole di senso comune. Furono cos\u00ec stesi i principi che costituiscono la cosiddetta \u00abproposta di una piattaforma dell'ecologia profonda\u00bb, pubblicata da allora in svariati testi e ancora oggi irrinunciabile base di partenza di ogni ecosofia. La piattaforma \u00e8 suddivisa in otto principi basilari:\nCritiche.\nNei confronti dell'ecologia profonda Murray Bookchin in particolare sottolinea la sua diversa visione delle relazioni tra esseri umani e mondo naturale: mentre l'ecologia profonda adotta una prospettiva biocentrica, in base alla quale tutti gli organismi viventi hanno uguale valore ed importanza, Bookchin rifiuta nettamente il biocentrismo, da lui accusato di negare l'unicit\u00e0 del ruolo degli esseri umani all'interno dell'evoluzione naturale. Inoltre secondo Bookchin l'ecologia profonda non \u00e8 in grado di comprendere le autentiche radici della crisi ecologica, giungendo a considerare l'umanit\u00e0 intera come la colpevole del disastro ecologico ed arrivando ad auspicare politiche di controllo demografico incompatibili con la visione \u201cumanista\u201d di Bookchin."}
{"id": "561333", "revid": "1226", "url": "https://it.wikipedia.org/wiki?curid=561333", "title": "Prospero (La tempesta)", "text": "Prospero \u00e8 il personaggio protagonista de \"La tempesta\", una commedia di William Shakespeare. \nRuolo letterario.\nEra il legittimo Duca di Milano che (con la figlia, Miranda) fu abbandonato su una scialuppa in mezzo al mare dal fratello usurpatore Antonio perch\u00e9 morisse. Prospero e Miranda sopravvissero e trovarono asilo su una piccola isola. Prospero avendo conoscenze di magia la us\u00f2 per assoggettare al suo controllo l'isola e i suoi personaggi. Sull'isola, divenne il signore di Calibano e Ariel.\nPer combinazione Antonio navig\u00f2 vicino all'isola e Prospero ne approfitt\u00f2 scatenando una tempesta che forz\u00f2 i naviganti a scendere a terra. Prospero, durante gli eventi successivi, riguadagn\u00f2 cos\u00ec il Ducato di Milano.\nA causa dei suoi poteri . Frances Yates si chiese, nel testo \"Giordano Bruno e la tradizione ermetica\", quanto la figura e il ruolo del mago che Shakespeare presenta con Prospero fosse influenzata da Giordano Bruno. .\nIl discorso di Prospero.\nIl soliloquio finale de \"La Tempesta\" \u00e8 considerato uno dei discorsi pi\u00f9 memorabili della letteratura shakespeariana. Prospero descrive la perdita dei suoi poteri magici e la cattura di Calibano e Ariel. Si riferisce alla loro prigionia e al suo confinamento sull'isola, che solo grazie ad un applauso del pubblico potr\u00e0 terminare."}
{"id": "561336", "revid": "2138379", "url": "https://it.wikipedia.org/wiki?curid=561336", "title": "Asmidiske", "text": "Asmidiske, nota anche come Xi Puppis (\u03be Pup), \u00e8 una stella supergigante gialla di magnitudine 3,34 situata nella costellazione della Poppa. Dista 1348 anni luce dal sistema solare. Il nome tradizionale \u00e8 molto simile a quello di una stella vicina, Aspidiske (Iota Carinae), con la quale non \u00e8 da confondere.\nOsservazione.\nSi tratta di una stella situata nell'emisfero celeste australe; grazie alla sua posizione non fortemente australe, pu\u00f2 essere osservata dalla gran parte delle regioni della Terra, sebbene gli osservatori dell'emisfero sud siano pi\u00f9 avvantaggiati. Nei pressi dell'Antartide appare circumpolare, mentre resta sempre invisibile solo in prossimit\u00e0 del circolo polare artico. Essendo di magnitudine 3,3, la si pu\u00f2 osservare anche dai piccoli centri urbani senza difficolt\u00e0, sebbene un cielo non eccessivamente inquinato sia maggiormente indicato per la sua individuazione.\nIl periodo migliore per la sua osservazione nel cielo serale ricade nei mesi compresi fra dicembre e maggio; da entrambi gli emisferi il periodo di visibilit\u00e0 rimane indicativamente lo stesso, grazie alla posizione della stella non lontana dall'equatore celeste.\nCaratteristiche fisiche.\nLa stella \u00e8 una supergigante gialla di circa 9 masse solari ed un raggio 120 volte quello del Sole. Nonostante l'et\u00e0 stimata sia inferiore ai 30 milioni di anni \u00e8 gi\u00e0 in avanzato stadio evolutivo. Ha una magnitudine assoluta di -4,74 ed una luminosit\u00e0 8300 volte quella solare, inoltre pare una stella piuttosto ricca di metalli, visto che ne contiene il 60% pi\u00f9 del Sole.\nSistema stellare.\nCi sono evidenze che Xi Puppis possa avere una compagna a sole 2 UA, che le orbita intorno nel periodo di un anno, mentre un'altra stella, separabile visualmente e di magnitudine 13,0, si trova a 4,8 secondi d'arco dalla principale ed ha con angolo di posizione di 190 gradi.\nQuesta componente \u00e8 simile al Sole ed orbita a 2000 UA di distanza in un periodo di almeno 26.000 anni"}
{"id": "561340", "revid": "22475", "url": "https://it.wikipedia.org/wiki?curid=561340", "title": "Magister Equitum", "text": ""}
{"id": "561342", "revid": "484362", "url": "https://it.wikipedia.org/wiki?curid=561342", "title": "Crux decussata", "text": ""}
{"id": "561345", "revid": "402317", "url": "https://it.wikipedia.org/wiki?curid=561345", "title": "Ubuntu Lite", "text": ""}
{"id": "561350", "revid": "123463781", "url": "https://it.wikipedia.org/wiki?curid=561350", "title": "La ventisettesima citt\u00e0", "text": "La ventisettesima citt\u00e0 \u00e8 il romanzo d'esordio dello scrittore statunitense Jonathan Franzen, pubblicato nel 1988. Il titolo fa riferimento alla citt\u00e0 di St. Louis, che un tempo era la quarta citt\u00e0 degli Stati Uniti per numero di abitanti, e che ha visto poi diminuire la sua importanza, fino a trovarsi, all'epoca in cui si svolge il romanzo, ad essere solo la ventisettesima.\nTrama.\nSt. Louis, Missouri, \u00e8 ormai una citt\u00e0 apatica e in preda all'immobilismo; niente a che vedere con la citt\u00e0 dinamica di un tempo. L'unica notizia che scuote dal torpore gli abitanti \u00e8 la nomina del nuovo capo della polizia, S. Jammu, indiana di Bombay. Jammu \u00e8 una donna giovane e di grande carisma e, gi\u00e0 poco tempo dopo il suo arrivo, riesce a manipolare i cittadini pi\u00f9 in vista di St. Louis coinvolgendoli in un gigantesco intrigo di natura economico-politica. Affida ad alcuni uomini fidati, di origine indiana come lei, il compito di tenere d'occhio queste persone, e di indagare fin negli angoli pi\u00f9 nascosti e nei dettagli apparentemente pi\u00f9 insignificanti delle loro vite private, per sfruttare a proprio vantaggio ogni loro debolezza, ogni peccato. Riuscir\u00e0 l'irreprensibile Martin Probst a sfuggire alla sua rete?"}
{"id": "561352", "revid": "124264431", "url": "https://it.wikipedia.org/wiki?curid=561352", "title": "Piccola Chiave di Salomone", "text": "La Piccola Chiave di Salomone o \"Lemegeton Clavicula Salomonis\", \u00e8 un grimorio anonimo del Seicento e uno dei pi\u00f9 famosi libri di demonologia, largamente conosciuto anche come Lemegeton. Non va confuso con la \"Chiave di Salomone\", un testo precedente.\nGran parte del suo contenuto deriva da testi del Cinquecento, tra i quali la \"Pseudomonarchia Daemonum\" di Johann Weyer, e da grimori tardo-medievali. Vi si possono rintracciare anche chiare influenze cabalistiche e della mistica musulmana.\nNel libro viene dichiarato come autore il re Salomone ma la presenza nell'opera di preghiere a Cristo e alla Trinit\u00e0 rendono tale dichiarazione di paternit\u00e0 un evidente falso.\nLa \"Piccola Chiave di Salomone\" contiene dettagliate descrizioni degli spiriti e dei rituali necessari per evocarli e costringerli a eseguire gli ordini del mago (chiamato nel testo \"esorcista\"). Vengono date istruzioni dettagliate circa i simboli, le procedure rituali da eseguire, le azioni necessarie per impedire che gli spiriti prendano il sopravvento, i preparativi che devono precedere l'evocazione e il modo in cui costruire gli strumenti necessari per l'esecuzione di tali rituali.\nLe copie originali in nostro possesso, cinque manoscritti datati fra il 1655 ed il 1710, sono attualmente conservate nella \"British Library\" a Londra. Le varie edizioni divergono tra loro circa alcuni dettagli e circa la forma dei nomi dei vari spiriti. Edizioni contemporanee del grimorio sono largamente disponibili, sia in forma stampata, sia su internet.\nContenuti.\nLa Piccola Chiave di Salomone \u00e8 suddivisa in cinque parti:\n\"Ars goetia\".\nL'\"ars goetia\", spesso chiamata semplicemente \"goetia\" o \"goezia\", costituisce la prima sezione del grimorio. Gran parte del materiale \u00e8 antecedente al Seicento, con alcune parti risalenti al Trecento. Contiene le descrizioni dei 72 dem\u00f2ni che si dice furono evocati da re Salomone e da lui rinchiusi in un vaso di bronzo sigillato con simboli magici e obbligati a servirlo. L'\"ars goetia\" contiene inoltre le istruzioni per costruire un vaso di bronzo simile e per usare le formule magiche per invocare senza rischi questi dem\u00f2ni.\nI 72 dem\u00f2ni sono:\n\"Ars theurgia goetia\".\nLa seconda parte del grimorio espone i nomi, le caratteristiche e i simboli dei 31 spiriti aerei, sia buoni che maligni, che Salomone invoc\u00f2 e illustra i rituali necessari alla loro invocazione. \n\"Ars paulina\".\nSecondo la leggenda quest'arte sarebbe stata scoperta dall'apostolo Paolo ma nel libro viene chiamata \"Arte paulina di re Salomone\". L\"'ars paulina\" era conosciuta sin dal Medioevo e in questo grimorio viene suddivisa in due capitoli.\nIl primo capitolo illustra come contattare gli angeli delle varie ore del giorno, i loro sigilli, la loro natura, le relazioni tra questi angeli e i sette pianeti allora conosciuti, i corretti aspetti astrologici per invocarli, i loro nomi, le procedure per l'invocazione.\nIl secondo capitolo riguarda gli angeli che governano i segni zodiacali e ogni grado di ciascun segno, la loro relazione con i quattro elementi, i loro nomi e i loro sigilli. Questi angeli vengono qui chiamati \"angeli degli uomini\" poich\u00e9 ogni persona nasce sotto un segno zodiacale, con il Sole posizionato a uno specifico grado di esso.\n\"Ars Almadel\".\nLa quarta sezione illustra come costruire l'\"Almadel\" ovvero una tavola di cera su cui vengono disegnati simboli protettivi: su di essa vengono posizionate quattro candele. La sezione illustra i colori, i materiali e i rituali necessari alla fabbricazione dell'\"Almadel\" e delle candele nonch\u00e9 tratta degli angeli da invocare, sottolineando che \u00e8 lecito chiedere ad essi solo cose ragionevoli e giuste. Vengono brevemente trattate anche le date e gli aspetti planetari pi\u00f9 indicati per invocare gli angeli in questione.\n\"Ars notoria\".\nSi tratta di un grimorio conosciuto fin dal Medioevo. Il libro dichiara che questa arte fu rivelata dal Creatore a re Salomone tramite un angelo.\nContiene una raccolta di preghiere mescolate con parole cabalistiche e magiche in varie lingue (tra cui ebraico, greco antico) e istruzioni su come recitare tali preghiere. Il libro afferma che queste costituiscono un'invocazione agli angeli di Dio e la loro corretta recitazione dona la conoscenza relativa a ciascuna di esse, nonch\u00e9 buona memoria, stabilit\u00e0 mentale e eloquenza.\nUna di tali preghiere fa riferimento a Ges\u00f9, altre a Dio Padre, suo figlio Ges\u00f9 e lo Spirito Santo, ovvero la Trinit\u00e0. Altre ancora menzionano gli apostoli e i martiri.\nInfine vi si trova la spiegazione di come re Salomone ricevette la rivelazione dall'angelo.\nRiferimenti nella cultura di massa.\nIl Lemegeton viene citato, sotto forma di talismano, nel racconto a fumetti \"Favola di Venezia\" (1977), una delle avventure di Corto Maltese scritte da Hugo Pratt. Compare nel romanzo \"Il castello di Eymerich\" (2000) di Valerio Evangelisti, sebbene esso sia ambientato nel 1369, cio\u00e8 molto prima dell'effettiva pubblicazione del grimorio, e viene citato anche nel romanzo \"Il simbolo perduto\" (2009) di Dan Brown, in un elenco di titoli di grimori. Viene anche citato nel romanzo di fantascienza \"Miracle Visitors\" (\"La doppia faccia degli Ufo\") di Ian Watson, e nel libro \"Il nuovo re\" - dalla saga \"La guerra degli elfi\" - di Herbie Brennan quando Silas Sulfureo si reca a New York per acquistare un libro di demonologia al fine di riaprire i portali per Infera sotto ordine di Beleth. Sui \"72 nomi di Dio\" i Luca Turilli's Rhapsody hanno scritto una canzone: \"The 72 Names of God\".\nNella trilogia \"Xenosaga\" per PlayStation 2, il Programma Lemegeton \u00e8 un sistema fonetico-energetico che permette il controllo dello Zohar e di entrare in contatto con Dio (U-DO). Gli esseri umani non sono per\u00f2 in grado di utilizzare questo programma, se non tramite delle imitazioni che spesso non riescono realmente a controllare lo Zohar, il quale va quindi fuori controllo, creando il caos.\nNel videogioco \"\", l'espansione Repentance ha aggiunto l'oggetto attivo \"Lemegeton\"."}
{"id": "561363", "revid": "125676679", "url": "https://it.wikipedia.org/wiki?curid=561363", "title": "Calibano (La tempesta)", "text": "Calibano () \u00e8 un personaggio creato da William Shakespeare per la commedia \"La tempesta\".\nSi tratta di un mostro ripugnante schiavo di Prospero.\n\u00c8 descritto come un cucciolo deforme e lentigginoso, \u00abnon onorato con forma umana\u00bb.\nIn alcune tradizioni \u00e8 presentato come un selvaggio, o un uomo bestiale, o anche come un ibrido di uomo e pesce, poich\u00e9 due personaggi lo prendono come tale, quando s'imbattono in lui per la prima volta su una spiaggia.\nCalibano \u00e8 figlio della strega Sicorace e (secondo Prospero) di un diavolo.\nBandita da Algeri, Sicorace fu abbandonata sull'isola, incinta di Calibano, e mor\u00ec prima dell'arrivo di Prospero. Calibano parla di Setebos come del dio di sua madre. Prospero spiega il suo duro trattamento di Calibano sostenendo che, dopo aver stabilito inizialmente rapporti amichevoli, Calibano aveva tentato di violentare Miranda. Calibano lo conferma gongolante, dicendo che se non glielo fosse stato impedito, avrebbe popolato l'isola con una razza di calibani. Prospero lo ha reso schiavo e da allora lo tormenta. Nel suo risentimento verso Prospero, Calibano prende Stefano, uno dei servitori naufragati, come suo nuovo dio e padrone, dopo aver ricevuto del vino da lui. Calibano vorrebbe che Stefano uccidesse Prospero e divenisse padrone dell'isola; ma alla fine dell'opera Calibano scopre che Stefano non \u00e8 n\u00e9 un dio n\u00e9 un pari di Prospero, e accetta di nuovo di obbedire al mago.\nAnche se Calibano \u00e8 considerato da Prospero un selvaggio brutale, e tutti gli altri personaggi lo trattano come un oggetto di scherno e disprezzo, \u00e8 significativo che a questo personaggio siano assegnati alcuni dei pi\u00f9 eloquenti e commoventi discorsi dell'opera:\nEtimologia del nome.\nIl nome ricorda la parola inglese \"Carib(be)an\" (\"caraibico\"), e - data l'ortografia meno rigida del XVII secolo - un anagramma di \"cannibal\" (cannibale), termini entrambi provenienti dalla stessa parola.\nAltre interpretazioni e riferimenti.\nCalibano era originariamente una figura molto pi\u00f9 comica; tuttavia, negli anni divenne simbolo della natura selvaggia dell'uomo. In epoche pi\u00f9 recenti diversi intellettuali anti-colonialisti hanno pensato Calibano come metafora del colonialismo.\nBench\u00e9 nella stesura originale n\u00e9 Calibano n\u00e9 Sicorace fossero nativi dell'isola, spesso ci si \u00e8 orientati in questa direzione. L'esempio pi\u00f9 conosciuto di questa interpretazione anticoloniale del personaggio fu il brano \"Une Temp\u00eate\" di Aim\u00e9 C\u00e9saire, esponente del movimento letterario della negritudine. Nelle battute seguenti, tratte dal brano di C\u00e9saire, Calibano, agendo come simbolo dei colonizzati e degli oppressi, si confronta con Prospero, qui il colonizzatore europeo:\nIn questa versione Calibano rifiuta l'offerta di Prospero di tornare al servizio del suo padrone; lo spettacolo si conclude con la sconfitta di Prospero e il suo ritiro dall'isola - rappresentante il successo della guerra civile in Algeria e volto a predire il trionfo degli altri movimenti anticolonialisti.\nRobert Browning scrisse uno dei suoi monologhi drammatici dal punto di vista di Calibano, \"Caliban upon Setebos\", in cui rappresenta Calibano come il \"buon selvaggio\" di Rousseau. Inoltre Calibano recita un lungo monologo sullo stile dell'Henry James di Wystan Hugh Auden nel poema \"Commentario a La Tempesta di Shakespeare\", una riflessione sui temi di \"La Tempesta\".\nL'autore fantasy Tad Williams rielabora la storia di Calibano nella novella breve \"L'ora di Calibano\".\nIspirato sia da \"La Tempesta\" che da \"Caliban upon Setebos\", Calibano fu riutilizzato come una mostruosa bestia inumana nella duologia fantascientifica di Dan Simmons \"Ilium\".\nCalibano \u00e8 brevemente citato nella prefazione de \"Il ritratto di Dorian Gray\" di Oscar Wilde:\nNell'Ulisse di James Joyce Calibano \u00e8 ripreso in un dialogo fra Stephen Dedalus e Buck Mulligan dopo che quest'ultimo porge al primo uno specchio parafrasandolo poi con le seguenti parole:\nNel racconto di John Fowles \"Il collezionista\", uno dei personaggi principali, Miranda, paragona costantemente il suo rapitore, Frederick Clegg, a Calibano: le ricorda un mostruoso selvaggio, privo di ogni emozione umana.\nNel racconto di P.G. Wodehouse \"Tanto di cappello a Jeeves\" Percy Gorrinfe, un poeta, sbeffeggia il rude Stilton Cheesewright con un poema intitolato \"Calibano al Tramonto\"\nFernando Pessoa vede nel Calibano di Shakespeare la satira premonitrice della democrazia moderna. (Fragmentos do Esp\u00f3lio - pp 62-63)\nCuriosit\u00e0.\nX-Men - Apocalisse \ne \nLogan - The Wolverine"}
{"id": "561367", "revid": "1234826", "url": "https://it.wikipedia.org/wiki?curid=561367", "title": "Price taker", "text": "Price taker \u00e8 chi, in economia, non ha possibilit\u00e0 di fissare o influire sul prezzo di un bene o servizio che egli produce o acquista, a causa della presenza di condizioni di mercato che rendono impossibile o irrilevante qualsiasi strategia per tentare di fissare o modificare il prezzo stabilito da altri.\nQuesta situazione si verifica qualora il \"price taker\" sia un operatore di mercato di piccole dimensioni, che controlla una quota di mercato (come venditore ma anche come acquirente) molto piccola perch\u00e9 il mercato \u00e8 frammentato e diviso tra un gran numero di operatori, ognuno dei quali \u00e8 nelle stesse condizioni di \"price taker\", o per la presenza di una o pi\u00f9 operatori di grandi dimensioni che controllano una quota rilevante di mercato.\nIn questi casi il compratore non ha il potere contrattuale per ottenere diminuzioni del prezzo di acquisto, mentre il venditore non ha il potere di alzare il prezzo perch\u00e9 perderebbe la clientela."}
{"id": "561368", "revid": "2184720", "url": "https://it.wikipedia.org/wiki?curid=561368", "title": "Survivor (gruppo musicale)", "text": "I Survivor sono un gruppo hard rock statunitense fondato nel 1978 a Chicago per mano di Jim Peterik e Frankie Sullivan.\nLa band raggiunse l'apice nel successo sia negli Stati Uniti che nel resto del mondo negli anni ottanta grazie alle sonorit\u00e0 AOR e a singoli come \"Eye of the Tiger\", colonna sonora del film \"Rocky III\" e numero 1 per 6 settimane nelle classifiche del 1982, \"Burning Heart\" (US numero 2) colonna sonora del film \"Rocky IV\", \"The Search Is Over\" (US numero 4), \"High on You\" (US numero 8) e \"I Can't Hold Back\" (US numero 13). Negli anni a seguire la band perse popolarit\u00e0 e si sciolse nel 1990 per poi riformarsi nel 1992. La band \u00e8 attiva ancora tutt'oggi avendo per\u00f2 subito molti cambi di formazione, e l'unico membro della band che non ha mai perso neanche un concerto dei Survivor, e quindi unico membro della formazione originale \u00e8 il chitarrista Frankie Sullivan.\nStoria del gruppo.\nI primi anni (1978-1981).\nNel 1978 i membri dei Survivor Jim Peterik, Gary Smith e Dennis Johnson facevano parte di un gruppo chiamato \"The Jim Peterik Band\", precedentemente Jim aveva inciso un album solista chiamato \"Don't Fight the Feeling\" nel 1976. Nel 1978 Jim contatt\u00f2 il chitarrista Frankie Sullivan e il cantante Dave Bickler e cambi\u00f2 il nome della band in \"Survivor\". Per tutto quell'anno la band si esib\u00ec in locali, come ad esempio l'Haymakes Club di Chicago, di cui \u00e8 possibile trovare una registrazione bootleg. Dopo aver passato un anno intero girando per locali la band nel 1979 ottenne un contratto discografico con la Atlantic Records e registr\u00f2 il suo primo album, l'omonimo \"Survivor\", un album caratterizzato da un sound hard rock settantiano con anche influenze progressive rock, che per\u00f2 non riusc\u00ec ad arrivare nella Top 40, singoli estratti furono \"Somewhere In America\" (divenuta ormai una hit a Chicago) e \"Rebel Girl\" (che non comparve sull'album, ma fu aggiunta come traccia nella riedizione dell'album nel 2010). Per l'album fu incisa anche la traccia \"Rockin' into the Night\" che fu per\u00f2 accantonata, perch\u00e9 giudicata \"troppo southern\" dal produttore della band Ron Nevison, la canzone allora fu donata ai 38 Special che fecero del pezzo uno dei loro pi\u00f9 grandi successi. Nel 1980 Gary Smith e Dennis Johnson abbandonarono la band e furono rimpiazzati dal bassista Stephan Ellis e dal batterista Marc Droubay. Con la formazione al completo, i Survivor incisero il loro secondo album Premonition che usc\u00ec nel 1981. L'album presentava sonorit\u00e0 pi\u00f9 vicine all'AOR, genere nato in quegli anni, e si piazz\u00f2 ottantaduesimo nella Billboard 200. I singoli estratti dall'album furono la trascinatrice hit dell'album \"Poor Man's Son\" e la ballad \"Summer Nights\" (la quale afferm\u00f2 Bickler come cantante). Grazie a quest'album la band riusc\u00ec a farsi conoscere al grande pubblico.\n\"Eye of the Tiger\" e il successo planetario.\nAlla fine del 1981 Sylvester Stallone, grande amico della band, ascolt\u00f2 \"Poor Man's Son\", e chiese alla band di comporre un brano simile per la colonna sonora del suo nuovo film \"Rocky\" 3 da ci\u00f2 nacque il brano pi\u00f9 famoso del gruppo, Eye of the Tiger. Il brano anticip\u00f2 l'uscita dell'omonimo album e divenne colonna sonora di Rocky 3, il singolo arriv\u00f2 al primo posto nella Billboard Hot 100, dove rimase per sei settimane, ricevette inoltre una nomination all'Oscar per la Miglior canzone. Inoltre ha vinto un Grammy Award alla miglior performance rock di un duo o un gruppo. L'omonimo album \"Eye of the Tiger\" si piazz\u00f2 al secondo posto nella Billboard 200, da quest'album vennero estratti anche altri tre singoli \"American Heartbeat\", \"The One That Really Matter\" e \"Ever Since The World Began\" (di quest'ultimo brano ne sar\u00e0 realizzata una nuova versione nel 1989 con Jimi Jamison alla voce, la nuova versione diventer\u00e0 colonna sonora del film \"Sorvegliato speciale\", altro film in cui recita Sylvester Stallone). Fu anche realizzato un videoclip del brano \"Children Of The Night\", che comparve spesso nella rotazione musicale di MTV, nonostante non fosse stato estratto dall'album come singolo.\n\"Caught in the Game\" e l'abbandono di Bickler.\nScaraventati ormai sull'onda del successo, i Survivor, nel 1983 incisero il loro quarto album Caught in the Game. L'album non riusc\u00ec a replicare il successo del precedente Eye of the Tiger, ma anzi si rivel\u00f2 un flop di vendite, nonostante lo stile non si distacchi molto dalle sonorit\u00e0 del precedente successo, vendette ancora meno di \"Survivor\". nella Billboard 100 l'album si piazz\u00f2 solo ottantaduesimo e i singoli \"Caught in the Game\" e \"I Never Stopped Loving You\" non riuscirono neanche a piazzarsi nella Top 40. L'insuccesso fu in parte dovuto alla loro casa discografica, incapace di promuovere degnamente uno dei lavori discografici preferiti dai fan della band, e ai tempi, considerato dagli stessi, un disco migliore del precedente \"Eye of the Tiger\". Alla fine del 1983 il cantante Dave Bickler cominci\u00f2 ad accusare problemi alla voce, gli furono diagnosticati polipi alle corde vocali, ragione per cui Dave dovette operarsi e fu costretto a lasciare il gruppo. Al suo posto nella band entr\u00f2 Jimi Jamison, cominci\u00f2 cos\u00ec una nuova era.\nL'era con Jimi Jamison (1984-1990).\nNel 1984 la band prese parte alla colonna sonora del film Karate Kid - Per vincere domani con il brano \"The Moment Of Truth\" che ottenne un buon successo commerciale e anticip\u00f2 il nuovo lavoro Vital Signs. Con questo album la band torn\u00f2 al successo, riuscendo quasi ad eguagliare quello di Eye of the Tiger, esso infatti si piazz\u00f2 sedicesimo nella Billboard 200. Nell'album sono contenuti brani poi divenuti i cavalli di battaglia del gruppo, partendo dai singoli \"The Search Is Over\", \"I Can't Hold Back\", \"High On You\" e \"First Night\" (uscito nel settembre 1985), fino ai brani diventati fissi nella scaletta dei tour successivi come \"Broken Promises\" o \"Popolar Girl\". Nel 1985 la band registr\u00f2 anche \"Burning Heart\", per la colonna sonora del film Rocky IV, nella storia del complesso il secondo singolo meglio piazzato nella billboard. il 1984 e il 1985 segnarono la ripresa commerciale. Dal tour del 1985, svolto insieme a Bryan Adams, fu tratto anche un album dal vivo \"Live in Tokyo\", distribuito in CD e VHS, e ad oggi unico live reso edito dalla band. Nel 1986 fu pubblicato il sesto album \"When Seconds Count\". Il disco ebbe un buon successo, infatti si piazz\u00f2 quarantanovesimo nella Billboard 200, trascinato dal singolo \"Is This Love\", nono nella Billboard Hot 100 nel tardo 1987. Altri singoli furono \"How Much Love\" e la ballad \"Man Against The World\". Durante il tour di sostegno a When Seconds Count, Stephan Ellis soffr\u00ec di un'ulcera gastrica, che prima lo costrinse a farsi sostituire per un paio di date dal roadie del gruppo Rocko Reedy, e poi a lasciare la band. Alla fine del tour anche Marc Droubay usc\u00ec dal gruppo, scontento delle sonorit\u00e0 pi\u00f9 Pop a cui il complesso si era avvicinato. A sostituire la sezione ritmica uscente, entrarono il batterista Mickey Curry e il bassista Bill Syniar con cui la band cominci\u00f2 le registrazioni di Too Hot to Sleep, un album, ironia della sorte, con cui il gruppo torn\u00f2 a sonorit\u00e0 pi\u00f9 Rock. Tuttavia le vendite furono scarse e l'album fece addirittura peggio di \"Caught in the Game\" (centottantasettesimo nella Billboard 200). Singoli estratti dall'album furono \"Didn't Know It Was Love\" e \"Across The Miles\". Di questo periodo sono documentate un paio di apparizioni dal vivo, di cui un'apertura per i Cheap Trick in una delle date del \"The Flame Tour of North America\", con Synar al basso e Kyle Woodring alla batteria. Nel 1990, reduci dall'insuccesso dell'ultimo album, Frankie Sullivan, Jimi Jamison e Jim Peterik annunciarono uno scioglimento della band a tempo indeterminato.\nGli anni '90.\nDopo lo scioglimento, Jamison incominci\u00f2 la carriera solista, suonando in tour alcuni brani dei Survivor con vari musicisti locali. Nel 1991 usc\u00ec il suo primo album \"When Love Comes Down\" e nel 1992 gir\u00f2 vari paesi dell'America sotto il nome \"Survivor\" o \"Jimi Jamison's Survivor\". Sullivan contatt\u00f2 il management di Jamison e chiese di essere inserito nel tour, prendendo cos\u00ec parte a otto date su dieci per poi lasciare la formazione. Nel tardo 1992 la band decise di riunirsi, il progetto era far uscire un greatest hits con due nuove canzoni all'interno. Inizialmente Sullivan, Peterik e Jamison si riunirono per realizzare questo progetto, ma dopo l'interruzione dei colloqui sul contratto, Jamison usc\u00ec dalla band, tornando in tour di nuovo col nome \"Jimi Jamison's Survivor\". Peterik e Sullivan allora decisero di riunirsi col cantante originale Dave Bickler, con il quale incisero le due nuove canzoni per il greatest hits, ovvero \"You Know Who You Are\" e \"Hungry Years\", e partirono per un tour mondiale, di nuovo con Bill Syniar e Kyle Woodring. Nel tardo 1993 Syniar abbandon\u00f2 la band e al suo posto entr\u00f2 il bassista Klem Hayes, nel frattempo Peterik e Sullivan fecero causa a Jimi Jamison per l'utilizzo del nome Survivor che egli continuava ad usare in tour. Dal 1993 al 1996 la band incise alcuni brani (che tutt'oggi fanno parte di un bootleg chiamato \"Fire Makes Steel\"), ma non riusc\u00ec ad ottenere un contratto discografico per i problemi legali sul nome. Nel 1994 Hayes usc\u00ec dal gruppo e al suo posto entr\u00f2 il bassista Randy Riley che per\u00f2 rimase solo fino al 1995, fu quindi rimpiazzato da Billy Ozzello che rimase fino al 1996. Nel 1996 i rapporti artistici e personali tra Sullivan e Peterick divennero tesi, e quest'ultimo decise di lasciare la band, la sua ultima esibizione con i Survivor fu il 3 luglio di quell'anno alla festa \"The Eye in the Sky\" nell'Illinois. Dopo l'abbandono, Peterik riform\u00f2 i The Ides of March, attivi durante gli anni 70, e form\u00f2 un nuovo progetto, i Pride of Lions. Al suo posto nel gruppo entr\u00f2 il tastierista Chris Groove. Nel frattempo tornarono anche Stephan Ellis e Marc Droubay, ma Ellis lasci\u00f2 nel 1999, sostituito inizialmente da Gordon Patriarca, e definitivamente da Billy Ozzello. La band continu\u00f2 a registrare demo per un contratto discografico, di questo periodo sono una nuova versione di \"Rebel Girl\" intitolata \"Rebel Girl '98\" e un brano pensato per un ipotetico album solista di Sullivan chiamato \"Lies\".\nI primi anni 2000 e \"Reach\" (2006).\nAll'inizio del 2000 Dave Bickler fu licenziato, e Sullivan, ormai riappacificatosi con Jamison, lo riprese come cantante. Con Jamison di nuovo in formazione la band cominci\u00f2 a registrare materiale per un nuovo album. Sullivan registr\u00f2 anche un brano con Peterik chiamato \"Velocized\" che appare nella colonna sonora del film \"Driven\" con Sylvester Stallone. Poco dopo la band minacci\u00f2 di citare in tribunale la CBS che aveva usato il marchio Survivor per un reality show. Nel 2003 Randy Riley sostitu\u00ec Billy Ozzello al basso. Nel 2004 la band realizz\u00f2 uno spot per la Starbucks, per il lancio promozionale su mercato dello \"Starbucks Double Shot\", in cui essa insegue un uomo di nome Glen, mentre va al lavoro, cantando una versione con testo modificato di \"Eye Of The Tiger\". Tale spot ebbe buon successo di pubblico ed ebbe una nomination agli Emmy Award. Nel 2005 la band and\u00f2 in tour col bassista Barry Dunaway, ma nel tardo 2006 Billy Ozzello torn\u00f2 in formazione. Ad aprile dello stesso anno usc\u00ec cos\u00ec il nuovo album della band Reach, dopo tredici anni dall'ultima pubblicazione con materiale inedito (il greatest hits del 1993). Sei dei dodici brani dell'album erano originariamente stati scritti e registrati negli anni 90 con Bickler alla voce. L'omonima \"Reach\" e il brano \"Fire Makes Steel\" furono inizialmente pensati come colonne sonore del sesto capitolo della saga di Rocky Balboa del 2006, ma successivamente non fu cos\u00ec. Il 14 luglio Jamison lasci\u00f2 la band, venne cos\u00ec sostituito da Robin McAuley, ex cantante del progetto McAuley Schenker Group.\nDal 2008 ad oggi.\nNel 2008 Chris Groove ha lasciato la band, al suo posto \u00e8 entrato Michael Young. Nel 2009 alcuni album della band, sotto richiesta della band stessa, sono stati ritirati dal mercato. Il 5 maggio 2010 Sullivan annunci\u00f2 l'uscita di un nuovo album dal titolo \"Re-Entry\", la formazione prevede McAuley alla voce, Sullivan alla chitarra, Billy Ozzello al basso, Marc Droubay alla batteria e il nuovo membro Mitchell Sigman alla tastiera e chitarra, entrato al posto del fuoriuscito Young. L'uscita era stata annunciata per il mese successivo, ma ci\u00f2 non avvenne. Nel 2010 Sullivan ha anche prodotto il secondo album dei Mecca, band di cui fanno parte Joe Vana e David Hungate. L'album \u00e8 uscio nella seconda met\u00e0 del 2010. Il 15 novembre 2011, dopo la fine del suo tour per promuovere l'album inciso in collaborazione con Bobby Kimball, Jimi Jamison ha annunciato la sua riunione coi Survivor. La nuova formazione vede Jamison alla voce, Frenkie Sullivan alla chitarra, Marc Droubay alla batteria, Billy Ozzello al basso, e il nuovo membro della band alla tastiera e seconda chitarra Walter Tolentino. La band ha annunciato di star lavorando ad un nuovo album la cui uscita \u00e8 prevista per il 2012. Durante il mese di dicembre la band ha pubblicato un nuovo singolo intitolato \"Christmas is Here\", pubblicato in una compilation di vari artisti tra cui gli Styx e i REO Speedwagon intitolata \"A Classic Rock Christmas\". Per il tour del 2013, Frankie Sullivan ha annunciato che insieme alla band parteciper\u00e0 anche l'ex cantante Dave Bickler, avendo cos\u00ec sia Jamison che Bickler come cantanti per tutto il tour.\nL'improvvisa morte di Jimi Jamison.\nIl 31 agosto 2014, il giorno dopo un concerto in California, Jimi Jamison viene ritrovato senza vita nella sua casa a Memphis; la causa del decesso \u00e8 stata un infarto. Jamison aveva 63 anni"}
{"id": "561369", "revid": "1305772", "url": "https://it.wikipedia.org/wiki?curid=561369", "title": "Calibano (astronomia)", "text": "Calibano \u00e8 una luna di Urano. \u00c8 di forma irregolare e si trova in orbita retrograda, cosa comune ad altre lune di Urano. Tra di esse, \u00e8 la seconda in ordine di grandezza.\nCalibano fu scoperto il 6 settembre 1997, assieme alla luna Sycorax da Brett J. Gladman, Philip D. Nicholson, Joseph A. Burns e John J. Kavelaars usando il telescopio Hale da 5 metri e ricevette la designazione provvisoria \"S/1997\u00a0U\u00a01\".\nFu battezzato col suo nome definitivo in onore del personaggio de \"La tempesta\" di William Shakespeare. Inoltre, essendo la sedicesima luna di Urano, \u00e8 possibile riferirsi ad esso anche con la sigla Uranus\u00a0XVI,\nI parametri orbitali suggeriscono che pu\u00f2 appartenere, assieme a Stephano allo stesso cluster dinamico, suggerendo origini comuni.\nIl suo diametro \u00e8 stimato di 72\u00a0km (assumendo un'albedo di 0,04) facendone il secondo pi\u00f9 grande satellite irregulare di Urano, met\u00e0 della grandezza di Sycorax, il pi\u00f9 grande satellite irregolare di Urano.\nStudi non ancora confermati collocano Calibano nella categoria \"rosso chiaro\" (B-V=0,83 e V-R=0,52, B-V=1,23 e V-R=0,47, pi\u00f9 rosso di Sycorax ma meno della maggior parte degli oggetti della fascia di Kuiper.\nLa sua curva di luce suggerisce che abbia un periodo di rotazione di 2,7 ore."}
{"id": "561376", "revid": "125450671", "url": "https://it.wikipedia.org/wiki?curid=561376", "title": "Andrea Sussi", "text": "Biografia.\nVive ad Arezzo con la moglie e i tre figli.\nCaratteristiche tecniche.\nTerzino sinistro che, all'occorrenza, poteva essere schierato come esterno di centrocampo.\nCarriera.\nGiocatore.\nSussi cresce nelle giovanili dell'Arezzo con la cui maglia ha esordito da professionista. Nel gennaio del 2007 fa ritorno all'Arezzo, dopo aver giocato la prima parte della stagione con il . Nell'ottobre dello stesso anno passa all', che lascia a fine stagione. Dal luglio 2008 ritorna alla , come assistente del tecnico Nevio Orlandi. Ritorna a giocare nelle categorie inferiori nel 2009. \nAllenatore.\nDalla stagione 2011 comincia ad allenare. \nDa luglio 2013 ricopre il ruolo di allenatore della squadra \"Juniores Nazionale\" dell'Arezzo Calcio. Nella stagione 2014-2015 ha allenato la formazione Berretti del club toscano. Il 24 Marzo 2021 diventa l\u2019allenatore della squadra Primavera 3 dell\u2019Arezzo.\nIl 20 giugno 2021 superando in finale il Cesena per 3-3 (8-7 DCR),porta la squadra alla vittoria del Campionato Primavera 3 \u201cDante Berretti\u201d, diventando Campione d\u2019Italia di categoria. Il 22 novembre dello stesso anno diventa nuovo allenatore della prima squadra dell' Arezzo, in Serie D, prendendo il posto di Marco Mariotti. Il 30 gennaio 2022, dopo lo scivolone con il Trestina, viene esonerato."}
{"id": "561377", "revid": "647919", "url": "https://it.wikipedia.org/wiki?curid=561377", "title": "Grion Pola", "text": ""}
{"id": "561378", "revid": "339392", "url": "https://it.wikipedia.org/wiki?curid=561378", "title": "Ars goetia", "text": ""}
{"id": "561379", "revid": "486946", "url": "https://it.wikipedia.org/wiki?curid=561379", "title": "Ampelea Isola d'Istria", "text": ""}
{"id": "561381", "revid": "767487", "url": "https://it.wikipedia.org/wiki?curid=561381", "title": "Taxxi", "text": "Taxxi (\"Taxi\") \u00e8 un film del 1998, diretto da G\u00e9rard Pir\u00e8s, su soggetto e sceneggiatura di Luc Besson, con protagonista Samy Naceri.\nLa saga \u00e8 completata dai quattro seguenti film: \"Taxxi 2\" (2000), \"Taxxi 3\" (2003), \"Taxxi 4\" (2007) e \"Taxxi 5\"(2018). Questo film ha avuto anche un remake hollywoodiano nel 2004 dal titolo \"New York Taxi\".\nTrama.\nMarsiglia. Daniel Morales, fattorino in una pizzeria, cambia lavoro per diventare tassista, guidando una Peugeot 406 da lui stesso opportunamente modificata. Grazie alle prestazioni del taxi e alle sue eccellenti doti di guida, Daniel porta velocemente a destinazione i suoi clienti, riuscendo nel frattempo a eludere facilmente le forze dell'ordine.\n\u00c9milien Coutant Kerbalec \u00e8 un imbranato ispettore di polizia. Perdutamente innamorato della collega Petra, \u00e8 continuamente frustrato da continui insuccessi e figuracce.\nI due si incontrano per caso quando \u00c9milien, che non riesce a prendere la patente, prende il taxi di Daniel per recarsi al lavoro. Quest'ultimo, ignorando che il suo passeggero sia un poliziotto, si esalta con la sua consueta guida spericolata. Ma a fine corsa il tassista \u00e8 nei guai a causa delle sue numerose infrazioni stradali. Per aiutare Daniel a \"scontare\" i numerosi misfatti di cui \u00e8 colpevole \u00c9milien gli offre la possibilit\u00e0 di aiutarlo a catturare una banda di ladri tedeschi a bordo di due Mercedes-Benz 500E.\nProvando a coniugare il rapporto nascente con la sua bellissima ragazza Lil\u00ec e il suo insaziabile bisogno di inseguimenti ad alta velocit\u00e0, Daniel cerca di aiutare \u00c9milien in modo da non perdere n\u00e9 la sua licenza, n\u00e9 il suo lavoro.\nAlla fine di una serie di tentativi tragicomici, Daniel riesce a provocare i tedeschi in un inseguimento attraverso la citt\u00e0 e l'autostrada, intrappolandoli su una sezione di ponte non terminata. Come premio per il suo aiuto il prefetto escogita un modo originale per consentire al tassista di guidare con il suo stile senza commettere reati: lo iscrive a una gara automobilistica professionista con un'auto di Formula 1 sponsorizzata dalla Polizia!\nProduzione.\nLuc Besson ha scritto la sceneggiatura in appena trenta giorni.\nIl taxi \u00e8 una Peugeot 406, e nelle scene in cui viene modificata \u00e8 stata utilizzata la versione da corsa. La Peugeot ha prodotto per il mercato francese una serie di modellini in scala 1/43 del taxi di Daniel.\nIncassi.\nIn termini di presenze al botteghino la serie \"Taxi\" \u00e8 uno dei franchise francesi di maggior successo di sempre, incassando un totale riferito di $200 milioni in tutto il mondo e 23 milioni di spettatori solamente in Francia."}
{"id": "561383", "revid": "125138270", "url": "https://it.wikipedia.org/wiki?curid=561383", "title": "Guglielmo di Nogaret", "text": "Fu Cancelliere di Filippo il Bello, ed autore di vari rinomati scritti teorici che insistevano sull'autonomia del potere regio rispetto a qualunque altro potere.\nDiresse la politica del Re di Francia contro Papa Bonifacio VIII, che umili\u00f2 ad Anagni nel 1303, ed ebbe un ruolo fondamentale nel processo di soppressione dell'Ordine dei Templari nel 1312. \u00c8 considerato, con Pierre Dubois, il fondatore della dottrina del Regalismo, secondo la quale ciascun sovrano non ha mai superiori nel suo territorio, un concetto che nel XIV secolo fece tramontare idee fino ad allora universali come quella della supremazia del Papato o dell'Imperatore del Sacro Romano Impero.\nLa controversia con Bonifacio VIII.\nIl Re di Francia Filippo IV il Bello ormai fortemente indebitato, era alla continua ricerca di denaro per finanziare il suo apparato statale e il suo esercito. Da questo punto di vista, Guglielmo di Nogaret si rivel\u00f2 un abile \"consigliere\". Con la sua consulenza anche legale, diresse la controversia contro il Papa sul denaro destinato alla Chiesa, che Filippo IV voleva incamerare nelle casse dello stato francese. L'apice del conflitto si raggiunse quando Guglielmo da Nogaret, che aveva avuto il nonno paterno bruciato sul rogo come esponente dei catari, aiutato da Sciarra Colonna, umili\u00f2 papa Bonifacio VIII insieme a Sciarra Colonna (\"lo schiaffo di Anagni\") imprigionandolo nella sua residenza ad Anagni. Il papa fu liberato dalla popolazione locale, ma mor\u00ec poco dopo..\nSecondo un'altra teoria, lo schiaffo summenzionato sarebbe da intendersi in senso morale e quindi allegorico, anzich\u00e9 come colpo fisico effettivamente inferto (cosiddetto schiaffo morale). Infatti, il Papa, vessato ed umiliato, fu schiaffeggiato moralmente subendone danni fisici che lo portarono effettivamente a morire.\nLa lotta contro i templari.\nUn altro importante contributo nella direzione della politica del re Guglielmo di Nogaret lo diede accusando di eresia i Templari: dopo aver raccolto informazioni sull'ordine del Tempio grazie ad alcune spie da lui infiltrate edific\u00f2 un notevole impianto accusatorio (basato su mezze verit\u00e0 e menzogne vere e proprie) volto ad impressionare l'opinione pubblica del tempo. Vi riusc\u00ec grazie alla connivenza dell'Inquisizione francese che, grazie all'uso della tortura, riusc\u00ec ad estorcere false confessioni di eresia ai frati guerrieri. Il Papa Clemente V si rese subito conto di tali macchinazioni e per questo destitu\u00ec per intero l'Inquisizione francese, delegittimando cos\u00ec la loro inchiesta. Leggende e misteri sull'ordine dei Templari si sono sviluppati fin dall'et\u00e0 moderna ma soprattutto nei secoli XIX e XX, centinaia di anni dopo i fatti. Secondo una cronaca francese scritta molto dopo i fatti, il Gran Maestro dei templari Jacques de Molay, prima di morire sul rogo, chiam\u00f2 a rispondere delle loro colpe davanti al Tribunale di Dio il re di Francia Filippo IV il Bello e lo stesso papa Clemente V che li aveva abbandonati.\nTitoli Nobiliari e cariche politiche.\nGuglielmo di Nogaret ebbe natali nobili. Distinguendosi a corte con le sue doti di \"consigliere\" e militare, otterr\u00e0 altri privilegi e terre, come i feudi di Vannages e Calvisson ed in seguito la carica di \"Guardasigilli del re\" intorno al 1307. Negli stessi anni avendo un ruolo di rilievo nell'azione politica del sovrano francese: otterr\u00e0 altri domini e patrimoni grazie alla politica di espulsione dalla Francia degli Ebrei di Linguadoca iniziata gi\u00e0 nel 1306. Con la soppressione dell'Ordine dei Templari otterr\u00e0 altri titoli e numerose contee in Francia ed in Italia. Curiosamente varie localit\u00e0 passate a suo privato dominio prenderanno da lui il proprio nome, come Nogar\u00e9 a nord di Treviso.\nNel 1309 Guglielmo di Nogaret fu nominato \"Cancelliere di Francia\".\nLa morte.\nLa morte di Guglielmo di Nogaret \u00e8 avvolta dal mistero della storia. Nel processo imbastito nei confronti dell'Ordine dei Templari egli ebbe molte responsabilit\u00e0, come ne ebbe nell'episodio dello schiaffo di Anagni, certamente mai dimenticato dal Clero di allora.\nGuglielmo di Nogaret poteva avere quindi numerosi nemici, anche a \"corte\", sebbene siano ignote le reali cause che portarono alla sua morte, avvenuta nell'aprile 1313, un anno prima cio\u00e8 del rogo del Gran Maestro dei Templari. Gli altri 2 principali protagonisti della fine dei Templari, invece, morirono successivamente a tale evento e alla leggendaria \"maledizione dei Templari\".\nClemente V mor\u00ec improvvisamente a Roquemaure-Gard il 20 aprile 1314 dopo 33 giorni da quel tragico rogo di Parigi.\nFilippo IV il Bello, detto il Falsario, mor\u00ec in maniera altrettanto improvvisa a Fontainebleau, il 29 novembre 1314, si narra, in seguito alle conseguenze di una strana e misteriosa caduta da cavallo occorsa mentre partecipava ad una battuta di caccia, che nessun testimone vide."}
{"id": "561397", "revid": "2091899", "url": "https://it.wikipedia.org/wiki?curid=561397", "title": "Traduzioni della Bibbia in spagnolo", "text": "Nel panorama cattolico italiano \u00e8 facile identificare le versioni di riferimento per cattolici (Bibbia CEI) e protestanti (Diodati). Pi\u00f9 variegata \u00e8 la situazione per i paesi di lingua spagnola. Per i protestanti il riferimento comune \u00e8 la Reina-Valera. Per i cattolici la scelta dipende dalle 7 autonome conferenze episcopali dei paesi di lingua spagnola. Per alcune diocesi la scelta \u00e8 lasciata ai singoli vescovi."}
{"id": "561398", "revid": "1708406", "url": "https://it.wikipedia.org/wiki?curid=561398", "title": "Tasso di sconto", "text": "Con tasso di sconto si intende il tasso applicato per il calcolo dello sconto.\nCarte di credito.\nIl tasso di sconto \u00e8 una percentuale sull'ammontare della transazione che il titolare della carta deve pagare su ogni operazione eseguita con la carta di credito.\nMatematica.\nIl tasso di sconto si applica quando si vuole conoscere il valore attuale di flussi di cassa futuri; quando cio\u00e8, a partire da una somma attuale, si conosce il montante futuro e si raffronta tale variazione con lo stesso montante futuro. Nel caso in cui, ad esempio, si abbiano 80 \u20ac in contanti, con i quali si acquista uno zero coupon bond che rimborsa \u20ac 100 dopo un anno, il tasso di sconto rappresenta lo \"sconto\" che riconduce il flusso di cassa futuro di 100 al valore odierno :\nformula_1\nIl tasso di interesse, al contrario, \u00e8 calcolato ponendo 80 come base:\nformula_2\nPer ogni tasso di interesse esiste dunque un tasso di sconto e viceversa. In formule:\nformula_3\nformula_4\nUn altro modo per pensare al tasso di sconto \u00e8 quello di considerare che esso ci spiega quanta parte del valore futuro di un attivo \u00e8 composto da interesse e quanta parte \u00e8 capitale. Ad esempio, se depositiamo 100 \u20ac su un conto che paga un interesse del 50% in 10 anni, l'ammontare che riceveremo al decimo anno sar\u00e0 150 \u20ac. Il tasso di sconto \u00e8 0,5/(1+0,5) = 1/3 o 33,3%. In funzione di ci\u00f2, potremo dire che 33,3% di 150 \u20ac \u00e8 interesse e 66,7% \u00e8 capitale.\nQuando ci si riferisce ad un movimento di cassa che \"ha scontato il\", ci si riferir\u00e0 al tasso di interesse e non al tasso di sconto matematico adeguato. Tuttavia, i due sono concetti separati nella matematica finanziaria.\nPolitica monetaria.\nIn politica monetaria il tasso di sconto \u00e8 il tasso di interesse al quale un istituto di credito, ad esempio una banca, paga i fondi monetari di breve durata direttamente alla banca centrale. Chiaramente la banca non emetter\u00e0 mai prestiti alla clientela e allo Stato con un tasso inferiore al tasso di sconto.\nIl tasso di sconto informa l'intera struttura dei tassi di interesse, ed \u00e8 la leva monetaria che le banche centrali usano per regolare l'offerta di moneta.\nValutazione di progetti d'investimento.\nIl tasso di sconto \u00e8 utilizzato anche per valutare il valore attuale dei flussi di cassa futuri generati da un progetto d'investimento; tecnicamente \u00e8 un'operazione di attualizzazione dei flussi di cassa. Il tasso di sconto usato varia da progetto a progetto e pu\u00f2 essere ricavato da varie fonti informative, a discrezione di chi effettua la valutazione. A seconda della metodologia utilizzata nella valutazione dell'investimento il tasso di sconto viene computato in diverse maniere ed assume diversa dicitura."}
{"id": "561399", "revid": "110157", "url": "https://it.wikipedia.org/wiki?curid=561399", "title": "Trioso", "text": "Viene definito trioso uno zucchero monosaccaride con tre atomi di carbonio. La formula bruta di un trioso \u00e8 sempre C3H6O3. Tutti i triosi presentano un gruppo funzionale carbonile. Se \u00e8 presente un chetone, si parla di chetotrioso; se \u00e8 presente una aldeide, si parla di aldotrioso.\nStruttura dei triosi.\n CH=O CH=O CH2-OH \n HC-OH HO-CH C=O \n CH2-OH CH2-OH CH2-OH\n -Gliceraldeide -Gliceraldeide Diidrossiacetone\nL'aldotrioso gliceraldeide contiene un stereocentro, da cui derivano due differenti stereoisomeri. Il chetotrioso diidrossiacetone non contiene centri chirali.\nDa non confondere con il maltotriosio, che \u00e8 un polisaccaride composto di tre molecole di glucosio."}
{"id": "561400", "revid": "44939", "url": "https://it.wikipedia.org/wiki?curid=561400", "title": "Triosi", "text": ""}
{"id": "561401", "revid": "84890", "url": "https://it.wikipedia.org/wiki?curid=561401", "title": "Georges Remi", "text": ""}
{"id": "561402", "revid": "44939", "url": "https://it.wikipedia.org/wiki?curid=561402", "title": "Aldotriosi", "text": ""}
{"id": "561403", "revid": "44939", "url": "https://it.wikipedia.org/wiki?curid=561403", "title": "Aldotrioso", "text": ""}
{"id": "561405", "revid": "44939", "url": "https://it.wikipedia.org/wiki?curid=561405", "title": "Chetotrioso", "text": ""}
{"id": "561406", "revid": "44939", "url": "https://it.wikipedia.org/wiki?curid=561406", "title": "Chetotriosi", "text": ""}
{"id": "561409", "revid": "287204", "url": "https://it.wikipedia.org/wiki?curid=561409", "title": "Elisabetta (disambigua)", "text": ""}
{"id": "561412", "revid": "767487", "url": "https://it.wikipedia.org/wiki?curid=561412", "title": "Pride of Lions", "text": "I Pride of Lions sono un gruppo AOR fondato nel 2003 da Jim Peterik, tastierista dei Survivor.\nAltro elemento di spicco del gruppo \u00e8 il cantante Toby Hitchcock.\nSono attualmente sotto contratto con la Frontiers Records, con 4 album e 1 dvd all'attivo."}
{"id": "561414", "revid": "124103191", "url": "https://it.wikipedia.org/wiki?curid=561414", "title": "Marco Marzocca", "text": "Biografia.\nLaureato in farmacia alla Sapienza con abilitazione ed esame di stato, dopo aver lavorato come farmacista inizia a lavorare in televisione nel 1994 come comico nel programma televisivo \"Tunnel\" su Rai 3 al fianco di Corrado Guzzanti, con cui in seguito recita in diversi spettacoli teatrali come \"Millenovecentonovantadieci\", \"...la seconda che hai detto!\" e \"Recital\", e in programmi televisivi come \"L'ottavo nano\" e \"Il caso Scafroglia\". Il grande successo televisivo lo raggiunge negli anni duemila con la serie televisiva \"Distretto di Polizia\", dove interpreta l'ingenuo poliziotto Ugo Lombardi. Nonostante la notoriet\u00e0, continua per alcuni anni a lavorare nella farmacia di famiglia.\nIn quegli anni conosce in una chat una donna colombiana, con cui si sposa nel 2000 e da cui ha due figli; Marzocca ripropone la sua vicenda personale in \"Distretto\", facendo vivere una storia analoga al suo personaggio. Nel 2003 ha partecipato a \"Raiot - Armi di distrazione di massa\". Dal 2005 al 2006, Marco Marzocca \u00e8 inoltre nel cast fisso di \"Bulldozer\". Nel 2006 \u00e8 nel cast della serie di Rai 1 \"Raccontami\", con la regia di Riccardo Donna e Tiziana Aristarco, nel ruolo del sacerdote Padre Negoziante. Sempre dal 2006, e fino al 2013, \u00e8 nel cast di \"Zelig\", dove interpreta Ariel, un curioso collaboratore domestico filippino di Claudio Bisio (personaggio che aveva gi\u00e0 interpretato ne \"Il caso Scafroglia\"), a cui dall'edizione 2008 affianca il personaggio del Notaio.\nSulla televisione satellitare ha commentato, nei panni di Ariel, la seconda stagione di \"Takeshi's Castle\" insieme a Stefano Sarcinelli, ed \u00e8 stato attore nel programma \"Gamebuster\" in onda su GXT. In radio partecipa saltuariamente alla trasmissione \"610\", condotta e realizzata da Lillo &amp; Greg su Rai Radio 2. Dal 2011 \u00e8 interprete di diversi spot della TIM insieme a Bianca Balti e Neri Marcor\u00e8, e dal giugno dello stesso anno \u00e8 ancora al fianco di Corrado Guzzanti nel programma comico di Sky Uno \"Aniene\". Nel novembre del 2021 dopo otto anni torna ad esibirsi a \"Zelig\" con il suo personaggio."}
{"id": "561415", "revid": "1652134", "url": "https://it.wikipedia.org/wiki?curid=561415", "title": "International Correspondence Chess Federation", "text": "L'International Correspondence Chess Federation, in acronimo ICCF, \u00e8 la federazione degli organismi nazionali che gestiscono il gioco per corrispondenza, ovvero quelle partite di scacchi realizzate tramite lo scambio di messaggi postali cartacei o elettronici.\nStoria.\nL'ICCF, riconosciuta dalla F\u00e9d\u00e9ration Internationale des \u00c9checs (FIDE), fu fondata nel 1951, incorporando la precedente ICCA (International Correspondence Chess Association), nata nel 1945, che, a sua volta, aveva preso il posto della IFSB (Internationaler Fernschachbund), creata nel 1928 a Berlino.\nAttivit\u00e0.\nI tornei pi\u00f9 importanti organizzati dall'ICCF sono le Olimpiadi per squadre nazionali (ovverosia il campionato mondiale a squadre) e il campionato mondiale individuale.\nTutti i campionati, le classifiche e i titoli ICCF sono riconosciuti dalla FIDE.\nTitoli scacchistici per corrispondenza.\nL'ICCF conferisce i titoli di:\nOrganizzazione.\nPresidente dell'ICCF \u00e8, dal 20 maggio 2009, il francese \u00c9ric Ruch.\nAderiscono attualmente all'ICCF 57 organismi nazionali, ai quali fanno capo alcune migliaia di giocatori.\nAll'interno dell'ICCF le federazioni nazionali sono suddivise in 3 \"Zone\": Europa (ICCF-Europa), Mondo (WZ) e Asia/Africa.&lt;/br&gt;\nIl membro italiano dell'ICCF \u00e8 l'Associazione Scacchistica Italiana Giocatori per Corrispondenza (ASIGC)."}
{"id": "561416", "revid": "767487", "url": "https://it.wikipedia.org/wiki?curid=561416", "title": "Colonia (zoologia)", "text": "Una colonia \u00e8 un clone animale formato da individui che rimangono fisicamente uniti.\nEsempi di animali coloniali sono i coralli, molte spugne, le ascidie.\nNelle colonie ci pu\u00f2 anche essere una specializzazione che pu\u00f2 giungere fino all'esistenza di individui fertili e sterili.\nDifferente dal concetto di societ\u00e0 animale, anche se spesso il termine \u00e8 usato in senso estensivo."}
{"id": "561418", "revid": "767487", "url": "https://it.wikipedia.org/wiki?curid=561418", "title": "Memorie di una geisha (film)", "text": "Memorie di una geisha (\"Memoirs of a Geisha\") \u00e8 un film del 2005 diretto da Rob Marshall, basato sull'omonimo romanzo di Arthur Golden e prodotto dalla Amblin Entertainment di Steven Spielberg. Nel 2006 ha vinto tre Oscar.\nTrama.\nGiappone, anno 1929. In un piccolo villaggio di pescatori la piccola Chiyo Sakamoto, di nove anni, e la sorella pi\u00f9 grande Satsu, a seguito di una grave malattia che ha colpito la loro madre, vengono vendute dal padre a un intermediario, un certo Tanaka. Satsu viene venduta a un bordello, mentre Chiyo alla Nitta okiya, una casa per geishe.\nNell\u2019okiya la piccola Chiyo incontra l'unica geisha in piena attivit\u00e0 ivi presente, la bella ma crudele Hatsumomo. Conosce anche le altre tre occupanti della casa: la \"Nonna\", una geisha anziana ritirata, la \"Madre\", che \u00e8 anche l'amministratrice della casa e la \"Zietta\", la \"sorella maggiore\" della Madre e l'unica ad avere gesti gentili verso Chiyo. Come \"sorellina maggiore\", guida e compagna di sventure, le viene affidata una ragazzina che, per il suo viso tondo e dolce, viene chiamata Zucca; con lei Chiyo andr\u00e0 a scuola di danza, di musica, di cha no yu e di portamento per geisha.\nA causa dei suoi occhi grigio-azzurri (molto rari tra gli orientali, visti come una rarit\u00e0 in Giappone) Chiyo ha un grande potenziale come geisha, ma Hatsumomo non pu\u00f2 tollerare rivali e utilizza il suo status di geisha principale dell'okiya per maltrattare Chiyo, arrivando a costringerla a giurarle obbedienza in cambio dell'indirizzo del bordello in cui si trovava la sorella Satsu. Questo patto permette a Hatsumomo di usare Chiyo per danneggiare una geisha rivale, Mameha, a cui riesce a rubare un prezioso kimono; in nome del patto stretto Hatsumomo spinge la piccola a rovinare il kimono e a riportarlo indietro, assumendosi in questo modo la colpa del misfatto. Una volta saputo l'indirizzo della sorella, la bambina corre da lei e insieme fanno piani per fuggire, ma durante la fuga Chiyo cade rovinosamente da un tetto; viene cos\u00ec scoperta e riportata all'okiya, dove viene sottoposta alle cure mediche. La \"Madre\" punisce severamente Chiyo, degradandola dalla condizione di \"maiko\" a quella di una umile serva destinata alle prestazioni pi\u00f9 degradanti. Satsu riesce a scappare, ma le due sorelle non si rivedranno mai pi\u00f9.\nL'incontro con il Direttore Generale e il desiderio di diventare geisha.\nUn incontro casuale su un ponte tra la piccola Chiyo e un uomo elegante dai modi gentili (Direttore Generale di una grande industria di Osaka), accompagnato da due geisha, cambia la vita di Chiyo per sempre. Dopo averle offerto un cono di ghiaccio dolce, l'uomo le regala del denaro racchiuso in un fazzoletto. Colpita dai suoi modi educati e disinteressati, Chiyo decide di non spendere il denaro ricevuto ma di donarlo al tempio (conservando, invece, preziosamente il fazzoletto) esprimendo ardentemente il desiderio di poter un giorno diventare anche lei una geisha, intuendo che questo fosse l'unico modo per portarsi vicino al gentilissimo Direttore Generale.\nIl suo sogno comincia a tramutarsi in realt\u00e0 quando, diversi anni dopo, la stessa Mameha (apparentemente senza alcuna motivazione) visita la okiya per discutere della possibilit\u00e0 di addestrare Chiyo come geisha. Diventata ufficialmente \"maiko\", ovvero un'apprendista geisha, Chiyo diventa la \"sorellina\" di Mameha e anche la sua protetta, e con rapidit\u00e0 sorprendente comincia ad apprendere le molteplici arti di una vera geisha. A seguito di una cerimonia solenne Mameha le conferisce il nome da geisha: Sayuri.\nDopo un intenso e rapido addestramento, Mameha le propone di intrattenere con le sue arti l'industriale Nobu Toshikazu. Quando Sayuri scopre che l'uomo \u00e8 l'assistente del Direttore Generale, crede di aver trovato il modo di stare vicina all'uomo amato, ma \u00e8 costretta soltanto a fugaci incontri formali con lui, dal momento che Mameha la assegna al suo assistente Nobu, considerato l'unico modo per mettere in difficolt\u00e0 Hatsumomo e mandare a monte i suoi progetti per danneggiarla.\nMameha, da esperta geisha e protettrice (onee-san, ovvero \"sorella maggiore\") di Sayuri, introduce la giovane nell'ambiente facendole fare mostra delle arti acquisite: danza, conversazione e cerimonia del t\u00e8. Subito cattura l'attenzione di molti clienti abituali e allo stesso tempo l'invidia di molte geisha. Si apre l'asta per il suo \"mizuage\", ovvero per appropriarsi della sua verginit\u00e0, venduta a un certo dottor \"Granchio\" per la somma record di 15.000 yen. Mameha confessa a Sayuri che la maggiore offerta l'aveva fatta il \"Barone\", suo danna personale, ma che, essendo legata sentimentalmente a lui, aveva deciso di far vincere l'asta al secondo miglior offerente, il dottor \"Granchio\", appunto. La rapida scalata di Sayuri spinge la \"Madre\" a dichiararla sua \"figlia prediletta\", nonch\u00e9 futura amministratrice della propriet\u00e0 della okiya, soppiantando sia Hatsumomo che Zucca (che, da quel momento, le porter\u00e0 rancore per averle portato via il sogno di una vita).\nA quei tempi Sayuri diventa la geisha pi\u00f9 celebre di tutta Gion (quartiere della citt\u00e0 di Kyoto). Hatsumomo, accecata dalla gelosia, va nella stanza di Sayuri (che prima era la sua stanza) per cercare qualcosa che potesse danneggiare la ragazza e l\u00ec trova il fazzoletto che il Direttore Generale le aveva regalato da bambina. Capito il sentimento di Sayuri per l'uomo, Hatsumomo apostrofa la ragazza, nel frattempo piombata nella stanza, ricordandole che le geisha non possono permettersi il sentimento dell'amore (lei stessa a suo tempo era stata costretta a lasciare l'uomo amato in nome della sua professione). Tra le due si scatena una lotta, durante la quale una lampada a olio cade a terra provocando un incendio. Mentre l'intera okiya si affretta a spegnere l'incendio e a mettere in salvo i preziosissimi kimono di propriet\u00e0 della casa per le sue geisha, Hatsumomo in un impeto di follia tenta di far bruciare l'intero edificio e i suoi occupanti, gettando a terra tutte le altre lampade a olio. Successivamente, domato l'incendio, Hatsumomo viene scacciata dalla \"Madre\" e costretta a lasciare la okiya per sempre.\nLa seconda guerra mondiale interrompe la sua carriera.\nLa nuova posizione di Sayuri come tenutaria della Nitta okiya e come geisha pi\u00f9 famosa di Gion, tuttavia, durer\u00e0 poco. La seconda guerra mondiale cambier\u00e0 le vite delle geisha per sempre. Sotto consiglio del Direttore Generale emigra in campagna, riuscendo cos\u00ec a sfuggire ai bombardamenti o alla deportazione come infermiera o prostituta d'alto bordo per ufficiali. La lussuosa vita di Sayuri si tramuta in una vita di stenti, nell'oscurit\u00e0 della campagna profonda, ridotta al ruolo di operaia presso un fabbricante di kimono, ma alla fine si reincontrer\u00e0 con l'industriale Nobu, in disgrazia, che porta nelle tasche delle pietre annerite, ultimo residuo delle sue fiorenti industrie. Nobu oltre ad aggiornarla sugli avvenimenti postbellici, invita Sayuri a tornare a Gion per aiutare lui e il Direttore Generale: un ufficiale americano, il colonnello Derricks, che poteva finanziare la ricostruzione delle aziende distrutte, si era infatti interessato a lei e Sayuri avrebbe dovuto usare le arti da geisha per renderlo pi\u00f9 affabile. Dopo un iniziale tentennamento Sayuri accetta e, tornata a casa, rimedia qualche kimono, convincendo anche Mameha (ora \"vedova\" del suo danna) a riprendere in mano la vecchia vita e ad aiutarla a recuperare lo splendore di una volta. Reincontra anche Zucca, ora completamente americanizzata e ridotta al ruolo di meretrice per gli ufficiali statunitensi. Su un'isola, in privato, Nobu finalmente confessa a Sayuri che vorrebbe diventare il suo \"danna\". Nonostante tutto, Sayuri ancora nutre sentimenti di amore per il Direttore Generale, e orchestra una messinscena per rendersi indesiderabile agli occhi di Nobu. Chiede allora a Zucca di portare Nobu in un luogo preciso a un orario stabilito: questo per permettergli di sorprendere Sayuri e il colonnello Derricks impegnati in atteggiamenti intimi. Zucca, invece, vedendo l'occasione di potersi vendicare, porter\u00e0 ad assistere all'incontro nientemeno che il Direttore Generale. Quando l'industriale Nobu viene a conoscenza della tresca, non perdoner\u00e0, n\u00e9 vorr\u00e0 pi\u00f9 vedere Sayuri.\nSayuri Nitta trova il suo \"danna\".\nSuccessivamente, senza che sia stato fatto alcun nome, arriva alla Nitta okiya un biglietto dove si legge che un danna ha deciso di scegliere Sayuri e di riscattare l'intero suo debito, fissando un appuntamento in un gazebo di un parco lungo il fiume. Sayuri, andando all'incontro, si aspetta di trovare Nobu, ma trova invece con sua grande sorpresa l'amato Direttore Generale. Quest'ultimo le rivela finalmente i suoi sentimenti d'amore, svelandole anche che fin dall'inizio aveva riconosciuto in lei la bambina a cui aveva comprato un cono di ghiaccio e che era stato lui stesso a chiedere a Mameha di prenderla sotto la sua ala.\nIl film finisce con la voce narrante di una Sayuri anziana rimembrante il suo primo giorno di vita felice, mitigato dalla consapevolezza dell'essere soltanto \"una moglie a met\u00e0\".\nControversia sul casting.\nFra gli attori che recitano nel film soltanto Ken Watanabe, Youki Kudoh e Suzuka Ohgo sono giapponesi, mentre Zhang Ziyi e Gong Li sono cittadine cinesi, e Michelle Yeoh \u00e8 una malese di origine cinese.\nAlcune persone sono rimaste molto infastidite dal fatto che le principali figure femminili del film non siano state interpretate da attrici di nazionalit\u00e0 giapponese, e che in particolare il ruolo centrale sia stato ricoperto da un'attrice cinese. A differenza di queste persone, l'attrice coreana-canadese Sandra Oh ha sostenuto l'intercambiabilit\u00e0 tra attori di paesi Asiatici. Sulla rivista \"Bust Magazine\" di giugno/luglio 2005, ha difeso i suoi ruoli in quanto interprete di personaggi giapponesi (come \"Rick\") e cinesi, sottolineando un tale comportamento da parte degli attori bianchi che interpretano personaggi europei in modo intercambiabile:\nRoger Ebert ha sottolineato anche che il film \u00e8 stato prodotto da una societ\u00e0 di propriet\u00e0 giapponese e che Gong Li e Zhang Ziyi raggiungono incassi superiori a qualunque attrice giapponese perfino nel mercato del Giappone.\nIn Cina, la scelta di interpreti di etnia cinese ha causato forte agitazione nella comunit\u00e0 internet cinese, dove molti utenti sono rimasti scontenti a causa del crescente sentimento nazionalista, specialmente perch\u00e9 alcuni hanno erroneamente inteso le geishe come prostitute. Una professione simile a quella della geisha esisteva nella Cina Imperiale, ed il loro lavoro era quello di intrattenere ospiti maschili con il loro talento nella musica, nel gioco del Go, nella calligrafia, nel disegno e altre arti. Comunque esse non godevano dello \"status\" riconosciuto alle geisha in Giappone. Il fraintendimento \u00e8 stato esacerbato dall'uso della parola \"geigi\" \u82b8\u5993, un nome giapponese per \"geisha\" utilizzato nella regione del Kansai (Ky\u014dto). Il secondo carattere \u5993 pu\u00f2 essere inteso da alcuni come \"prostituta\", sebbene in realt\u00e0 abbia molti significati diversi.\nDistribuzione.\nIl film, girato nel sud della California ed in alcuni luoghi di Ky\u014dto come il tempio Kiyomizu-dera ed il monastero di Fushimi Inari-taisha, \u00e8 stato proiettato in pubblico negli Stati Uniti il 9 dicembre del 2005 dal consorzio composto da Columbia Pictures, DreamWorks e Spyglass Entertainment. Il suo budget di produzione \u00e8 stato di 85 milioni di dollari.\nIn Giappone il film \u00e8 stato lanciato con il titolo \"Sayuri\". \u00c8 stato distribuito in DVD dalla Sony Pictures il 28 marzo del 2006.\nBandito nella Repubblica Popolare Cinese, poi disponibile in streaming.\nLa programmazione delle proiezioni del film, originalmente prevedeva il debutto nei cinema della Cina il 19 febbraio del 2006, ma la data per la proiezione venne prima rimandata e poi sospesa. Fonti giornalistiche, come i giornali di Shanghai Oriental Morning Post e il Shanghai Youth Daily, citarono la paura che il film fosse bandito dai censori; vi erano preoccupazioni riguardo al fatto che si risvegliasse il sentimento anti-giapponese dei cinesi, dal momento che delle famose attrici cinesi interpretavano il ruolo di geisha giapponesi in un periodo durante il quale la Manciuria era stata occupata dalle truppe giapponesi ed il resto della Cina veniva attaccato, le citt\u00e0 costiere distrutte e le loro donne pi\u00f9 belle deportate in Giappone per servire da schiave di lusso o da prostitute nei bordelli dell'Impero giapponese in espansione. Il ricordo degli abusi subiti durante la guerra sino-giapponese degli anni trenta e quaranta \u00e8 ancora vivo ed \u00e8 alimentato dai media cinesi, con continui articoli sulla prigionia delle donne cinesi che venivano utilizzate come lavoratrici sessuali forzate per soddisfare i soldati giapponesi. Il 1\u00ba febbraio del 2006, il film venne ufficialmente bandito nei cinema della Repubblica Popolare Cinese, anche se molti cittadini riescono a vederlo tramite DVD piratati. Il film dal 2019 \u00e8 disponibile in Cina su piattaforme streaming, non pi\u00f9 soggetto a censura.\nIncassi.\nNegli USA il film fu proiettato in sole 1.654 sale, guadagnando 57 milioni di dollari. Durante la sua prima settimana di prime visioni in solo 8 cinema guadagn\u00f2 85.313 $ per sala, ponendolo al secondo posto come incassi di prima visione per il 2005, solo dopo \"Brokeback Mountain\". Ebbe un grande successo internazionale. L'8 aprile del 2006, gli incassi mondiali ammontavano a 157,7 milioni di dollari."}
{"id": "561423", "revid": "14691", "url": "https://it.wikipedia.org/wiki?curid=561423", "title": "Societ\u00e0 animale", "text": ""}
{"id": "561424", "revid": "1305772", "url": "https://it.wikipedia.org/wiki?curid=561424", "title": "Silver Ravenwolf", "text": "Dal 1990 a oggi ha pubblicato numerosi libri sul neopaganesimo e alcune forme di stregoneria moderna (invece le sue pretese di parlare a nome della religione Wicca hanno suscitato numerose polemiche, poich\u00e9 il suo lignaggio, che risale a Gerald Gardner, \u00e8 contestato da alcune correnti dei British Traditional, poich\u00e9 passa per Raymond Buckland che all'inizio non aveva la Gran Sacerdotessa); Silver Ravenwolf ha raggiunto una grande popolarit\u00e0 grazie soprattutto ai bestseller internazionali \"To ride a silver broomstick\" (pubblicato in italiano con il titolo \"Incantesimi per giovani streghe\") e \"Teen Witch\" (pubblicato in italiano come \"Giovani streghe\").\nI suoi sostenitori l'apprezzano per la sua visione progressista dell'Arte, riconoscendole il merito di aver contribuito a diffondere un'immagine positiva della Wicca e di essersi battuta per un riconoscimento ufficiale di questa religione negli Stati Uniti.\nAltri nella comunit\u00e0 pagana l'accusano invece di dare nelle sue opere un'immagine troppo semplicistica, distorta, approssimativa e new Age della Wicca, di commettere errori nella citazione delle dottrine ad esempio di Margaret Murray e nella citazione del numero di vittime nei processi cristiani contro le streghe e soprattutto di non distinguere con sufficiente chiarezza tra Wicca (della quale la sua tradizione non fa parte dal punto di vista del lignaggio, nonostante evidenti affinit\u00e0), Stregoneria e Neopaganesimo.\nComunque sia, tra gli autori che trattano tematiche legate alla religione Wicca, Silver Ravenwolf rimane tra le pi\u00f9 lette e pi\u00f9 conosciute nel mondo.\nLibri di Silver Ravenwolf pubblicati in Italia.\nLibri sulla Wicca e la magia:\nLibri di narrativa:"}
{"id": "561426", "revid": "547992", "url": "https://it.wikipedia.org/wiki?curid=561426", "title": "Beati monoculi in terra caecorum", "text": "La locuzione latina Beati monoculi in terra caecorum (pronuncia: \"be\u00e0ti mon\u00f2culi in t\u00e8rra cec\u00f2rum\") letteralmente significa: \"Beati i mon\u00f2coli nel paese dei ciechi\". Per \"mon\u00f2colo\" si pu\u00f2 intendere sia \"chi ha un occhio solo\" sia, e forse meglio, \"chi ci vede da un occhio solo (chi \u00e8 cieco da un occhio)\".\nLo stesso concetto \u00e8 espresso dall'adagio di Erasmo da Rotterdam Inter caecos regnat strabus (tra i ciechi regna l'orbo), riportato anche nella forma In regione caecorum rex est luscus (nel paese dei ciechi l'orbo \u00e8 il re), ovvero In terra caecorum monoculus rex (nella terra dei ciechi, il monocolo \u00e8 re).\nOrigine e versioni.\nIl proverbio \u00e8 d'origine medievale e si cita per dire che, in un gruppo di persone prive di una data capacit\u00e0, anche chi la possiede in modo incompleto o insufficiente \u00e8 dotato di una grande fortuna. Questa frase pu\u00f2 avere una duplice interpretazione: in senso positivo, indicando come anche con poco si possa riuscire a emergere se gli altri sono indolenti oppure come si possano ottenere risultati utili dove \u00e8 pi\u00f9 facile ottenerli, e in senso negativo, per sminuire le presunte virt\u00f9 di un individuo elogiato da chi non \u00e8 competente.\nLa duplice interpretazione si pu\u00f2 ricollegare a concetti simili espressi da vari autori. Gaio Giulio Cesare, mentre viaggiava tra i villaggi degli Elvezi, ebbe a dire: \"Preferisco essere primo qui [un piccolissimo villaggio delle Alpi] che secondo a Roma.\" Sebbene Roma fosse nella sua epoca la citt\u00e0 pi\u00f9 potente del mondo antico, e a confronto i villaggi alpini erano politicamente equivalenti ai ciechi, Cesare preferiva questi ultimi laddove poteva esercitarvi il suo potere e avere il primato grazie alle proprie competenze, piuttosto che fare da subalterno a Roma. \nIn Toscana \u00e8 diffuso nella forma \"nel paese dei ciechi, beato chi ha un occhio!\" oppure \"nel paese dei ciechi l'orbo \u00e8 re\". Altra traduzione, di probabile origine siciliana \u00e8 \"nel paese dei ciechi, chi ha un occhio solo \u00e8 re\"; a essa \u00e8 affiancata la versione in napolitano, che recita \"\u2018Mmienz a tanta cec\u00e0te, viato a chi tene nu uocchio\".\nDi questo proverbio latino esiste anche un corrispondente affine in lingua sarda: \"Ind una terra de tzurpos, chie est a un'ocru fachet de re\" o, nei dialetti meridionali, \"Ind una terra de tzurpus, chini est a un ogru fait de rei\".\n\"The Country of the Blind\".\nL'adagio medievale riecheggia anche nel titolo di un racconto dello scrittore britannico H. G. Wells, intitolato \"Il paese dei ciechi\" (1904), facente parte della raccolta di storie \"The Country of the Blind and Other Stories\". Vi si descrive una inaccessibile valle andina abitata soltanto da ciechi. Un viaggiatore sperduto che vi si imbatte pensa di diventarne il re sfruttando il vantaggio della propria vista (infatti cita pi\u00f9 volte questo proverbio), ma si dovr\u00e0 presto ricredere."}
{"id": "561428", "revid": "72811", "url": "https://it.wikipedia.org/wiki?curid=561428", "title": "Karekano", "text": ""}
{"id": "561430", "revid": "1610933", "url": "https://it.wikipedia.org/wiki?curid=561430", "title": "Ciuffolotto delle pinete", "text": ""}
{"id": "561432", "revid": "1700659", "url": "https://it.wikipedia.org/wiki?curid=561432", "title": "Bandiere con la Croce del Sud", "text": "Le bandiere con la Croce del Sud sono diffuse in Oceania e America meridionale e raffigurano l'omonima costellazione (\"Crux australis\"). Tale costellazione domina le notti dell'emisfero australe, e viene perci\u00f2 adottata per simboleggiarne i popoli e le nazioni. \u00c8 inoltre rappresentata sugli stemmi di molte regioni ed entit\u00e0 subnazionali. Anche lo stendardo del Brasile, che raffigura l'intera volta celeste, appare incentrato sulla Croce del Sud (\"Cruzeiro do Sul\"). Il maggior numero di bandiere con la Croce del Sud si trova comunque in Oceania."}
{"id": "561433", "revid": "318673", "url": "https://it.wikipedia.org/wiki?curid=561433", "title": "Cedant arma togae, concedat laurea laudi", "text": ""}
{"id": "561434", "revid": "125019", "url": "https://it.wikipedia.org/wiki?curid=561434", "title": "Colori panarabi", "text": "I colori panarabi (bianco, nero, rosso e verde) hanno origine nel 1917 dalla bandiera hashemita della rivolta araba.\nTali colori non ricorrono uniformemente in tutti gli stendardi. Mancano del verde la bandiera egiziana e quella yemenita: tuttavia, in alcuni casi il verde \u00e8 rappresentato soltanto da stelle o altri simboli; le stelle in particolare stanno a significare l'appartenenza alla Repubblica Araba Unita che includeva appunto Egitto, Yemen e Siria. Tutti i colori sono rappresentati nelle bandiere di Emirati Arabi Uniti, Giordania, Iraq, Kuwait, Palestina, Siria, Sahara Occidentale e Sudan."}
{"id": "561436", "revid": "4339852", "url": "https://it.wikipedia.org/wiki?curid=561436", "title": "Vie ferrate", "text": ""}
{"id": "561438", "revid": "25903", "url": "https://it.wikipedia.org/wiki?curid=561438", "title": "Piz Bernina", "text": ""}
{"id": "561440", "revid": "36426", "url": "https://it.wikipedia.org/wiki?curid=561440", "title": "Camera (stanza)", "text": ""}
{"id": "561441", "revid": "126257", "url": "https://it.wikipedia.org/wiki?curid=561441", "title": "Secret Society", "text": "Secret Society \u00e8 il settimo album in studio del gruppo musicale svedese Europe, pubblicato nel 2006 dalla Sanctuary Records.\n\"Always the Pretenders\" \u00e8 l'unico singolo estratto dall'album."}
{"id": "561442", "revid": "78273", "url": "https://it.wikipedia.org/wiki?curid=561442", "title": "Orsza", "text": ""}
{"id": "561443", "revid": "1645873", "url": "https://it.wikipedia.org/wiki?curid=561443", "title": "Or\u0161a", "text": "Or\u0161a (in bielorusso: \u041e\u0301\u0440\u0448\u0430; in russo: \u041e\u0301\u0440\u0448\u0430, traslitt. \"Or\u0161a\"; in polacco: \"Orsza\") \u00e8 una citt\u00e0 della Bielorussia, nella voblasc' di Vicebsk, sulla confluenza dei fiumi Dniepr e Ar\u0161yca."}
{"id": "561446", "revid": "8911", "url": "https://it.wikipedia.org/wiki?curid=561446", "title": "Cui bono?", "text": ""}
{"id": "561447", "revid": "599013", "url": "https://it.wikipedia.org/wiki?curid=561447", "title": "Carlo Borghi", "text": "Carriera.\nCresciuto nel , esord\u00ec in Serie B col Catania nel campionato 1979-80, per poi debuttare in A nella stagione successiva con il . Nella societ\u00e0 calabrese milit\u00f2 per due stagioni, facendo coppia in attacco con Edy Bivi.\nNella stagione 1982-83 fu acquistato dal Torino allenato da Eugenio Bersellini, dove trov\u00f2 come compagno d'attacco il neocampione del mondo Franco Selvaggi. In seguito disputa il campionato 1983-84 nelle file dell' per poi far ritorno a Catania l'anno successivo.\nDopo alcune stagioni in Sicilia, scese nelle categorie inferiori per giocare con Torres e , squadra con cui concluse la carriera."}
{"id": "561452", "revid": "154893", "url": "https://it.wikipedia.org/wiki?curid=561452", "title": "Incidente", "text": "Un incidente indica ad un fatto che viene improvvisamente a interrompere il procedere regolare di un'azione; pi\u00f9 precisamente si tratta di un fatto imprevedibile, che ha gravi conseguenze e non a carattere intenzionale.\nEtimologia.\nL'etimologia della parola va ricercata nel latino \"incidens\", participio presente del verbo \"incidere\" \"accadere, sopravvenire\".\nSignificati.\nIl termine \u00e8 comunemente usato come equivalente di incidente fisico per indicare infortunio, disgrazia, sinistro (es: incidente domestico, incidente stradale, incidente aereo, incidente marittimo).\nPu\u00f2 altres\u00ec indicare un incidente di percorso, cio\u00e8 un evento o fatto casuale che, pur costituendo un momento negativo, una battuta d'arresto o un temporaneo ostacolo, sostanzialmente non cambia il regolare progresso di un'attivit\u00e0 intrapresa.\nL'incidente si colloca quindi come gravit\u00e0 tra il fatto accessorio o incidentale (in inglese \"incident\") un evento casuale che turba il corso degli avvenimenti (non necessariamente in modo negativo, inclusi guasti e avarie di modesta rilevanza) e la catastrofe.\n\u00c8 altres\u00ec usato per indicare una disputa sorta inaspettatamente, durante una discussione, su un argomento secondario rispetto alla questione principale, oppure pu\u00f2 riferirsi ad un deterioramento dei normali rapporti diplomatici tra due nazioni (incidente diplomatico).\nViene utilizzato talvolta per definire scontri fisici, tafferugli e problemi di ordine pubblico in generale.\nIn giurisprudenza il termine \u00e8 stato impiegato per l'incidente probatorio.\nPer analogie e differenze, si veda anche la voce sinistro in senso assicurativo."}
{"id": "561453", "revid": "767487", "url": "https://it.wikipedia.org/wiki?curid=561453", "title": "Cantone di Les Aix-d'Angillon", "text": "Il Cantone di Les Aix-d'Angillon era una divisione amministrativa dell'Arrondissement di Bourges.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "561456", "revid": "110157", "url": "https://it.wikipedia.org/wiki?curid=561456", "title": "Cantone di Baugy", "text": "Il Cantone di Baugy era una divisione amministrativa dell'Arrondissement di Bourges.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "561459", "revid": "2175", "url": "https://it.wikipedia.org/wiki?curid=561459", "title": "Cantoni di Bourges", "text": ""}
{"id": "561460", "revid": "2055784", "url": "https://it.wikipedia.org/wiki?curid=561460", "title": "Crimine", "text": "Il crimine (dal latino \"crimen\", 'decisione giudiziaria', poi 'accusa' e, infine, 'reato'; derivato dal verbo \"cern\u0115re\", 'distinguere, decidere'), nel diritto penale di vari ordinamenti di civil law, \u00e8 un reato appartenente alla categoria di maggiore gravit\u00e0, tra le due o tre nelle quali si dividono i reati. \nIl soggetto che pone in essere tali attivit\u00e0 viene detto criminale. \nStoria.\nIl diritto romano originario non conosceva la distinzione tra reato e illecito civile: solo nel periodo repubblicano, infatti, la figura del \"delictum\", l'illecito civile, si differenzi\u00f2 dal \"crimen\" (al plurale \"crimina\"), il reato. Inizialmente la competenza ad accertare e punire i \"crimina\" spettava al popolo riunito nei comizi centuriati, in seguito fu attribuita a speciali giurie, le \"quaestiones perpetuae\" che, in epoca imperiale, furono via via soppiantate dalla \"cognitio extra ordinem\". I \"crimina\" potevano essere puniti con la morte, l\"'interdictio aqua et igni\" (che comportava l'allontanamento perpetuo dal territorio romano), i lavori forzati (\"damnatio ad metalla\" e \"damnatio in opus publicum\"), la confisca totale o parziale del patrimonio (\"publicatio bonorum\") oppure, nei casi meno gravi, con una pena pecuniaria.\nLa classificazione tripartita dei reati in \"crimini\", \"delitti\" e \"contravvenzioni\" risale alle codificazioni napoleoniche e, pi\u00f9 precisamente, al \"Code d'instruction criminelle\" del 1808 e al \"Code penal\" del 1810; \u00e8 stata poi adottata da molti altri ordinamenti di civil law, tra i quali quello italiano con il codice penale del 1865. \nNell'ordinamento italiano, poich\u00e9 la categoria non \u00e8 stata ripresa n\u00e9 dal Codice Zanardelli del 1889 n\u00e9 dal codice penale vigente, il termine \"crimine\" non ha pi\u00f9 un significato giuridico, ma \u00e8 rimasto nel linguaggio corrente per indicare genericamente un grave reato.\nClassificazione.\nIl criterio di classificazione \u00e8 basato sulla pena: le pene vengono distinte in \"criminali\", \"correzionali\" e \"di polizia\" e i reati puniti con le medesime vengono classificati rispettivamente come crimini, delitti e contravvenzioni. In seguito, per\u00f2, taluni ordinamenti hanno eliminato la categoria dei crimini, facendola confluire in quella dei delitti (cos\u00ec nei codici penali vigenti di Italia, Spagna e Paesi Bassi). In Francia e altri ordinamenti che hanno mantenuto la categoria (come il Belgio) la competenza a giudicare i crimini spetta alla corte d'assise.\nNel mondo.\nIn certi ordinamenti (ad esempio, in Germania) i crimini si contrappongono ai delitti, in altri (ad esempio, in Francia, Svizzera e Belgio) a delitti e contravvenzioni, mentre in altri ancora (ad esempio, in Italia e Spagna) non c'\u00e8 questa categoria e i reati pi\u00f9 gravi rientrano tra i delitti, contrapposti alle contravvenzioni (\"faltas\" in spagnolo).\nNegli ordinamenti di common law il \"crime\" \u00e8, invece, un qualsiasi reato, cos\u00ec come lo era il \"crimen\" nel diritto romano e lo \u00e8 il \"crime\" nell'ordinamento portoghese e in quello brasiliano."}
{"id": "561461", "revid": "110157", "url": "https://it.wikipedia.org/wiki?curid=561461", "title": "Cantone di Ch\u00e2rost", "text": "Il Cantone di Ch\u00e2rost \u00e8 una divisione amministrativa dell'Arrondissement di Bourges.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, non ha sub\u00ecto modifiche.\nComposizione.\nComprende i comuni di:"}
{"id": "561464", "revid": "1610933", "url": "https://it.wikipedia.org/wiki?curid=561464", "title": "Peppola", "text": ""}
{"id": "561466", "revid": "984922", "url": "https://it.wikipedia.org/wiki?curid=561466", "title": "Cantone di Henrichemont", "text": "Il Cantone di Henrichemont era una divisione amministrativa dell'Arrondissement di Bourges.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "561470", "revid": "1654832", "url": "https://it.wikipedia.org/wiki?curid=561470", "title": "Daniela Morozzi", "text": "Biografia.\n\u00c8 stata rubata al teatro dell'improvvisazione. Nel 1988 entra a far parte della \"Lega Italiana Improvvisazione Teatrale\" (LIIT), prima come attrice e poi come insegnante e direttrice artistica. Nel 2002 \u00e8 stata un'insegnante teatrale nel reality show, \"Operazione Trionfo\", condotto da Miguel Bos\u00e9 e trasmesso da Italia 1. Lavora anche come attrice cinematografica e soprattutto televisiva, diventando nota grazie alla serie tv di Canale 5, \"Distretto di Polizia\", dove dal 2000 al 2010 ha interpretato il ruolo di \"Vittoria Guerra\".\nCuriosit\u00e0.\n\u00c8 una grande tifosa della Fiorentina."}
{"id": "561472", "revid": "1005847", "url": "https://it.wikipedia.org/wiki?curid=561472", "title": "Suddivisioni della Bielorussia", "text": ""}
{"id": "561473", "revid": "1048993", "url": "https://it.wikipedia.org/wiki?curid=561473", "title": "John Candy", "text": "Biografia.\nEra il figlio di Sidney John Candy (1920-1955) ed Evanegline Aker (1916-2009).\nCresciuto in una famiglia cattolica di classe operaia, partecip\u00f2 a svariati corsi di arte drammatica, provando diverse audizioni fin dalla giovent\u00f9. Suo padre mor\u00ec a soli 35 anni, affetto da problemi al cuore, quando l'attore aveva solo cinque anni. Terminati gli studi entr\u00f2 a far parte del Teatro dei bambini dell'Ontario, e collezion\u00f2 qualche apparizione televisiva sulla CBC canadese in produzioni per ragazzi. Lavora con Steven Spielberg al film \"1941 - Allarme a Hollywood\" (1979), poi ottenne un ruolo nel film \"The Blues Brothers\" (1980) di John Landis, sempre al fianco di John Belushi e Dan Aykroyd, e in \"Stripes - Un plotone di svitati\" (1981).\nNel 1984 arriv\u00f2 il primo ruolo di rilievo con \"Splash - Una sirena a Manhattan\", con Tom Hanks, e successivamente lavor\u00f2 a \"La piccola bottega degli orrori\" (1986). Nel 1987 venne diretto da Mel Brooks nel satirico \"Balle spaziali\". Degna di nota la sua interpretazione al fianco di Steve Martin nel film \"Un biglietto in due\" (1987) per la regia di John Hughes. Nel 1989 torn\u00f2 sotto la direzione di Hughes come protagonista della commedia \"Io e zio Buck.\" Il film riscosse notevole successo di pubblico e nel 1990 gener\u00f2 anche una serie televisiva, \"Mio zio Buck\". Ricopr\u00ec anche ruoli drammatici, come quello di Dean Andrews in \"JFK - Un caso ancora aperto\" (1991), diretto da Oliver Stone. Sempre nel 1991 partecipa ad un'altra commedia, \"Fuori di testa\". Il suo ultimo film fu \"Wagons East!\", accolto negativamente da critica e pubblico. Il film \"\" (2000) \u00e8 dedicato a tre persone, tra cui Candy e l'amico John Belushi. \nCandy mor\u00ec nel sonno il 4 marzo 1994 a soli 43 anni, a Durango (Messico), mentre era impegnato nelle riprese del film \"Wagons East!\". La causa fu un presunto infarto miocardico anche se ci\u00f2 non fu dimostrato, poich\u00e9 non venne eseguita alcuna autopsia. Candy mor\u00ec prima che il film potesse essere concluso e il regista Peter Markle lo dedic\u00f2 a lui: prima dei titoli di coda compare infatti un omaggio che reca le parole \"\"In Loving Memory of John Candy\". Il critico Roger Ebert ha citato in particolare il film \"Wagons East!\" come \"un triste modo per John Candy di finire la carriera\"\", ma ha dichiarato che la sua eredit\u00e0 \u00e8 gi\u00e0 ineguagliabile e permanente, e sarebbe sopravvissuta a questo film. Candy \u00e8 stato inserito nella Walk of Fame Canada. \nCandy lott\u00f2 per molti anni con problemi di salute legati al peso, era inoltre un forte fumatore e bevitore, e in passato aveva fatto uso di cocaina. Fu inoltre sottoposto a un notevole grado di stress durante la realizzazione del film \"Wagons East!\". Fece un notevole sforzo per migliorare il suo stato di salute negli ultimi anni della sua vita: aveva smesso di fumare e aveva incominciato a perdere peso. La sua famiglia aveva una storia di malattie di cuore - suo padre Sidney mor\u00ec per un infarto a 35 anni - e Candy era stato pi\u00f9 volte messo in guardia dai medici, ma ebbe sempre problemi a controllare il proprio peso. A Candy sopravvissero la moglie, Margaret Rosemary Hobor (che aveva sposato nel 1979), i loro figli Jennifer (1980) e Christopher (1984), suo fratello Jim e sua madre Evangeline (1916-2009). Fu cremato e le sue ceneri sono sepolte all'Holy Cross Cemetery a Culver City, California. La sua morte \u00e8 stata associata anche alla maledizione di Atuk, una sceneggiatura che avrebbe \"ucciso\" molte delle persone che vi avrebbero lavorato o si sarebbero dette interessate a essa. Sebbene si tratti di una leggenda metropolitana, dopo la morte di attori come John Belushi, Sam Kinison e lo stesso Candy, il progetto cadde nel dimenticatoio.\nDoppiatori italiani.\nNelle versioni in italiano dei suoi film, John Candy \u00e8 stato doppiato da:\nDa doppiatore la voce dell'attore venne sostituita da:"}
{"id": "561474", "revid": "1005847", "url": "https://it.wikipedia.org/wiki?curid=561474", "title": "Voblast", "text": ""}
{"id": "561475", "revid": "599013", "url": "https://it.wikipedia.org/wiki?curid=561475", "title": "Mop", "text": ""}
{"id": "561476", "revid": "984922", "url": "https://it.wikipedia.org/wiki?curid=561476", "title": "Cantone di L\u00e9r\u00e9", "text": "Il Cantone di L\u00e9r\u00e9 era una divisione amministrativa dell'Arrondissement di Bourges.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "561477", "revid": "22416", "url": "https://it.wikipedia.org/wiki?curid=561477", "title": "Larry Sanger", "text": "Biografia.\nDopo essere cresciuto ad Anchorage, in Alaska, nel 1991 si \u00e8 laureato in filosofia al Reed College di Portland, nell'Oregon, e ha conseguito il dottorato in filosofia nel 2000 all'Universit\u00e0 di Stato dell'Ohio. La sua tesi di laurea si intitolava \"I metodi cartesiani e le loro basi teoriche\", mentre la sua tesi di dottorato riguardava la \"Circolarit\u00e0 epistemica: un saggio sul problema della meta-giustificazione\".\nSanger \u00e8 stato assunto da Jimmy Wales nella Bomis come caporedattore di Nupedia. A causa della frustrazione per i lenti progressi di Nupedia a gennaio del 2001 Sanger ha proposto la creazione di un sistema wiki per rendere pi\u00f9 dinamico lo sviluppo degli articoli: il risultato di questa proposta \u00e8 Wikipedia, della quale Sanger ha ideato il nome e gran parte delle politiche. Sanger era l'unico autore pagato di Wikipedia, una condizione che ha conservato dal 15 gennaio 2001 fino alle dimissioni, il 1\u00ba marzo 2002.\nSanger \u00e8 considerato il cofondatore di Wikipedia con Wales, ma nel 2004 Wales ha cominciato a rifiutare di definire Sanger con questo appellativo, definendosi il solo fondatore e, pur riconoscendogli un ruolo importante, ha sottolineato lo status di impiegato di Sanger, sotto le direttive di Wales.\nSanger ha lavorato e sviluppato sia Nupedia che Wikipedia finch\u00e9 Wales ha dovuto interrompere i pagamenti nel febbraio 2002. Pochi mesi dopo Sanger si \u00e8 dimesso da caporedattore di Nupedia e \"capo-organizzatore\" di Wikipedia (nella quale in realt\u00e0 non ha mai voluto nessun titolo). Sanger ha motivato la fine dei suoi contributi a Wikipedia e Nupedia da volontario specificando che non avrebbe potuto rendere giustizia al suo compito nei panni di un volontario part-time. Pi\u00f9 di due anni dopo, nel dicembre 2004, ha scritto un articolo critico sul sito Kuro5hin nel quale ha ammesso che esisteva \"un'atmosfera politico-sociale in un certo senso velenosa nel progetto\" (\"a certain poisonous social or political atmosphere in the project\") che ha contribuito al suo allontanamento. Nupedia ha fatto pochi progressi senza la sua conduzione e ha chiuso l'anno successivo, ma Wikipedia non ha smesso di crescere.\nPur dichiarando di \"apprezzare pienamente i meriti di Wikipedia\" e di conoscere e sostenere \"molto la \"mission\" e le linee generali delle politiche di Wikipedia\" Sanger ha continuato a sostenere che ci sono gravi problemi nel progetto. C'\u00e8, ha scritto, un difetto nell'immagine e nella credibilit\u00e0 pubblica, e il progetto ha dato troppo potere ai troll: questi problemi, ha sostenuto, sono una caratteristica dell'\"anti-elitarismo e della mancanza di rispetto per l'esperienza\" del progetto.\nPaternit\u00e0 del concetto di Wikipedia.\nSul ruolo di Sanger nella creazione di Wikipedia si \u00e8 aperto un dibattito. Sanger ha dichiarato pi\u00f9 volte di avere concepito Wikipedia e di esserne il cofondatore, una versione che Jimmy Wales contesta. Parte della differenza di visione potrebbe stare nella differenza fra i termini \"open source\" e \"wiki\", e fra Nupedia e Wikipedia. Sanger ammette che \u00e8 stato il solo Wales a concepire l'idea di un'enciclopedia alla quale i non esperti possono contribuire, come Nupedia. \u00abPer essere chiari, l'idea di un'enciclopedia \"open source\", collaborativa, aperta ai contributi della gente comune, era \"interamente\" di Jimmy, non mia\u00bb (il corsivo \u00e8 di Sanger).\nComunque Sanger sostiene di essere stato lui a portare a Wales il concetto di wiki e di avergli consigliato di applicarlo a Nupedia: dopo un po' di scetticismo iniziale, secondo Sanger, Wales ha accettato di provare (Wales ha dichiarato che \u00e8 stato Jeremy Rosenfeld a suggerirgli per primo l'idea di un'enciclopedia wiki, ma poi, nell'ottobre del 2001, ha specificato che \"Larry ha avuto l'idea di usare un software wiki\"). Sanger sostiene anche di aver \"proposto il nome 'Wikipedia', un nome stupido per quello che all'inizio era un progetto molto stupido\".\nDopo Wikipedia.\nDopo l'addio al progetto di Wales, Sanger \u00e8 tornato ad unirsi al mondo accademico come conferenziere all'Universit\u00e0 di Stato dell'Ohio, dove ha insegnato filosofia fino al mese di giugno del 2005. I suoi principali interessi professionali sono l'epistemologia (in cima alle sue preferenze), la filosofia della prima et\u00e0 moderna e l'etica. Nel tempo libero, Sanger suona e insegna musiche tradizionali irlandesi col violino a Columbus e Dayton, Ohio. Sanger \u00e8 stato il fondatore della rivista \"Sanger's Review of Y2K News Reports\" e cura un sito sulla tradizione del violino di Donegal, una branca della musica irlandese.\nNel mese di dicembre 2005 la fondazione Digital Universe ha annunciato che Sanger era stato assunto per occuparsi dei contenuti dell'enciclopedia Digital universe, parte del progetto pi\u00f9 ampio che sarebbe stato lanciato all'inizio del 2006. A differenza di Wikipedia l'enciclopedia Digital universe si propone di utilizzare esperti per scrivere articoli e per certificare l'accuratezza di quelli inseriti dagli utenti. A settembre 2006 inizia a prendere vita il progetto Citizendium, sulle linee guida di quanto detto per Digital Universe.\nNel 2020 ha dichiarato di ritenere che Wikipedia abbia perso la propria neutralit\u00e0 politica in favore di un bias che favorisce la sinistra, aggiungendo nel luglio 2021 di non fidarsi ormai pi\u00f9 dell'enciclopedia libera che aveva contribuito a creare."}
{"id": "561478", "revid": "984922", "url": "https://it.wikipedia.org/wiki?curid=561478", "title": "Cantone di Levet", "text": "Il Cantone di Levet era una divisione amministrativa dell'Arrondissement di Bourges.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "561479", "revid": "599013", "url": "https://it.wikipedia.org/wiki?curid=561479", "title": "Georgios Roubanis", "text": "Biografia.\nAi Giochi olimpici di vinse la medaglia di bronzo nel salto con l'asta, registrando un salto di 4,50 m (record greco all'epoca) e usando per la prima volta nella storia dei Giochi olimpici un'asta in fibre di vetro. Per prepararsi all'evento, Roubanis perse un semestre dei suoi studi nell'universit\u00e0 statunitense UCLA. Roubanis abbandon\u00f2 l'atletica nel 1961.\nDopo aver studiato scienze politiche, egli ottenne il titolo di \"master\" in autogoverno locale. Roubanis lavor\u00f2 negli Stati Uniti per 5 anni come consulente manageriale per una compagnia cinematografica. Egli cre\u00f2 anche un'agenzia pubblicitaria ed una tipografia. Nel mondo dello sport, Roubanis fu eletto presidente dell'Associazione Panellenica di Calisthenics e fond\u00f2 diverse altre associazioni."}
{"id": "561484", "revid": "124696734", "url": "https://it.wikipedia.org/wiki?curid=561484", "title": "Francesca Inaudi", "text": "Biografia.\nNel 1999 si diploma alla scuola del Piccolo Teatro di Milano, diretta da Giorgio Strehler e poi da Luca Ronconi.\nDopo alcuni anni di teatro, lavorando con registi come Elio De Capitani e Massimo Castri, nel 2004 debutta nel cinema con \"Dopo mezzanotte\", per la regia di Davide Ferrario, e nel 2005 \u00e8 protagonista del film \"L'uomo perfetto\" di Luca Lucini. Recita anche ne \"La bestia nel cuore\", film di Cristina Comencini candidato all'Oscar, e in \"N (Io e Napoleone)\" di Paolo Virz\u00ec.\nSi \u00e8 fatta conoscere presso il grande pubblico grazie alla sua partecipazione alla serie televisiva di Canale 5 \"Distretto di Polizia\", interpretando nelle stagioni 6, 7 e 8 il ruolo dell'ispettore Irene Valli.\nNel 2007 posa per Max, mostrandosi a seno nudo. Tra il 2008 e il 2011 appare su Rai Uno nella serie televisiva \"Tutti pazzi per amore\", dove interpreta il ruolo di Maya. \nNel 2009 torna sul grande schermo con quattro film: \"Io, Don Giovanni\", \"Questione di cuore\", \"Generazione 1000 euro\" e \"Il richiamo\".\nNel 2011 appare nel video di Max Pezzali \"Il mio secondo tempo\", e nel 2012 nel video di Francesco Renga \"La tua bellezza\", presentati al 61\u00ba e 62\u00ba festival di Sanremo, ed \u00e8 nel cast di \"Noi credevamo\" di Mario Martone, presentato nello stesso anno alla mostra del cinema di Venezia e vincitore del Nastro d'argento come film dell'anno e di 7 David di Donatello, tra cui \"Miglior film\". Nel 2014 recita nel film \"La mossa del pinguino\" candidato come miglior commedia al Nastro d'argento."}
{"id": "561485", "revid": "547034", "url": "https://it.wikipedia.org/wiki?curid=561485", "title": "Franco Fossati", "text": "Biografia.\nGiornalista professionista a \"Focus\", storico della letteratura disegnata con una lunga esperienza nello studio e nella riproduzione di fumetti, \u00e8 stato a lungo, tra le tante altre cose, redattore di \"Topolino\" e responsabile delle sceneggiature Disney realizzate in Italia fra cui Serata Paperino per cui scrisse i testi originali.\nHa scritto numerosi volumi sulla letteratura popolare e sul fumetto, tra cui \"Liguria a strisce\" (SEL, 1976), il \"Dizionario del Fumetto\" edito da Arnoldo Mondadori Editore e il \"Dizionario del genere poliziesco\" edito da Vallardi; \u00e8 stato inoltre tra i coordinatori de \"La grande avventura a fumetti\", enciclopedia a dispense della De Agostini.\nHa collaborato, dal 1978, con la rivista specializzata \"WOW\", diventando una colonna fondamentale della pubblicazione e un solido riferimento per \"quelli di WOW\", il gruppo storico della testata. Nel 1992 ha fatto parte della costituente di Anonima Fumetti (associazione italiana dei professionisti del fumetto) di cui \u00e8 stato tra i primi dirigenti.\nNoto in Italia e all'estero per i suoi saggi e per le opere di divulgazione, era conosciuto anche per la sua curiosa collezione di alcune migliaia di cartoncini formato 6x4 (la cosiddetta \"Collezione Fossati\"), con micro-disegni originali di altrettanti autori di fumetti di tutto il mondo. Dopo la morte, la sua ricca collezione (oltre cinquecentomila pezzi, non solo di fumetti) \u00e8 passata in cura alla Fondazione Franco Fossati voluta dal fratello Furio Fossati e dai suoi tanti amici.\nDal 1997, all'interno di Cartoon Club a Rimini che si svolge nel mese di luglio, vi \u00e8 un premio a lui dedicato a cui partecipano saggi sul fumetto pubblicati nell'anno precedente.\nProseguendo l'opera dello studioso e del gruppo storico di WOW, la Fondazione Franco Fossati (in sigla FFF), che ha sede operativa a Monza, \u00e8 stata responsabile culturale di Cartoomics, la fiera del fumetto che si tiene annualmente a Milano, dal 2007 al 2011. Dal 2011 gestisce il museo WOW Spazio Fumetto di Milano."}
{"id": "561487", "revid": "767487", "url": "https://it.wikipedia.org/wiki?curid=561487", "title": "Cantone di Saint-Doulchard", "text": "Il Cantone di Saint-Doulchard \u00e8 una divisione amministrativa dell'Arrondissement di Bourges.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, non ha sub\u00ecto modifiche.\nComposizione.\nComprende i comuni di:"}
{"id": "561490", "revid": "2066526", "url": "https://it.wikipedia.org/wiki?curid=561490", "title": "Scott Cunningham", "text": "Autore di numerosi libri sulla Wicca e su altri argomenti relativi alla spiritualit\u00e0 alternativa. \nOggi il suo nome \u00e8 tra i pi\u00f9 celebri nella comunit\u00e0 pagana ed \u00e8 considerato uno degli autori wicca pi\u00f9 influenti e rivoluzionari.\nNotizie biografiche.\nScott Cunningham nasce a Royal Oak (Michigan), nel 1956: la sua famiglia si trasferisce a San Diego, California, nell'autunno del 1959 e qui egli continua a vivere fino alla morte, nonostante numerosi viaggi nelle Hawaii.\nAlle scuole superiori una compagna di classe lo introduce alla Wicca e alla sua spiritualit\u00e0: in seguito consegue iniziazioni in varie congreghe.\nNel 1978 si iscrive come studente alla San Diego State University dove segue i corsi di scrittura creativa: un paio di anni dopo tuttavia ha gi\u00e0 pubblicato pi\u00f9 libri di molti dei suoi professori e lascia quindi gli studi per dedicarsi alla scrittura a tempo pieno.\nNel 1983 gli viene diagnosticato un linfoma e negli anni la sua salute peggiora finch\u00e9 nel 1990 gli viene diagnosticata una forma di meningite aids correlata: a seguito di numerose infezioni muore all'inizio del 1993 a soli 36 anni.\nIdee religiose.\nLe idee religiose di Scott Cunningham sono semplici e facili da comprendere: si basano su un'interpretazione della Wicca piuttosto basilare e i suoi lavori sono prevalentemente indirizzati al praticante solitario. Basilare non significa semplicistica: ogni affermazione nei suoi libri \u00e8 accuratamente ponderata e il concetto di base che ha portato all'interno dell'Arte \u00e8 stato quello della profonda soggettivit\u00e0 delle pratiche religiose. Nel suo libro pi\u00f9 famoso e venduto,\"Wicca: A Guide for the Solitary Practitioner\" (pubblicato in italiano col titolo \"Wicca\"), egli afferma \"Impara facendo, e la Dea e il Dio ti benediranno con tutto quello di cui hai veramente bisogno\".\nEra sua profonda convinzione che la Wicca, fino ad allora rimasta piuttosto circondata dal segreto, dovesse invece aprirsi e accogliere chi desiderasse accostarvisi.\nOppositori.\nScott Cunningham \u00e8 stato ed \u00e8 tuttora uno degli autori wiccan pi\u00f9 venduti ma nonostante questo le sue opere hanno incontrato le critiche negative di parte della comunit\u00e0 pagana che lo ha accusato di aver proposto una versione della Wicca fondamentalmente new Age, ovvero addolcita e annacquata e soprattutto basata sul concetto di \"religione fai-da-te\", inconcepibile per coloro che seguono forme pi\u00f9 tradizionali e rigide della Wicca (il termine dispregiativo in uso preso la comunit\u00e0 pagana anglofona \u00e8 \"fluffy bunny\", ed \u00e8 usato dai detrattori per riferirsi ad autori quali Cunningham, Silver Ravenwolf, D.J. Conway e altri, spesso pubblicati dalla casa editrice Llewellyn)."}
{"id": "561491", "revid": "287204", "url": "https://it.wikipedia.org/wiki?curid=561491", "title": "Cantone di Saint-Martin-d'Auxigny", "text": "Il Cantone di Saint-Martin-d'Auxigny \u00e8 una divisione amministrativa dell'Arrondissement di Bourges e dell'Arrondissement di Vierzon.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 11 a 15 comuni.\nComposizione.\nGli 11 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 15:"}
{"id": "561495", "revid": "1876105", "url": "https://it.wikipedia.org/wiki?curid=561495", "title": "Roberto Nobile", "text": "Biografia.\nRagusano d'origine, \u00e8 attivo nel cinema e nella televisione. Nel corso della sua carriera ha collaborato con registi come Gianni Amelio, Giuseppe Tornatore, Michele Placido, Nanni Moretti ed Ermanno Olmi, ed ha anche preso parte ad alcune importanti produzioni internazionali. Ha ottenuto popolarit\u00e0 presso il grande pubblico grazie ai ruoli di Antonio Parmesan in \"Distretto di Polizia\" e di Nicol\u00f2 Zito nel \"Commissario Montalbano\".\nHa inoltre scritto nel 2008 il libro \"Col cuore in moto\"."}
{"id": "561497", "revid": "767487", "url": "https://it.wikipedia.org/wiki?curid=561497", "title": "Cantone di Sancergues", "text": "Il Cantone di Sancergues era una divisione amministrativa dell'Arrondissement di Bourges.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "561499", "revid": "2228157", "url": "https://it.wikipedia.org/wiki?curid=561499", "title": "Stadio Alberto Picco", "text": "Lo stadio Alberto Picco \u00e8 un impianto calcistico italiano della squadra Spezia.\nInaugurato nel 1919, ospita le partite interne dello ; \u00e8 intitolato alla memoria di Alberto Picco, primo giocatore del club a marcare un goal e caduto nella Grande Guerra da sottotenente degli Alpini.\nStoria.\nIl Campo Sportivo Municipale venne realizzato al termine della Prima guerra mondiale su un'area concessa dalla Marina Militare. L'impianto fu costruito rapidamente per offrire allo Spezia F.B.C. un campo idoneo in cui disputare il primo campionato ufficiale, quello di Promozione Ligure del 1919-20. Lo stadio tuttavia non fu pronto per la prima gara del torneo, che si dovette quindi disputare sul campo dell'altra squadra cittadina, la Virtus. Il Picco venne finalmente inaugurato nella successiva partita casalinga degli aquilotti, disputata il 7 dicembre 1919 e nella quale lo Spezia travolse per 8-0 l'S.C. Genova. Inizialmente lo stadio fu dotato di tribune in legno coperte, in stile inglese.\nNel 1922 lo Spezia pose all'ingresso dell'impianto una lapide per ricordare i suoi atleti caduti nella prima guerra mondiale, ossia Alberto Picco, Umberto Toso, Ferruccio Francesconi, Bruno Zambelli, Paride Ferrari e Ciro Orsini.\nNei primi anni trenta venne costruita la caratteristica cancellata monumentale d'ingresso in pietra scura, che fu successivamente completata con due sculture raffiguranti atleti. Per celebrare l'inaugurazione della nuova struttura venne organizzata un'amichevole di prestigio tra lo Spezia e la Juventus, vinta dagli ospiti per 2-4.\nLa struttura degli spalti rimase quella originale sino a quando non venne realizzata una pi\u00f9 moderna tribuna in cemento, che venne inaugurata il 19 febbraio 1933 in occasione del match Spezia-Novara, vinto dai piemontesi per 1-2.\nLe ristrutturazioni.\nLa struttura originale.\nLo stadio disponeva inizialmente di due spalti: una tribuna coperta in cemento, realizzata negli anni 1930, ed una semplice gradinata scoperta ubicata proprio di fronte alla tribuna. Il campo era inoltre circondato da una pista per l'atletica leggera e dietro alle porte vi era una semplice recinzione curvilinea.\nLa Curva Ferrovia.\nNel 1964 viene completata la costruzione del primo settore di spalti sul lato corto del campo: realizzato in cemento, viene presto battezzato \"Curva Ferrovia\" per via della presenza alle sue spalle del raccordo ferroviario con l'arsenale militare (poi dismesso); la capienza \u00e8 di circa posti e la forma sembra quasi un prolungamento della gradinata di fronte alla tribuna.\nAll'inizio degli anni settanta vengono sbancate le collinette di terreno ancora presenti ai lati della Curva Ferrovia e vengono realizzate due piccole tribune prefabbricate, che affiancandosi alla struttura in cemento gi\u00e0 esistente portano la capienza del settore lato ferrovia a circa unit\u00e0.Poco dopo la nascita dei gruppi di tifoseria organizzata, a cavallo degli anni 1974-75, gli ultras locali vanno ad occupare la curva in cemento, che successivamente viene divisa da quella in prefabbricato quando si decide di lasciare un settore dello stadio riservato ai tifosi ospiti.\nLa Curva Piscina.\nNel 1986, dopo la promozione in Serie C1 conquistata dallo Spezia nella stagione 1985-1986 viene realizzata una seconda curva detta \"Curva Piscina\", che sorge sul lato opposto alla Curva Ferrovia ed cos\u00ec definita perch\u00e9 si trova nell'area compresa tra il terreno di gioco e una piscina di propriet\u00e0 della Marina Militare. Anche questa struttura \u00e8 realizzata in prefabbricato ed ha una capienza di circa posti. La Curva Piscina diviene immediatamente il settore occupato dai tifosi locali, che, pi\u00f9 vicini al campo, possono far sentire meglio il proprio calore ai loro beniamini. La curva viene inaugurata il 28 settembre 1986 in occasione di Spezia-. Nelle stagioni 1987-1988 e 1988-1989 lo Spezia Calcio ha un ottimo rendimento e sfiora la promozione in Serie B, l'afflusso di pubblico per le partite interne \u00e8 sempre maggiore e si decide di innalzare la struttura in prefabbricato della Curva Piscina, raddoppiandone di fatto la capienza. La nuova struttura \u00e8 pronta in occasione dell'incontro casalingo con la Virescit, nel dicembre 1988, in vista della partita con la previsto per il turno interno successivo. Gli ospiti, intanto, continuano ad essere sistemati nel settore in prefabbricato lato \"ferrovia\".\nNell'estate 2021, il settore ha subito una nuova ristrutturazione venendo demolito e ricostruito. I lavori in questione, hanno portato la Curva Piscina ad avere una capienza di posti suddivisi in due settori, di cui uno per la tifoseria ospite.\nIl \"nuovo\" Picco.\nSul finire degli anni ottanta viene presentato un ambizioso progetto ad opera dello studio Gregotti ed associati, che prevede il completo rifacimento di tutti i settori dello stadio, portando cos\u00ec la capienza complessiva dell'impianto a circa spettatori. La nuova struttura, nella mente dei progettisti, prevede una tribuna ed un settore distinti dalla capienza di circa posti ciascuno ed entrambi coperti, e due curve perfettamente simmetriche, di forma tondeggiante, da circa posti ciascuna. I lavori, anche se non nei tempi perfettamente prestabiliti, prendono il via, e viene come prima cosa realizzato il settore distinti, che temporaneamente viene diviso a met\u00e0 per ospitare anche i tifosi ospiti. Successivamente \u00e8 il turno della Curva Ferrovia, che viene completamente ricostruita secondo il nuovo progetto, diventando il settore pi\u00f9 imponente di tutto l'impianto. Nella nuova curva prendono posto i tifosi locali e la struttura viene inaugurata il 12 novembre 1993 con la partita Spezia-, terminata con il punteggio di 0-0. I lavori, tuttavia, a causa della mancanza di fondi sono costretti a fermarsi, ed i restanti settori (tribuna e curva lato \"piscina\") non vengono ristrutturati.\nLo stadio negli anni duemila.\nLa tribuna pertanto resta quella costruita negli anni trenta, con le evidenti limitazioni che ci\u00f2 comporta (in particolare i pali di sostegno della copertura che ostacolano la visuale), e la Curva Piscina viene parzialmente smantellata cadendo in disuso. Lo stadio Alberto Picco resta in questa situazione fino all'estate del 2000, quando lo Spezia Calcio conquista la promozione in C1 e si decide di ristemare (con una nuova struttura in ferrotubi) la Curva Piscina per assegnarla ai tifosi ospiti. Tutto ci\u00f2 \u00e8 necessario per garantire una maggiore sicurezza ed una maggiore capienza, potendo offrire alle tifoserie ospiti un settore da posti e dedicare ai supporters locali l'utilizzo di tutto il settore dei distinti. Nei due anni successivi (stagioni 2000-2001 e 2001-2002) lo Spezia torna di nuovo in lotta per la promozione in Serie B e lo stadio viene spesso riempito fino ai limiti consentiti dalla capienza; finalmente si pensa di nuovo di portare a compimento il progetto originale di ristrutturazione, ma la propriet\u00e0 dello Spezia Calcio preferisce rinviare i lavori a data da destinarsi per non essere costretta a rinunciare agli incassi in occasione delle partite casalinghe.\n2006: adeguamento alla Serie B.\nIn questa situazione di stallo si arriva fino al 2006, anno in cui lo Spezia Calcio viene promosso in Serie B. La promozione alla serie superiore mette a nudo tutte le carenze dell'impianto, e si ripropone il problema della ristrutturazione mai portata del tutto a compimento (pi\u00f9 volte si \u00e8 discusso sull'opportunit\u00e0 di individuare un'area pi\u00f9 capiente su cui costruire uno stadio ex novo). Per affrontare la Serie B si sono dovuti approntare alcuni lavori per rendere l'impianto conforme alle norme vigenti; nel dettaglio sono state realizzate due nuove torri faro dal lato della Curva Piscina per adeguare l'impianto di illuminazione, \u00e8 stato colmato (e sostituito con una vetrata antisfondamento) il fossato che divideva il terreno di gioco dal settore distinti e sono state realizzate nuove strutture per la stampa (compresa un'area \"hospitality\") e gli spogliatoi alle spalle della storica tribuna. La capienza della Curva Piscina, destinata ai tifosi ospiti, \u00e8 stata aumentata a unit\u00e0; complessivamente la capienza dell'impianto \u00e8 stata portata a circa spettatori. \u00c8 stata infine realizzata una postazione per consentire le riprese televisive dal settore distinti, in modo da evitare gli ostacoli visivi costituiti dai pali di sostegno che sono presenti in tribuna, dove invece trovano ancora posto i giornalisti delle emittenti radiofoniche e quelli della carta stampata.\n2007: Adeguamento alle nuove norme e prospettive future.\nNel corso dell'estate 2007 vengono realizzate alcune opere in seguito all'inasprimento delle norme relative alla sicurezza negli stadi. Per poter considerare l'impianto a norma di legge vengono infatti posti dei tornelli a tutti i varchi di accesso del pubblico; l'intero stadio viene inoltre circondato da una recinzione metallica che garantisce un'area di sicurezza tra i controlli di ingresso e l'accesso agli spalti. Vengono contestualmente realizzati nuovi cancelli di sicurezza e installate ulteriori telecamere di sorveglianza. Cambia in modo radicale l'accesso allo stadio per i tifosi ospiti, grazie alla realizzazione di uno speciale tunnel che consente l'accesso alla Curva Piscina dalla laterale Via dei Pioppi.\nIl vecchio campo di calcio posto dietro la Tribuna, conosciuto come \"Sussidiario\", viene definitivamente dismesso per consentire il collegamento con il tunnel verso la Curva Piscina e un'area sicura di parcheggio per gli automezzi dei tifosi ospiti.\nNella parte superiore del settore Distinti vengono realizzati alcuni piccoli box in muratura, per migliorare il comfort delle postazioni televisive e giornalistiche.\nNon sono comunque venuti meno alcuni dei problemi relativi al mancato completamento della ristrutturazione dello stadio: in particolar modo la tribuna risulta essere ormai una struttura troppo vecchia e limitata nella visibilit\u00e0 e nella capienza, ed il settore ospiti \u00e8 ancora realizzato con materiali metallici prefabbricati. L'originale progetto Gregotti prevederebbe il completamento dello stadio realizzando per questi due settori delle strutture simmetriche a quelle gi\u00e0 in atto nella Curva Ferrovia e nei Distinti, ma le nuove norme emanate nel corso degli anni in materia di sicurezza rendono assai difficile la messa in atto del progetto cos\u00ec come era nella sua forma originale.\nLa tempistica degli interventi futuri non \u00e8 ancora chiara e potr\u00e0 variare in base alle risorse finanziarie che l'Amministrazione comunale vorr\u00e0 mettere a disposizione; per i prossimi interventi la priorit\u00e0 dovrebbe comunque essere riservata al completo rinnovo della Tribuna, e solo secondariamente alla realizzazione della Curva Piscina in cemento armato o alla copertura della Curva Ferrovia con una tettoia.\nNell'estate 2008, in seguito al fallimento societario dello \"Spezia Calcio 1906\" e la successiva ripartenza dalla Serie D, la capienza ufficiale dello stadio era stata ridotta a posti, per poter cos\u00ec eludere l'obbligatoriet\u00e0 dell'utilizzo di biglietti nominali, tornelli e stewards, al fine di ridurre le spese di gestione dell'impianto.\nTerminata la stagione 2010-2011, lo stadio viene dotato di manto sintetico 62 Lesmo Tricolor Geofill N Tredi finito di sistemare il 20 agosto 2011, inoltre, a partire dalla partita Spezia-Piacenza del 19 settembre 2011 \u00e8 in uso un tabellone elettronico, provvisorio, situato presso l'angolo di campo tra Tribuna e Curva Piscina.\nTra dicembre e gennaio 2014 l'impianto sportivo \u00e8 stato dotato di manto in erba naturale mista a sintetico con serpentina interrata per il riscaldamento del campo.\nLo stadio nel terzo millennio.\nCaratteristiche.\nSolo i settori di Tribuna e Distinti sono coperti. Nel corso della stagione 2018-2019 \u00e8 stata completata la posa dei seggiolini in tutto lo stadio, bianchi in Curva Ferrovia, grigi in Curva Piscina e tribuna, arancioni nei Distinti. La Curva Piscina \u00e8 il settore destinato ai tifosi ospiti ed ha una capienza di unit\u00e0. La capienza complessiva dell'impianto \u00e8 di oltre posti. Lo stadio \u00e8 di propriet\u00e0 del Comune della Spezia, che ha anche recentemente acquistato dalla Marina Militare il terreno su cui sorge l'impianto.\nUbicazione.\nLo stadio Alberto Picco sorge in Viale Fieschi, un ampio viale che si trova sul percorso che collega La Spezia a Portovenere. L'unica altra via di accesso all'impianto \u00e8 la stretta e tortuosa Via dei Pioppi, che si trova alle spalle di Tribuna e Curva Ferrovia. Lo stadio si trova a poche centinaia di metri dal centro storico cittadino, e l'intera struttura \u00e8 posizionata di fronte al muro di cinta dell'arsenale militare e ad altre zone militari quali il centro sportivo \"A. Montagna\".La stazione ferroviaria di \"La Spezia Centrale\" si trova a circa un chilometro ed \u00e8 raggiungibile sia a piedi che tramite il trasporto pubblico cittadino, il casello autostradale pi\u00f9 vicino \u00e8 quello di \"La Spezia-S.Stefano Magra\" sulle autostrade A15 e A12 ed \u00e8 distante alcuni chilometri."}
{"id": "561502", "revid": "767487", "url": "https://it.wikipedia.org/wiki?curid=561502", "title": "Cantone di Sancerre", "text": "Il Cantone di Sancerre \u00e8 una divisione amministrativa dell'Arrondissement di Bourges.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 18 a 36 comuni.\nComposizione.\nI 18 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 36:"}
{"id": "561504", "revid": "2", "url": "https://it.wikipedia.org/wiki?curid=561504", "title": "Calbalacrab", "text": ""}
{"id": "561505", "revid": "767487", "url": "https://it.wikipedia.org/wiki?curid=561505", "title": "Amsterdam (romanzo)", "text": "Amsterdam \u00e8 un romanzo dello scrittore inglese Ian McEwan, pubblicato nel 1998.\nNello stesso anno il romanzo ha vinto il prestigioso Booker Prize.\nTrama.\nIl libro inizia con i funerali di Molly Lane, ai quali si ritrovano i quattro uomini che l'hanno amata nel corso della sua vita: il marito George, da lei continuamente tradito, che negli ultimi tempi, approfittando delle precarie condizioni di salute della donna, l'ha praticamente rinchiusa in una prigione dorata; Julian, un politico divenuto ministro degli Esteri solo grazie al suo opportunismo, che \u00e8 stato suo amante negli anni pi\u00f9 recenti; e infine i due amici Vernon e Clive, l'uno direttore di un noto (anche se in fase calante) quotidiano, l'altro compositore di chiara fama, che hanno entrambi vissuto con lei in giovent\u00f9. Vernon e Clive sono ancora intimamente innamorati di Molly, e pertanto odiano sia il marito, sia Julian, non capendo come Molly potesse essere legata sentimentalmente ad un personaggio simile.\nLa morte di Molly innesca tutta una serie di eventi sempre pi\u00f9 stringenti: George ha rinvenuto delle fotografie compromettenti scattate da Molly a Julian, e carico di rancore le mostra a Vernon, che sulle prime non riesce a decidere se pubblicarle o meno. Allora chiede consiglio al suo vecchio amico Clive, che nel frattempo si trova nel bel mezzo di una crisi creativa. Egli deve infatti comporre un'importante sinfonia per celebrare l'arrivo del nuovo millennio, ma non riesce a trovare lo spunto giusto per concluderla; si reca cos\u00ec a fare una camminata in montagna, per cercare la tranquillit\u00e0 e la concentrazione necessari, ma proprio quando l'ispirazione finalmente sta ritornando e Clive sente di essere sul punto di trovare le note giuste, sente le grida di aiuto di una donna, aggredita da uno sconosciuto. Clive si trova cos\u00ec a dover scegliere tra la sua sinfonia e la salvezza della donna, ma la sua indecisione \u00e8 breve: ignora egoisticamente la richiesta d'aiuto.\nIl rapporto tra i due amici inizia quindi ad incrinarsi sotto la spinta di questi due dilanianti interrogativi: \u00e8 eticamente giusto sfruttare un segreto intimo di una persona (sia pure spregevole) per rovinargli completamente la carriera e la vita? E si pu\u00f2 scusare un artista che antepone la creazione della propria opera d'arte alla salvezza di una vita? Vernon e Clive si ritroveranno cos\u00ec ad Amsterdam, luogo del loro scontro finale, con un epilogo tragico e grottesco allo stesso tempo."}
{"id": "561509", "revid": "15756", "url": "https://it.wikipedia.org/wiki?curid=561509", "title": "Campionato europeo maschile di pallacanestro 2007", "text": "Il 35\u00ba Campionato Europeo Maschile di Pallacanestro FIBA (noto anche come FIBA EuroBasket 2007) si \u00e8 svolto in Spagna dal 3 al 16 settembre 2007.\nI Campionati europei maschili di pallacanestro sono una manifestazione biennale tra le squadre nazionali organizzato dalla FIBA Europe.\nIl torneo ha visto la vittoria della , che, nella finale di Madrid, \u00e8 riuscita a superare a sorpresa i padroni di casa della , campioni del mondo in carica, con il punteggio di 60 a 59. Il terzo posto \u00e8 andato invece alla , che nella finalina ha battuto la , squadra campione uscente dell'Europeo.\nSquadre partecipanti.\nIn seguito ai sorteggi per la formazione dei gironi, tenutisi a Madrid il 19 ottobre 2006, i gironi dei campionati europei 2007 sono i seguenti:\nQualificazione olimpica.\nLa competizione servir\u00e0 anche come qualificazione olimpica: accederanno al torneo olimpico di Pechino 2008, oltre alla Spagna (qualificata di diritto in quanto campione del mondo in carica) le due squadre al vertice della classifica finale (senza ovviamente contare la Spagna stessa). Inoltre ulteriori quattro squadre parteciperanno al Torneo di Qualificazione Olimpica, dove si confronteranno con due nazionali africane, tre americane, due asiatiche e una oceanica.\nFormato.\nLe prime tre dei quattro gruppi della prima fase passano ai due gruppi della seconda fase, per l'accesso ai quarti di finale. Le squadre classificatesi dai gruppi A e B formeranno il gruppo E, mentre quelle dai gruppi C e D, il gruppo F.\nNella seconda fase, le dodici squadre qualificate dalla prima fase si portano dietro i punti totalizzati nella prima fase a gruppi, ma solo i punti conquistati contro le squadre dello stesso gruppo che sono passate al secondo turno, e si scontrano solo contro le squadre provenienti dall'altro gruppo. Le prime quattro di ognuno dei due gruppi passano ai quarti di finale.\nSegue una fase a eliminazione diretta. Le squadre eliminate nei quarti disputano le gare dal quinto all'ottavo posto, mentre le squadre eliminate in semifinale disputano la finale per il terzo posto. La finale per il primo posto decide il campione d'Europa 2007.\nCon la vittoria una squadra conquista 2 punti, mentre con la sconfitta 1 punto.\nSquadre qualificate alle Olimpiadi.\nLa , la , la e la dovranno disputare il torneo di qualificazione olimpica nel 2008 per accedere al torneo olimpico di Pechino 2008."}
{"id": "561510", "revid": "984922", "url": "https://it.wikipedia.org/wiki?curid=561510", "title": "Cantone di Vailly-sur-Sauldre", "text": "Il Cantone di Vailly-sur-Sauldre era una divisione amministrativa dell'Arrondissement di Bourges.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "561514", "revid": "226458", "url": "https://it.wikipedia.org/wiki?curid=561514", "title": "Cantone di Charenton-du-Cher", "text": "Il Cantone di Charenton-du-Cher era una divisione amministrativa dell'Arrondissement di Saint-Amand-Montrond.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "561515", "revid": "287204", "url": "https://it.wikipedia.org/wiki?curid=561515", "title": "Cantone di Ch\u00e2teaumeillant", "text": "Il Cantone di Ch\u00e2teaumeillant \u00e8 una divisione amministrativa dell'Arrondissement di Saint-Amand-Montrond.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 11 a 38 comuni.\nComposizione.\nGli 11 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 38:"}
{"id": "561516", "revid": "1573940", "url": "https://it.wikipedia.org/wiki?curid=561516", "title": "Emberiza citrinella", "text": "Lo zigolo giallo (\"Emberiza citrinella\" ) \u00e8 un uccello della famiglia degli Emberizidi.\nDescrizione.\nLunghezza 16-18,5\u00a0cm; ala 8,5-9,2\u00a0cm; apertura alare 26\u201330\u00a0cm; coda 7,5\u20138\u00a0cm; tarso 19\u201320\u00a0mm; becco 11\u201312\u00a0mm; peso 24-34 g. Come gli altri zigoli ha corporatura slanciata ed elegante, capo tondeggiante ben proporzionato e coda forcuta. Il maschio adulto ha color dominante sul giallo-citrino (testa e parti inferiori), dorso bruno rossiccio, con macchie brunastre, groppone rosso castano. Carattere tipico, ben visibile in volo, \u00e8 il bianco delle timoniere esterne; la femmina e il giovane sono meno gialli e pi\u00f9 maculati.\nBiologia.\n\u00c8 un uccello migratore che si riunisce in stormi di circa 10 esemplari.\nRiproduzione.\nUovo 21x16 mm circa. Nidifica sul terreno tra l'erba o nelle siepi: il nido, fatto d'erbe secche, muschio e materiali filamentosi, \u00e8 foggiato a coppa. La femmina vi depone 4-5 uova bianco-azzurrognole, finemente macchiettate e striate di rossastro.\nAlimentazione.\nSi nutre di vegetali (semi, granaglie, frutta, germogli e foglie) e in subordine anche d'insetti ed altri piccoli animali.\nDistribuzione e habitat.\nLo zigolo giallo vive in Eurasia. Tra gli zigoli \u00e8 una delle specie pi\u00f9 comuni in Italia settentrionale e centrale; nidifica, ma scarso, su Alpi e Appennini. \u00c8 pi\u00f9 frequente di passo.\nFrequenta terreni a vegetazione cespugliosa, seminativi con siepi e margini dei boschi. Ordinariamente si posa sul terreno, talora anche sui cespugli.\nSistematica.\nNe sono conosciute tre sottospecie:"}
{"id": "561518", "revid": "104458", "url": "https://it.wikipedia.org/wiki?curid=561518", "title": "Cantone di Ch\u00e2teauneuf-sur-Cher", "text": "Il Cantone di Ch\u00e2teauneuf-sur-Cher era una divisione amministrativa dell'Arrondissement di Saint-Amand-Montrond.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "561521", "revid": "125134861", "url": "https://it.wikipedia.org/wiki?curid=561521", "title": "Giovanni Legrenzi", "text": "Biografia.\nLegrenzi nacque a Clusone, in provincia di Bergamo, dove fu battezzato il 12 agosto 1626 e ricevette i primi insegnamenti musicali nella sua citt\u00e0 natale, prima dal padre, Giovanni Maria, e poi, fra il 1639 e il 1643, dall'Accademia Mariana di Bergamo, istituzione in cui gli avviati al sacerdozio dovevano affrontare anche rigorosi studi musicali.\nFu organista con Maurizio Cazzati nella Basilica di Santa Maria Maggiore dal 30 agosto 1645 all'ottobre 1656. Nel novembre dello stesso anno accett\u00f2 un impiego a Ferrara, dal marchese Ippolito Bentivoglio, padre della poetessa Calcagni Matilde come maestro di cappella dell'Accademia dello Spirito Santo, che mantenne fino al gennaio 1665.\nRifiutata l'offerta di ritornare a lavorare in Santa Maria Maggiore a Bergamo, nel 1669 si candid\u00f2 al posto di maestro di cappella al Duomo di Milano, come successore di Michelangelo Grancini. Ottenuti nel giudizio del 29 novembre 1669 lo stesso numero di voti di Giovanni Antonio Grossi, Legrenzi fu invitato a sottoporsi a un secondo concorso, ma prefer\u00ec ritirarsi.\nTra il 1670 e il 1676 Legrenzi oper\u00f2 a Venezia come maestro di musica presso la chiesa di Santa Maria dei Derelitti nota pi\u00f9 comunemente come Chiesa dell'Ospedaletto. Oltre all'insegnamento della musica alle \"putte\" dell'ospedale veneziano Legrenzi svolse un'intensa attivit\u00e0 di maestro di cappella e compositore a beneficio di questa istituzione.\nA partire dal 1671 Legrenzi era stato nominato anche maestro di coro della locale congregazione dei filippini, i quali dal 1667 avevano avviato una regolare attivit\u00e0 musicale legata alle riunioni oratoriali presso la chiesa di Santa Maria della Fava. Per questa modesta, ma rinomata, attivit\u00e0 musicale Legrenzi compose ben undici oratori.\nIl 30 aprile 1676 Legrenzi tent\u00f2 di ottenere il posto di maestro di cappella in San Marco, ma per un solo voto gli fu preferito Natale Monferrato; il 7 luglio fu tuttavia nominato maestro di coro all'ospedale dei Mendicanti, e succedette poi a Monferrato come maestro di cappella di tale istituzione il 26 gennaio 1683. L'insuccesso del 1676, tuttavia, non pregiudic\u00f2 la carriera di Legrenzi in San Marco; il 5 gennaio 1683 egli divenne infatti vicemaestro della cappella marciana e soltanto due anni dopo, il 23 aprile 1685, fu nominato maestro della prestigiosa istituzione e mantenne l'incarico fino alla morte. Sotto la sua direzione l'organico stabile della cappella di San Marco raggiunse il massimo della consistenza, fino a comprendere 36 cantanti e 34 strumentisti.\nAmmalatosi gravemente nel 1687, Legrenzi si spense a Venezia il 27 maggio 1690 e venne seppellito in Santa Maria della Fava. Tra i suoi studenti figurano i nomi di Francesco Gasparini, Giovanni Varischino, Giovanni Sebenico e Tomaso Albinoni."}
{"id": "561524", "revid": "1442080", "url": "https://it.wikipedia.org/wiki?curid=561524", "title": "Carlo Mattrel", "text": "Era affettuosamente soprannominato \"Carletto\".\nBiografia.\nSposato con Grazia, la coppia ebbe un figlio, Diego, in seguito fondatore della squadra di calcio a 5 del Ronchiverdi.\nRitiratosi, intraprese l'attivit\u00e0 di imprenditore metalmeccanico fino alla prematura scomparsa avvenuta nel 1976, a trentanove anni, a seguito di un incidente stradale avvenuto in localit\u00e0 Front Canavese: la sua auto si schiant\u00f2 contro una betulla e Mattrel sbatt\u00e9 la testa sul parabrezza; mor\u00ec sul colpo nonostante il rapido soccorso di un anestesista.\nCaratteristiche tecniche.\nAtleta longilineo, era capace di piazzarsi bene fra i pali ed era dotato di grande agilit\u00e0.\nCarriera.\nClub.\nInizi\u00f2 a muovere i primi passi nelle giovanili della . Disput\u00f2 il campionato 1956-1957 nelle file dell'Anconitana, terminata prima nel girone F della Serie D, per poi tornare in bianconero.\nGioc\u00f2 sette stagioni sotto la Mole, salvo una parentesi di una stagione in prestito al Palermo nel 1961-1962 (34 presenze in campionato), rientrando nella trattativa che port\u00f2 Roberto Anzolin a Torino. Alla Juventus vinse tre scudetti (1958, questo ultimo quello della \"prima stella\", 1960 e 1961) e due edizioni della Coppa Italia (1959 e 1960).\nDurante l'annata a Palermo fece registrare la pi\u00f9 lunga striscia di partite con reti inviolate della storia rosanero: cinque partite contro Udinese, Vicenza, Torino, Bologna e SPAL (in quest'ultima par\u00f2 due rigori). Nella stessa stagione par\u00f2 otto calci di rigore su dieci (uno dei due subiti fu parato ma non trattenuto a San Siro contro l'Inter dopo averne parato gi\u00e0 uno).\nRientrato a Torino, venne progressivamente relegato al ruolo di riserva di Roberto Anzolin. Nel 1965-1966 pass\u00f2 al rimanendovi due stagioni, in cui, nella seconda, perse il posto da titolare a vantaggio di Adriano Reginato a causa di un problema alla schiena. \nCon i cagliaritani Mattrel ha anche una esperienza nel campionato nordamericano organizzato nel 1967 dalla United Soccer Association e riconosciuto dalla FIFA, in cui i sardi giocarono nelle vesti del Chicago Mustangs, ottenendo il terzo posto nella Western Division.\nSi trasfer\u00ec quindi alla del presidente Paolo Mazza. A Ferrara inizi\u00f2 la stagione 1967-1968 titolare per poi finire fuori rosa in un'annata che vide la squadra ferrarese retrocedere in Serie B. Quindi, nel 1969, decise per il ritiro e ritorn\u00f2 nella sua Torino.\nOltre alle 158 presenze in Serie A, disput\u00f2 anche 27 partite di Coppa Italia, 4 partite di Coppa dei Campioni e una partita di Coppa delle Coppe.\nNazionale.\nDopo due presenze con la Nazionale Giovanile e una con la Nazionale B, mentre giocava con il Palermo conquist\u00f2 un posto nella Nazionale maggiore esordendo nel 1962 nell'incontro pre-mondiale -Italia (1-3).\nConvocato nella lista dei 22 giocatori per la spedizione al Mondiale 1962, disput\u00f2 da titolare la partita Cile-Italia 2-0 che fu anche l'ultima in maglia azzurra dopo aver collezionato anche 3 presenze nella Rappresentativa Giovanile, 3 nella Nazionale Militare e 2 nella Nazionale B."}
{"id": "561525", "revid": "767487", "url": "https://it.wikipedia.org/wiki?curid=561525", "title": "Cantone di Le Ch\u00e2telet", "text": "Il Cantone di Le Ch\u00e2telet era una divisione amministrativa dell'Arrondissement di Saint-Amand-Montrond.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "561526", "revid": "15756", "url": "https://it.wikipedia.org/wiki?curid=561526", "title": "Fonti del testo ebraico della Bibbia", "text": "Classificazione.\nI manoscritti dell'Antico Testamento sono distinguibili in base al materiale e alla forma del supporto.\nIn base al materiale del supporto possono essere:\nIn base alla forma supporto possono essere:\nVersioni che si susseguivano.\nA seguito dell'analisi dei contenuti di questi manoscritti, alcuni studiosi (Ulrich, Stipp e Tov) hanno proposto la seguente ipotesi. Quando le prime versioni dei libri dell'Antico Testamento venivano completate, venivano considerate autorevoli e fatte circolare come tali, ma in un periodo successivo venivano scritte e fatte circolare delle \"edizioni revisionate\" dei libri pensate per sostituire le precedenti. Il processo di sostituzione di edizioni consecutive \u00e8 stato solo parziale, in modo che le edizioni precedenti non smettessero mai completamente di esistere. Nell'antico Israele, la nuova edizione che sarebbe diventata il testo masoretico (quasi identica alla versione contenuta nella vulgata, nella peshitta, e nei manoscritti vaticani) sostitu\u00ec i testi precedenti, ma non completamente. Quindi le edizioni precedenti rimasero in uso in posti non centrali da un punto di vista geografico e sociologico, come ad esempio il deposito di testi di Qumran ed i vari manoscritti dei quali la traduzione greca fu preparata in antico Egitto. Queste, che secondo questa teoria sarebbero fra le prime edizioni della Bibbia e che nel caso dei manoscritti di Qumran risalgono al pi\u00f9 presto al II secolo a.C., sarebbero state conservate per i posteri per puro caso nella traduzione Septuaginta ed attraverso le scoperte nel Qumran.\nUn esempio di differenze tra testo masoretico e Qumranico \u00e8 la seguente tabella (Tov 2001) che si riferisce al libro di Isaia:\nIl congiuntivo \"waw\" serve per collegare parole, clausole o frasi.\nDiverse versioni trovate a Qumran.\nCirca le fonti dell'Antico Testamento ebraico, i testimoni pi\u00f9 antichi sono i manoscritti biblici di Qumran, ritrovati nel 1947, che contengono frammenti pi\u00f9 o meno ampi di tutti i testi della Bibbia ebraica. Nel complesso risalgono a un ampio periodo che va dal 250 a.C. circa al 68 d.C. Il ritrovamento di tali manoscritti ha rappresentato una grande scoperta archeologica: prima del 1947 non si possedevano manoscritti anteriori al IX secolo d.C.\nLa scarsit\u00e0 di manoscritti ebraici \u00e8 dovuta alla particolare reverenza riservata ai rotoli, per la quale si eliminavano tutti quelli che possedevano il minimo difetto, anche dovuto all'invecchiamento. La copiatura era per\u00f2 svolta con estrema accuratezza, in modo da consentire una trasmissione del testo estremamente affidabile.\nIl testo masoretico come standard.\nNella fissazione stabile e definitiva del testo biblico ebraico fondamentale \u00e8 il lavoro di rabbini detti masoreti. Furono attivi per un ampio lasso di tempo che va dal II secolo a.C. al 1425 d.C., particolarmente fiorenti nel IX secolo d.C., nelle sedi di Tiberiade, Gerusalemme e Babilonia. Erano suddivisi in varie scuole rivali, tra le quali la predominante risult\u00f2 quella di Tiberiade di Aaron Ben Moses Ben Asher (+ circa 960 d.C.). I masoreti fecero l'enorme sforzo di comparare i testi di tutti i manoscritti biblici conosciuti allo scopo di creare un testo unico. La versione che ne deriv\u00f2 \u00e8 detta testo masoretico (TM). I masoreti inserirono anche vocali al testo, visto che i testi originali erano formati soltanto di consonanti. Queste aggiunte hanno implicato a volte anche l'interpretazione di quanto era scritto, in quanto alcune parole avevano significati differenti a seconda della vocale usata.\nI testimoni pi\u00f9 autorevoli prodotti dai masoreti sono:\nEdizioni stampate del Testo Masoretico.\nIn epoca moderna sono state molte le edizioni a stampa del TM."}
{"id": "561533", "revid": "117708109", "url": "https://it.wikipedia.org/wiki?curid=561533", "title": "Strada sopraelevata", "text": "Una strada sopraelevata \u00e8 un tipo di strada urbana a scorrimento veloce che corre a un livello superiore rispetto alle strade ordinarie (per lo pi\u00f9 su viadotti).\nLe strade sopraelevate consentono di collegare rapidamente diversi punti di una citt\u00e0. Hanno tuttavia alcuni gravi svantaggi: portano ad un aumento del rumore e dell'inquinamento, e contribuiscono al degrado delle parti di citt\u00e0 che si trovano sotto di esse."}
{"id": "561535", "revid": "104458", "url": "https://it.wikipedia.org/wiki?curid=561535", "title": "Cantone di Dun-sur-Auron", "text": "Il Cantone di Dun-sur-Auron \u00e8 una divisione amministrativa dell'Arrondissement di Saint-Amand-Montrond.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 12 a 32 comuni.\nComposizione.\nI 12 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 32:"}
{"id": "561537", "revid": "767487", "url": "https://it.wikipedia.org/wiki?curid=561537", "title": "Cantone di La Guerche-sur-l'Aubois", "text": "Il Cantone di La Guerche-sur-l'Aubois \u00e8 una divisione amministrativa dell'Arrondissement di Saint-Amand-Montrond.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 9 a 22 comuni.\nComposizione.\nI 9 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 22:"}
{"id": "561538", "revid": "402160", "url": "https://it.wikipedia.org/wiki?curid=561538", "title": "Gianni Ferreri", "text": "Biografia.\nFerreri nasce a Parabiago da genitori partenopei. All'et\u00e0 di sei anni abbandona la natia cittadina lombarda stabilendosi definitivamente a Napoli.\nTerminati prematuramemnte gli studi scolastici, inizia a svolgere lavori artigianali e, allo stesso tempo, si avvicina alla musica e al teatro.\nNel 1976 fonda una compagnia amatoriale e comincia a confrontarsi con la grande tradizione teatrale della sua citt\u00e0. Negli anni Ottanta entra a far parte delle compagnie professioniste lavorando con Isa Danieli, Mario Scarpetta, Mario Merola e la coppia Giuseppe Pambieri e Lia Tanzi. Parallelamente professa l'attivit\u00e0 di accordatore di pianoforti.\nNel 1995 la svolta, viene scelto per la campagna pubblicitaria dell'allora nascente TELE+, girando tre spot andati in onda su tutte le reti nazionali. Da quel momento interpreta molti personaggi in film per il cinema e la televisione. A cominciare dai debutti alla sceneggiatura e alla regia di Paolo Sorrentino (Polvere di Napoli e l'Amore non ha confini), Auguri Professore di, fino ad arrivare al ruolo del sovraintendente Giuseppe Ingargiola nella serie televisiva \"Distretto di Polizia\" che gli dar\u00e0 fama nazionale.\nNel 2006 approda alla TV, \u00e8 infatti tra i protagonisti del variet\u00e0 \"Suonare Stella\" per poi tornare stabilmente a teatro principalmente a Roma e Napoli. Nel 2018 \u00e8 il protagonista del cortometraggio \"Tu m'uccidi o crudele\"."}
{"id": "561539", "revid": "984922", "url": "https://it.wikipedia.org/wiki?curid=561539", "title": "Cantone di Ligni\u00e8res", "text": "Il Cantone di Ligni\u00e8res era una divisione amministrativa dell'Arrondissement di Saint-Amand-Montrond.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "561541", "revid": "1318658", "url": "https://it.wikipedia.org/wiki?curid=561541", "title": "Thugga", "text": "Thugga (nome moderno Dougga) \u00e8 una citt\u00e0 nordafricana che conserva numerosi resti di monumenti punici, numidi e romani, che ne fanno uno dei pi\u00f9 importanti siti archeologici della Tunisia. Per l'eccezionale stato di conservazione di alcuni suoi monumenti, che rivelano la tipica struttura delle cittadine romane del Nordafrica, il sito \u00e8 annoverato nella lista dei patrimoni mondiali dell'umanit\u00e0 dell'UNESCO.\nStoria.\nAnche se l'etimologia del toponimo \u00e8 controversa, sembra certo che esso sia di origine berbera. Ciononostante, l'impianto della citt\u00e0 (posto inizialmente su una collina, il cui lato nord era delimitato da un ripido pendio) si deve a Cartagine (V secolo a.C.) che la mantenne fino a quando, dopo la sua sconfitta nel 202 a.C. (battaglia di Zama, seconda guerra punica), venne acquisita da Massinissa. Dopo la sconfitta di Giugurta, ma molto pi\u00f9 probabilmente dopo la vittoria di Tapso ad opera di Gaio Giulio Cesare, pass\u00f2 sotto il controllo di Roma, nella provincia Africa, che dur\u00f2 diversi secoli. Fu inoltre sede di una guarnigione legionaria sotto il principato di Augusto, fino a quando la \"legio III Augusta\" non fu trasferita ad \"Ammaedara\" (oggi Haidra)."}
{"id": "561543", "revid": "984922", "url": "https://it.wikipedia.org/wiki?curid=561543", "title": "Cantone di N\u00e9rondes", "text": "Il Cantone di N\u00e9rondes era una divisione amministrativa dell'Arrondissement di Saint-Amand-Montrond.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "561544", "revid": "320578", "url": "https://it.wikipedia.org/wiki?curid=561544", "title": "Montecarlo Masters", "text": ""}
{"id": "561545", "revid": "110157", "url": "https://it.wikipedia.org/wiki?curid=561545", "title": "Cantone di Saint-Amand-Montrond", "text": "Il Cantone di Saint-Amand-Montrond \u00e8 una divisione amministrativa dell'Arrondissement di Saint-Amand-Montrond.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, non ha sub\u00ecto modifiche.\nComposizione.\nComprende i comuni di:"}
{"id": "561546", "revid": "287204", "url": "https://it.wikipedia.org/wiki?curid=561546", "title": "Raymond Buckland", "text": "Biografia.\nCresciuto in una famiglia di fede anglicana, sviluppa un forte interesse per l'occultismo fin dall'et\u00e0 di dodici anni. Studia al King's College di Londra e al Brantridge Forest College nel Sussex, dove si laurea in antropologia. Tra il 1957 e il 1959 presta servizio militare nella Royal Air Force. \nIl suo primo incontro con Gerald Gardner, colui che nel 1954 rese pubblica la prima tradizione wiccan, quella appunto gardneriana, risale al 1963, al quale segu\u00ec l'iniziazione nel successivo 1964 ad opera di Monique Wilson, una delle alte sacerdotessa iniziate da Gerald Gardner. Nel 1962 si trasferisce negli Stati Uniti con la moglie Tara, dove \u00e8 il primo wiccan a adoperarsi per la diffusione dell'antica religione negli USA, diventando di fatto il \"padre\" della wicca statunitense.\nNel 1973 Buckland lascia la tradizione gardneriana per fondare, con l'aiuto della moglie Tara, una propria tradizione, la Seax Wica, i cui insegnamenti e la cui liturgia sono principalmente contenuti nel suo libro \"The Tree\". \u00c8 considerato un leader importante per l'intero movimento neopagano.\nOpere.\n\u00c8 uno degli autori wiccan pi\u00f9 prolifici e autorevoli. Innumerevoli sono i suoi libri, non solo sulla wicca, ma anche su svariati altri temi esoterici:\nIn Italia sono stati pubblicati:"}
{"id": "561547", "revid": "104458", "url": "https://it.wikipedia.org/wiki?curid=561547", "title": "Cantone di Sancoins", "text": "Il Cantone di Sancoins era una divisione amministrativa dell'Arrondissement di Saint-Amand-Montrond.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "561549", "revid": "984922", "url": "https://it.wikipedia.org/wiki?curid=561549", "title": "Cantone di Saulzais-le-Potier", "text": "Il Cantone di Saulzais-le-Potier era una divisione amministrativa dell'Arrondissement di Saint-Amand-Montrond.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "561555", "revid": "1192245", "url": "https://it.wikipedia.org/wiki?curid=561555", "title": "Cantone di Argent-sur-Sauldre", "text": "Il Cantone di Argent-sur-Sauldre era una divisione amministrativa dell'Arrondissement di Vierzon.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso ed inglobato dentro il Cantone di Aubigny-sur-N\u00e8re.\nComposizione.\nComprendeva i comuni di:"}
{"id": "561560", "revid": "13833", "url": "https://it.wikipedia.org/wiki?curid=561560", "title": "Dougga", "text": ""}
{"id": "561561", "revid": "287204", "url": "https://it.wikipedia.org/wiki?curid=561561", "title": "Cantone di Aubigny-sur-N\u00e8re", "text": "Il Cantone di Aubigny-sur-N\u00e8re \u00e8 una divisione amministrativa dell'Arrondissement di Vierzon.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 4 a 15 comuni.\nComposizione.\nI 4 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 15:"}
{"id": "561563", "revid": "226458", "url": "https://it.wikipedia.org/wiki?curid=561563", "title": "Cantone di La Chapelle-d'Angillon", "text": "Il Cantone di La Chapelle-d'Angillon era una divisione amministrativa dell'Arrondissement di Vierzon.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "561567", "revid": "181699", "url": "https://it.wikipedia.org/wiki?curid=561567", "title": "Zrenjanin", "text": "Zrenjanin (in serbo e ruteno \u0417\u0440\u0435\u045a\u0430\u043d\u0438\u043d, in ungherese \"Nagybecskerek\", in rumeno \"Becicherecu Mare\", in slovacco \"Zre\u0148anin\", in tedesco \"Gro\u00dfbetschkerek\") \u00e8 una citt\u00e0 della Serbia settentrionale, situata nella provincia autonoma della Voivodina. \u00c8 il centro amministrativo del distretto del Banato Centrale. Secondo i dati del censimento del 2002, la popolazione della citt\u00e0 ammontava a 79.773 persone, mentre la municipalit\u00e0 di Zrenjanin contava 132.051 abitanti.\nZrenjanin \u00e8 la citt\u00e0 pi\u00f9 popolata del Banato serbo e la terza dell'intera Voivodina, dopo il capoluogo Novi Sad e Subotica.\nNome.\nAl nome originale di Zrenjanin, \"Be\u010dkerek/Becskerek\", venne aggiunto nelle lingue del Banato un aggettivo che indicasse il significato di \"maggiore\"/\"grande\": serbo: \"Veliki Be\u010dkerek\" o \"\u0412\u0435\u043b\u0438\u043a\u0438 \u0411\u0435\u0447\u043a\u0435\u0440\u0435\u043a\", tedesco del Danubio: \"Gro\u00dfbetschkerek\", ungherese: \"Nagybecskerek\", romeno: \"Becicherecul Mare\", per distinguere la citt\u00e0 dal villaggio situato nel Banato romeno dallo stesso nome, al quale ci si riferisce spesso come \"piccolo Be\u010dkerek\" (cfr. serbo: \"Mali Be\u010dkerek\" o \"\u041c\u0430\u043b\u0438 \u0411\u0435\u0447\u043a\u0435\u0440\u0435\u043a\", tedesco del Danubio: \"Kleinbetschkerek\", romeno: \"Becicherecu Mic\", ungherese: \"Kisbecskerek\"). Nel 1935 la citt\u00e0 venne ribattezzata Petrovgrad in onore di re Pietro I di Serbia.\nZrenjanin ricevette il suo nome attuale nel 1946 in onore dell'eroe rivoluzionario \u017darko Zrenjanin U\u010da (1902-1942). \u017darko Zrenjanin era stato un leader dei Comunisti della Voivodina e dei Partigiani che durante la seconda guerra mondiale sub\u00ec torture e fu incarcerato per mesi dai Nazisti. Dopo essere stato rilasciato, venne ucciso in un secondo momento dai Tedeschi dopo aver provato a sfuggire alla ricattura.\nStoria.\nI primi abitanti che si insediarono nel centro di (Veliki) Be\u010dkerek/(Nagy) Becskerek risalgono al XIV secolo, mentre le prime testimonianze scritte sulla citt\u00e0 si attestano attorno all'anno 1326. Il centro mercantile sul fiume Begej divenne un possedimento del principe serbo Stefan Lazarevi\u0107 nel XIV secolo. La citt\u00e0 divenne in seguito parte del Regno d'Ungheria fino al 1551, quando venne conquistata dagli Ottomani. Durante l'occupazione turca, la citt\u00e0 di Be\u010dkerek era popolata in maggioranza da Serbi.\nNel 1716 venne conquistata dagli Asburgo e questo comport\u00f2 l'inizio di un periodo di inteso sviluppo economico, soprattutto a seguito dell'editto di Maria Teresa d'Austria del 1769. Secondo i dati del 1753, la citt\u00e0 era popolata in maggioranza da Serbi e da Tedeschi. Secondo le statistiche che risalgono al 1773, la popolazione in quel periodo risiedeva in 721 abitazioni, delle quali 625 appartenevano a cristiani ortodossi, mentre 96 a cattolici romani.\nA Be\u010dkerek si costru\u00ec il teatro nel 1839, un ginnasio nel 1846, la sede attuale del municipio nel 1820 e il palazzo di giustizia nel 1908.\nDurante le rivoluzioni del 1848 la citt\u00e0 divenne \"de facto\" la capitale della Voivodina serba, una regione autonoma compresa nei territori degli Asburgo. Tra il 1849 e il 1860, divenne un territorio indipendente della corona austriaca, conosciuto come Voivodina di Serbia e Tami\u0161 Banato. \nDopo l'abolizione di questa provincia, la citt\u00e0 venne inclusa nella contea di Toront\u00e1l, di cui divenne il centro amministrativo. Dopo il 1867, Be\u010dkerek si trovava inclusa nei territori del Regno d'Ungheria, parte della duplice monarchia d'Austria-Ungheria.\nSecondo i dati del censimento del 1910, la citt\u00e0 contava 26.006 abitanti, dei quali 9.148 parlavano come lingua utilizzata pi\u00f9 frequentemente l'ungherese, 8.934 il serbo, 6.811 il tedesco e 339 il romeno. L'area della municipalit\u00e0 aveva 54.715 abitanti, dei quali 16,485 parlavano tedesco, 14.445 serbo, 10.581 romeno, 8.573 ungherese e 3.265 slovacco.\nNon \u00e8 comunque certo che i due maggiori gruppi etnici della citt\u00e0 fossero l'ungherese e il serbo, poich\u00e9 il censimento asburgico del 1910 classificava le persone in base alla \"lingua parlata pi\u00f9 di frequente\" e questo faceva aumentare i parlanti della lingua ungherese. Il magiaro era infatti in quel periodo la lingua ufficiale e anche molte persone non ungheresi lo utilizzavano nelle comunicazioni come lingua franca. La citt\u00e0 ospitava inoltre una comunit\u00e0 ebraica composta da 1.232, molti dei quali parlavano ungherese come lingua madre.\nDopo la prima guerra mondiale, la citt\u00e0 divenne parte del Regno dei Serbi, dei Croati e degli Sloveni, dal 1929 Regno di Jugoslavia. \nTra il 1918 e il 1922 la citt\u00e0 fu il capoluogo di una contea del Regno, dal 1922 al 1929 parte dell'oblast di Belgrado, mentre con la riforma istituzionale jugoslava divenne parte dal 1929 al 1941 della Banovina del Danubio.\nTra il 1941 e il 1944 la citt\u00e0 fu sotto l'occupazione delle truppe dell'Asse e inclusa nel Banato autonomo della Serbia, occupata della Germania. A conclusione del conflitto divenne parte della provincia autonoma della Voivodina, all'interno della Repubblica Federale Socialista di Jugoslavia. Dal 1992 al 2003 fu inclusa nella Repubblica Federale di Jugoslavia, rinominata nel 2003 Unione Statale di Serbia e Montenegro. Dal 2006 Zrenjanin fa parte della Serbia indipendente.\nMunicipalit\u00e0.\nLa municipalit\u00e0 di Zrenjanin include la citt\u00e0 di Zrenjanin e i seguenti villaggi:\nGruppi etnici (censimento 2002).\nLa popolazione della municipalit\u00e0 di Zrenjanin \u00e8 composta da: \nLuoghi abitati a maggioranza etnica serba sono: Zrenjanin, Banatski Despotovac, Boto\u0161, Elemir, E\u010dka, Klek, Kni\u0107anin, Lazarevo, Luki\u0107evo, Melenci, Orlovat, Perlez, Staji\u0107evo, Tara\u0161, Toma\u0161evac, Farka\u017edin, and \u010centa.\nInsediamenti a maggioranza ungherese sono: Lukino Selo and Mihajlovo.\nJankov Most \u00e8 invece l'unico insediamento a maggioranza rumena.\nLuoghi abitati \"misti\", privi di una maggioranza etnica: Aradac (con una maggioranza solo relativa di Serbi) e Belo Blato (a maggioranza relativa slovacca).\nSociet\u00e0.\nReligione.\nZrenjanin \u00e8 sede di una diocesi cattolica, che corrisponde alla regione del Banato appartenente alla Serbia.\nEconomia.\nTurismo.\nZrenjanin vanta molti monumenti, edifici e luoghi d'interesse, come il municipio, la Cattedrale, la Piazza della Libert\u00e0 e la via Alessandro I.\nIl noto Hotel \"Vojvodina\" \u00e8 situato in Piazza della Libert\u00e0. In citt\u00e0 \u00e8 presente un ufficio di promozione e informazione turistica presso l'edificio del Museo Nazionale (Suboti\u0107eva 1).\nSport.\nPallacanestro.\nLa squadra principale della citt\u00e0 \u00e8 il KK Proleter Zrenjanin.\nFootball americano.\nNella municipalit\u00e0 di Klek \u00e8 presente la squadra dei Klek Knights, vincitrice nel 2010 della EFAF Challenge Cup."}
{"id": "561568", "revid": "984922", "url": "https://it.wikipedia.org/wiki?curid=561568", "title": "Cantone di Gra\u00e7ay", "text": "Il Cantone di Gra\u00e7ay era una divisione amministrativa dell'Arrondissement di Vierzon.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "561569", "revid": "1318658", "url": "https://it.wikipedia.org/wiki?curid=561569", "title": "Arrondissement di Saverne", "text": "L\"arrondissement\" di Saverne \u00e8 una suddivisione amministrativa francese, situata nel dipartimento del Basso Reno e nella regione del Grand Est.\nComposizione.\nL\"arrondissement\" di Saverne raggruppa 127 comuni in 6 cantoni:"}
{"id": "561572", "revid": "86920628", "url": "https://it.wikipedia.org/wiki?curid=561572", "title": "Goezia", "text": ""}
{"id": "561575", "revid": "339392", "url": "https://it.wikipedia.org/wiki?curid=561575", "title": "Goetia", "text": ""}
{"id": "561576", "revid": "104485", "url": "https://it.wikipedia.org/wiki?curid=561576", "title": "Cantone di Lury-sur-Arnon", "text": "Il Cantone di Lury-sur-Arnon era una divisione amministrativa dell'Arrondissement di Vierzon.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "561577", "revid": "287204", "url": "https://it.wikipedia.org/wiki?curid=561577", "title": "Cantone di Mehun-sur-Y\u00e8vre", "text": "Il Cantone di Mehun-sur-Y\u00e8vre \u00e8 una divisione amministrativa dell'Arrondissement di Vierzon.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 5 a 15 comuni.\nComposizione.\nI 5 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 15:"}
{"id": "561578", "revid": "287204", "url": "https://it.wikipedia.org/wiki?curid=561578", "title": "Cantone di Vierzon-1", "text": "Il Cantone di Vierzon-1 \u00e8 una divisione amministrativa dell'Arrondissement di Vierzon.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, non ha sub\u00ecto modifiche.\nComposizione.\nComprende la parte settentrionale della citt\u00e0 di Vierzon."}
{"id": "561581", "revid": "287204", "url": "https://it.wikipedia.org/wiki?curid=561581", "title": "Cantone di Vierzon-2", "text": "Il Cantone di Vierzon-2 \u00e8 una divisione amministrativa dell'Arrondissement di Vierzon.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, il numero dei comuni \u00e8 rimasto immutato ma ne \u00e8 stata modificata la composizione.\nComposizione.\nOltre a parte della citt\u00e0 di Vierzon, i 9 comuni facenti parte prima della riforma del 2014 erano:\nDal 2015, oltre a parte della citt\u00e0 di Vierzon, i comuni appartenenti al cantone sono i seguenti 9:"}
{"id": "561584", "revid": "125089673", "url": "https://it.wikipedia.org/wiki?curid=561584", "title": "Massimiliano Varrese", "text": "Biografia.\nMassimiliano Varrese nasce a Roma il 5 gennaio 1976. Si trasferisce molto presto in Toscana, prima ad Albinia e poi, nel 1989, a Grosseto, capoluogo maremmano dove cresce e studia. Inizia a studiare giovanissimo da professionista le arti dello spettacolo presso lo I.A.L.S. di Roma, iniziando anche a comporre i primi brani come autore. La sua carriera televisiva inizia nel 1997 con uno spot per la nota marca di gelati Sanson. Nel 1998 viene scoperto da Raffaella Carr\u00e0 che lo lancia come cantante-ballerino in \"Carr\u00e0mba! Che fortuna\".\nL'anno successivo esordisce a teatro con il musical \"Sono tutti pi\u00f9 bravi di me\", con la regia E. Giordano e per il quale scrive anche il brano portante insieme ad Ambrogio Sparagna, mentre l'anno dopo \u00e8 la volta della pi\u00e8ce teatrale \"The Beautiful Thing\", diretto da B. Montefusco. Nello stesso anno partecipa alla miniserie televisiva \"Operazione Odissea\", per la regia di Claudio Fragasso. Nel 2000 viene chiamato dal coreografo Luca Tommassini per entrare nel corpo di ballo del programma \"Stasera pago io\", condotto da Fiorello, e nel 2001 lavora per il tour europeo di Paola &amp; Chiara. L'anno successivo \u00e8 tra i ballerini del tour di Geri Halliwell, con la quale gira il videoclip di \"It's Raining Men\", e di Holly Valance. Torna a recitare per la fiction \"Il bello delle donne\" e il film del 2002, con Valerio Mastandrea, \"Velocit\u00e0 massima\". Nel 2005 interpreta il ruolo di Furio Zani nella fiction Mediaset \"Grandi domani\", ricevendo un buon riscontro di critica.\nNel settembre 2005 viene presentato in anteprima alla 62\u00aa mostra cinematografica di Venezia il suo primo film da protagonista, \"Fuoco su di me\", per la regia di Lamberto Lambertini, con Omar Sharif, che vince il Premio della Cultura e del Dialogo istituito dalla Regione Veneto. Nel 2006, dopo la miniserie \"Sotto copertura\", spin off di \"Carabinieri\", fa il suo ingresso nel cast della fiction di Canale 5, dove interpreta Antonio Baldi. Viene riconfermato per le serie successive e alterna le riprese a Citt\u00e0 della Pieve con quelle in Giordania sul set de \"La sacra famiglia\", film in due puntate girato in lingua inglese, con Alessandro Gassmann e per la regia di Raffaele Mertes.\nNell'estate del 2006 \u00e8 presentatore dell'anteprima Festivalbar, e alla fine dell'anno inizia a lavorare in teatro per il musical \"3MSC. Emozioni e sogno. Tre metri sopra il cielo. Lo spettacolo\", interpretando il personaggio principale Step. Per questo ruolo riceve il Premio Vittorio Gassman come miglior giovane talento teatrale del 2007. Nel 2008 \u00e8 tra gli interpreti principali della miniserie \"Il sangue e la rosa\", diretta da Salvatore Samperi, Luigi Parisi e Luciano Odorisio. Nel 2007 \u00e8 testimonial della Tribe by BREIL, ultima per ordine di tempo delle moltissime campagne pubblicitarie da lui interpretate, da quella per lo shampoo Clear passando a quella del profumo Elizabeth Arden, con Catherine Zeta Jones. Alla fine del 2008 finisce di girare come coprotagonista l'opera prima di O. Crisostomi \"Alice\", dove scrive e canta il brano portante della colonna sonora \"L'amore che cos'\u00e8\". Dal 2010, in collaborazione con il maestro Maurizio Mastrini, porta in teatro diversi reading di musica e poesia tra i quali \"Processi InVersi\" di cui cura la regia sotto direzione artistica di Giorgio Albertazzi, e si esibisce omaggiando Charlie Chaplin nella canzone \"Smile\".\nNel novembre del 2011 pubblica, per Edizioni Sonda, il romanzo di formazione \"L'estate \u00e8 gi\u00e0 finita\", scritto a quattro mani con l'amico d'infanzia Francesco Serino e ambientato nella Grosseto degli anni ottanta. Il romanzo \u00e8 inserito nella collana di narrativa per ragazzi \"Idrogeno\".\nNel 2012 interpreta la nuova versione in chiave moderna di Francesco d'Assisi nel musical \"Chiara e Francesco\" per la regia di O. Castagna.\nNel 2018 \u00e8 regista e Attore insieme a Filippo Fagioli del docufilm \"Mi-ka-el\" che intreccia il percorso umano di un giornalista, interpretato da Varrese stesso, e la figura dell'Arcangelo Michele. Il Docufilm \u00e8 prodotto e realizzato da Philms Produzioni video.\nNel 2019 partecipa in qualit\u00e0 di concorrente ad \"Amici Celebrities\", in cui si classifica secondo, sconfitto in finalissima dalla vincitrice, la showgirl Pamela Camassa.\nVita privata.\nNel 2017 \u00e8 diventato padre di una bambina di nome Mia.\n\u00c8 istruttore di arti marziali e in particolare di kudo."}
{"id": "561591", "revid": "399", "url": "https://it.wikipedia.org/wiki?curid=561591", "title": "Mae Mai Muay Thai", "text": "La Mae Mai Muay Thai (thailandese: \u0e41\u0e21\u0e48\u0e44\u0e21\u0e49\u0e21\u0e27\u0e22\u0e44\u0e17\u0e22) \u00e8 la parte a mani nude del Krabi Krabong. Essa studia combattimenti sia con le armi che senza ed era utilizzata dai guerrieri thailandesi in guerra, qualora avessero perso le armi.\nA differenza della Muay thai moderna, si distingueva per la cruenta efficacia in guerra e per l'assenza di colpi proibiti. I duelli potevano essere svolti a mani incordate (per aumentare il danno provocato dagli attacchi le corde venivano cosparse di vetro, ghiaia o altri materiali), oppure venivano eseguiti dei nodi sulle corde. Il combattente era protetto da una conchiglia marina e non esistevano categorie di peso. Il combattimento finiva con la morte di uno dei due contendenti. Aspetto importante era la ritualit\u00e0 degli scontri: venivano eseguite delle danze sacre guerriere che servivano per chiedere la protezione degli dei e per chiedere perdono; l'atto di danzare era l'ultima cosa che veniva fatta prima di uccidere qualcuno oppure di essere uccisi. Le danze, chiamate Ram Muay (se lo scontro era con le armi la danza si chiamava Ram Awut), erano eseguite al suono della musica sarama, una musica pentatonica. I lenti movimenti del corpo venivano eseguiti in unione con la respirazione ed alla recitazione di mantram. Questa pratica, secondo la tradizione, aveva lo scopo di creare una percezione alterata dello spazio e del tempo in modo da poter vedere i movimenti dell'avversario rallentati e da arrestare la percezione del dolore; la tradizione voleva che fosse dovuta proprio alla musica ed ai movimenti che l'accompagnavano la velocit\u00e0 e la durezza degli scontri."}
{"id": "561592", "revid": "2063993", "url": "https://it.wikipedia.org/wiki?curid=561592", "title": "Palm Islands", "text": "Le Palm Islands (, in italiano Isole delle Palme) sono tre isole artificiali, Palm Jumeirah, Palm Jebel Ali e Palm Deira, antistanti Dubai, negli Emirati Arabi Uniti: la prima e la seconda sono gi\u00e0 state realizzate fisicamente, mentre la terza \u00e8 agli inizi ed \u00e8 ancora da realizzare da un punto di vista fisico.\nCiascuna isola ha la forma di una palma, racchiusa da una mezzaluna e avr\u00e0 un gran numero di centri residenziali, di intrattenimento e per il tempo libero. Le Palm Islands sono situate al largo della costa degli Emirati Arabi Uniti nel Golfo Persico e incrementeranno di 520\u00a0km le spiagge della citt\u00e0 di Dubai.\nResponsabile della loro costruzione \u00e8 l'impresa locale Nakheel Properties, che ha a sua volta incaricato la belga Jan De Nul e la olandese Van Oord, esperte di dragaggio e specializzate nel recupero di terra dal mare.\nLe prime due isole hanno richiesto approssimativamente 100 milioni di m\u00b3 di sabbia e roccia, mentre Palma Deira richieder\u00e0 approssimativamente 1 miliardo di m\u00b3: tutto il materiale \u00e8 ricavato localmente negli stessi Emirati. Sulle tre isole risiederanno oltre 100 alberghi di lusso, ville e appartamenti esclusivi sul mare, porti, parchi acquatici, ristoranti, centri commerciali, strutture sportive e terme.\nLa creazione di Palm Jumeirah ha avuto inizio nel giugno del 2001, mentre, poco dopo, si sono iniziati quelli di Palm Jebel Ali. I lavori di Palm Deira, per la quale \u00e8 prevista una superficie di 46,35\u00a0km\u00b2, sono stati annunciati nell'ottobre del 2004: la sua costruzione dovrebbe richiedere circa 10\u201315 anni, pianificazione che per\u00f2 non tiene conto della stretta creditizia che ha colpito Dubai.\nCostruzione.\nLe Isole delle Palme sono isole artificiali costruite con la sabbia dragata dal fondo del Golfo Persico dalla belga Jan De Nul e dalla olandese Van Oord. La sabbia viene spruzzata dalle draghe, guidate da un GPS differenziale, sull'area interessata con una tecnica nota come \"rainbowing\" (\"arcobalenaggio\") a causa degli archi descritti in aria dalla sabbia spruzzata. Il bordo esterno della mezzaluna che racchiude le Isole delle Palme \u00e8 un grande frangiflutti di roccia.\nIl frangiflutti di Palma Jumeirah \u00e8 stato ottenuto con pi\u00f9 di sette milioni di tonnellate di roccia.\nIl gruppo Jan De Nul ha incominciato i lavori di Palma Jebel Ali nel 2002, finendoli nel 2006: essa presenta una penisola (tronco pi\u00f9 la parte centrale della chioma) lunga 4\u00a0km ed \u00e8 protetta da un frangiflutti circolare di 17\u00a0km.\nPalma Jumeirah.\nPalma Jumeirah () consiste di un tronco e di una chioma con 17 rami, racchiusi da una mezzaluna che costituisce un frangiflutti lungo 11\u00a0km. L'isola \u00e8 lunga 5\u00a0km lungo l'asse e 5\u00a0km in trasversale. Consentir\u00e0 di incrementare di 56\u00a0km lo sviluppo costiero di Dubai. La prima fase del progetto ha previsto la creazione di 4.000 alloggi tra ville e appartamenti: 1.400 ville sono situate su 11 rami dell'isola e circa 2.500 appartamenti sono distribuiti su 20 edifici lungo il lato orientale del tronco.\nSulla mezzaluna, lungo l'asse della palma, si trova l'albergo Atlantis, collegato tramite la Monorotaia Palm Jumeirah.\nPalma Jebel Ali.\nPalma Jebel Ali () \u00e8 la seconda delle isole artificiali per dimensioni: 8,4\u00a0km\u00b2 di superficie ricavate da una estensione di 7\u00a0km lungo l'asse per 7,5\u00a0km in trasversale. La sua costruzione ha avuto inizio nel 2002.\nIl suo disegno, visto dall'alto, consentir\u00e0 di leggere una poesia di 84 lettere delineate da 404 case sull'acqua che reciter\u00e0 cos\u00ec:\nPalma Deira.\nPalma Deira () sar\u00e0 di gran lunga la pi\u00f9 grande delle isole: sar\u00e0 lunga 14\u00a0km lungo l'asse e 5,5\u00a0km in trasversale, occupando una superficie di circa 46,35\u00a0km\u00b2 di terra e roccia. I lavori sono solo agli inizi.\nCuriosit\u00e0.\nAll'inaugurazione delle Isole delle Palme nel novembre 2008 ha preso parte la cantante australiana Kylie Minogue, che ha tenuto il mini concerto pi\u00f9 pagato al mondo, ricevendo quasi un milione e mezzo di sterline per cantare 10 canzoni in 45 minuti."}
{"id": "561595", "revid": "1543377", "url": "https://it.wikipedia.org/wiki?curid=561595", "title": "Carlsbad (California)", "text": "Carlsbad \u00e8 una citt\u00e0 della contea di San Diego nello Stato della California, USA. La citt\u00e0 ha 88.200 abitanti (2004) e si estende su un'area di 105,6 km\u00b2.\nParco divertimenti.\nA Carlsbad si trova un parco tematico Legoland del noto produttore danese di giocattoli LEGO.\nAziende.\nRAGE Technology Group o meglio conosciuta come RAGE. \nFa parte del gruppo Rockstar Games e si occupa dello sviluppo del motore grafico RAGE, lavora insieme a Rockstar San Diego.\nRazer\nTaylorMade azienda di equipaggiamento di Golf"}
{"id": "561596", "revid": "119253492", "url": "https://it.wikipedia.org/wiki?curid=561596", "title": "Llewellyn Worldwide", "text": "La Llewellyn Worldwide, gi\u00e0 Llewellyn Publications, \u00e8 una casa editrice statunitense specializzata in pubblicazioni sulla New Age, la \nWicca, il Neopaganesimo e altri argomenti spirituali ed esoterici.\nFu fondata nel 1901 da Llewellyn George a Portland, Oregon, come Portland School of Astrology, si trasfer\u00ec a Los Angeles, California, nel 1920 e fu poi acquistata nel 1961 da Carl L. Weschcke che ne port\u00f2 i quartieri generali a Saint Paul, Minnesota, dove ancora oggi si trovano: \u00e8 oggi una delle pi\u00f9 grandi e antiche case editrici di letteratura occulta e neopagana al mondo.\nNel suo vasto catalogo, al quale attingono spesso gli editori italiani che pubblicano libri sull'esoterismo, si trovano, tra le altre, le opere di Silver Ravenwolf (pubblicate in Italia da Macroedizioni, da Armenia e da Mursia), Scott Cunningham (pubblicate in Italia da Armenia e da Mursia), D.J Conway (pubblicate in Italia da Armenia) e Raymond Buckland (pubblicate in Italia da Hermes e da Armenia).\nLa Lewellyn \u00e8 fortemente criticata da una parte della comunit\u00e0 esoterica e neopagana statunitense con l'accusa di pubblicare, dietro copertine sgargianti e titoli ammicanti perfetti per il mercato, opere semplicistiche che propongono una visione new age delle pratiche magiche tradizionali e della Wicca snaturandone il significato cos\u00ec come viene percepito dai praticanti pi\u00f9 ortodossi."}
{"id": "561597", "revid": "1494169", "url": "https://it.wikipedia.org/wiki?curid=561597", "title": "Llewellyn", "text": ""}
{"id": "561602", "revid": "3115", "url": "https://it.wikipedia.org/wiki?curid=561602", "title": "Dubai Marina", "text": "Dubai Marina \u00e8 un distretto nel cuore di quella che viene indicata come \"Nuova Dubai\", che si trova nella citt\u00e0 omonima, negli Emirati Arabi Uniti.\nSviluppo.\nDubai Marina, come altri distretti recentemente edificati a Dubai, \u00e8 stata letteralmente creata dal nulla della mano dell'uomo ed \u00e8 stata realizzata dalla \"Emaar Properties\", una real estate degli Emirati Arabi.\n\u00c8 composta da una serie di edifici residenziali, tra i quali anche alcuni grattacieli, come l'Al Seef Tower o il Tamani Hotel Marina, che sono stati ultimati nel 2006, che formano un nuovo quartiere capace di ospitare pi\u00f9 di 120.000 abitanti.\nDubai Marina consente a Dubai di piazzarsi al quarto posto nella classifica delle citt\u00e0 al mondo con pi\u00f9 grattacieli, preceduta da Hong Kong, New York e Tokyo. Da molti \u00e8 considerata una delle citt\u00e0 con uno skyline \"impressionante\", al pari di New York, Shanghai, Chicago e Hong Kong.\nTrasporti.\nMetropolitana di Dubai.\nDubai Marina \u00e8 stato collegato attraverso la linea rossa della metropolitana di Dubai verso gli altri luoghi di Dubai. Dubai Marina (Arabic: \u0645\u0631\u0633\u0649 \u062f\u0628\u064a) \u00e8 una stazione sulla linea rossa della metropolitana di Dubai."}
{"id": "561603", "revid": "2043462", "url": "https://it.wikipedia.org/wiki?curid=561603", "title": "Louis Franchet d'Esp\u00e8rey", "text": "Biografia.\nNato nell'Algeria allora francese, figlio di un ufficiale di cavalleria degli \"Chasseurs d'Afrique\", venne educato all\"'\u00c9cole Sp\u00e9ciale Militaire de Saint-Cyr\" dove si diplom\u00f2 nel 1876. Assegnato al 1\u00ba Reggimento \"tirallieurs\" algerini, da giovane tenente si fece le ossa nella campagna di Tunisia del 1881.\nDopo un periodo alla Scuola di guerra, servi nell'Indocina francese, quindi in Cina durante la rivolta dei Boxer, per poi comandare il 60\u00ba Reggimento fanteria a Besan\u00e7on.\nNominato generale di divisione nel 1912, il generale Lyautey gli affid\u00f2 il comando militare del Marocco. Durante il difficile periodo iniziale del Protettorato a Franchet d'Esperey si dovette buona parte della pacificazione e riordino del Paese.\nRichiamato in Francia, nel 1913 ebbe il comando del I Corpo d'armata a Lilla. Allo scoppio della Prima guerra mondiale diede buona prova come comandante nella battaglia delle Frontiere dell'agosto 1914, e come risultato sal\u00ec rapidamente di grado nel corso della guerra.\nIl 3 settembre dello stesso anno il \"generalissimo\" Joffre gli affid\u00f2 il comando della 5\u00aa Armata, in piena ritirata e in pericolo di essere accerchiata e distrutta. Franchet d'Esp\u00e8rey seppe mostrarsi all'altezza della situazione: ordinando il \"dietro front\" ai suoi uomini li lanci\u00f2 al contrattacco, mentre al suo fianco l'armata del generale French si introdusse nella breccia fra le armate di B\u00fclow e von Kluck: \u00abIl suo ruolo - scrisse Joffre nelle proprie memorie - merita di essere sottolineato davanti alla Storia. Fu lui a rendere possibile la vittoria della Marna\u00bb.\nFranchet d'Esp\u00e8rey comand\u00f2 poi il gruppo d'armate Est dal marzo 1916, quindi dal gennaio 1917 il gruppo d'armate Nord.\nPerse l'unico figlio Louis, sottotenente di fanteria ucciso a Douaumont, ed anche il fratello, colonnello comandante il 333\u00ba Reggimento fanteria.\nVenne pesantemente sconfitto dai tedeschi nella Terza battaglia dell'Aisne del maggio 1918. Fu quindi trasferito dal fronte occidentale e nominato comandante delle armate alleate a Salonicco; fra il 15 e il 29 settembre 1918 Franchet d'Esperey, al comando di una forte armata formata da truppe greche (nove divisioni), francesi (sei divisioni), britanniche (quattro divisioni) ed italiane (una divisione), condusse una vittoriosa offensiva sul fronte macedone ottenendo la capitolazione dell'armata tedesco-bulgara e l'uscita della Bulgaria dalla guerra. All'armistizio le sue truppe erano penetrate sino in Ungheria.\nDurante quest'ultima campagna si guadagn\u00f2, da parte degli ufficiali britannici, il soprannome di \"Desperate Frankie\".\nNel 1919, a guerra ormai finita, Franchet d'Esperey diresse operazioni contro la Repubblica ungherese dei Soviet.\nFu nominato Maresciallo di Francia il 19 febbraio 1921.\nRappresent\u00f2 la Francia alla cerimonia di incoronazione dell'imperatore d'Etiopia Hail\u00e9 Selassi\u00e9, avvenuta ad Addis Abeba il 2 novembre 1930.\nEntr\u00f2 il 15 novembre 1934 a far parte dell'Acad\u00e9mie fran\u00e7aise.\nDeceduto ad Albi nel 1942, riposa nella chiesa di Saint-Louis all'H\u00f4tel des Invalides a Parigi."}
{"id": "561608", "revid": "767487", "url": "https://it.wikipedia.org/wiki?curid=561608", "title": "Cantone di Grostenquin", "text": "Il Cantone di Grostenquin era una divisione amministrativa dell'Arrondissement di Forbach.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "561609", "revid": "122967071", "url": "https://it.wikipedia.org/wiki?curid=561609", "title": "Miran Hrovatin", "text": "Biografia.\nHrovatin faceva parte della comunit\u00e0 italiana di lingua slovena. Lavor\u00f2 per l'agenzia \"Videoest\" di Trieste, per poi essere assunto alla Rai. Fu ucciso mentre si trovava a Mogadiscio come cineoperatore del TG3 insieme all'inviata Ilaria Alpi per seguire la missione \"UNOSOM II\" dell'Esercito italiano nella guerra civile somala e per un'indagine sul traffico di armi e rifiuti tossici illegali (fra i quali l'uranio) in Somalia, nella quale Alpi e Hrovatin scoprirono che erano coinvolti l'Esercito stesso, insieme ai servizi segreti italiani ed altre istituzioni italiane. \u00c8 sepolto nel cimitero di Barcola, un quartiere di Trieste."}
