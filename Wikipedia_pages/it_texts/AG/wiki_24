{"id": "547085", "revid": "22475", "url": "https://it.wikipedia.org/wiki?curid=547085", "title": "Valkiri", "text": "Il Valkiri \u00e8 un lanciarazzi multiplo (MRL) sudafricano, concepito con criteri piuttosto particolari per la migliore resa operativa nei previsti teatri d'impiego.\nPer contrastare i BM-21 a lungo raggio, i Sudafricani iniziarono nel 1977 a sviluppare un'arma capace di superarne le capacit\u00e0 complessive, in particolare la gittata massima, oltre che altamente mobile ed efficace specie contro obiettivi relativamente poco solidi, ma dispersi su larghe aree. Vista la lunga gittata delle artiglierie sovietiche, nel contempo venne anche sviluppato il Cannone G-5 da 30\u00a0km di gittata.\nIl nuovo sistema MRL (lanciarazzi multiplo) era pronto gi\u00e0 nel 1981, e venne ampiamente usato in seguito.\nDescrizione.\nEsso si compone di appena 24 tubi di lancio per razzi da 127 mm (cos\u00ec si \u00e8 rinunciato alla intercambibilit\u00e0 con le munizioni BM-21), sistemati su di un autocarro SAMIL 20 4x4 da 2200 kg di capacit\u00e0 di carico. Si tratta in pratica del diffuso autocarro tedesco ad alta mobilit\u00e0 Unimog, prodotto su licenza.\nCaratteristiche SAMIL 20:\nLa rampa di lancio \u00e8 costituita in pratica dal cassone, elevabile tramite rampa idraulica, che quando non \u00e8 in uso \u00e8 ricoperto di una normale struttura di tela, cos\u00ec da rendere il mezzo pressoch\u00e9 indistinguibile da un normale autocarro. Questa soluzione ingegnosa risente ovviamente delle esperienze di guerra reali, in cui spesso le spie possono determinare l'esito di scontri: un conto sono un inoffensivo convoglio di autocarri da rifornimento, un altro una batteria di Valkiri.\nI SAMIL sono dotati di alta mobilit\u00e0 e velocit\u00e0, sono piccoli e veloci cos\u00ec da colpire e sparire. Entrano in azione in 5 minuti dallo stop, e possono uscirne dopo 1, evitando di essere colpiti dall'azione della controbatteria.\nI razzi, sistemati in 24 tubi di lancio sul fondo del cassone, hanno come detto un calibro di 127\u00a0mm (5 pollici) e hanno una gittata minima di 8 km e massima di 22, 1, 5 maggiore del BM-21. La lunghezza del razzo \u00e8 di 2, 68 m e la testata \u00e8 prevalentemente \"shrapnel\", con 3500 sferette d'acciaio capaci di coprire un'area di 1500 mq per razzo, pari ad un raggio di circa 25\u00a0m.\nIl rifornimento, con una ricarica eseguibile in 10 minuti, \u00e8 possibile grazie ad un autocarro medio da 5 tonnellate, dotato di 48 razzi.\nImpiego.\nI Valkiri sono stati immessi in servizio nelle unit\u00e0 dell'Esercito sudafricano negli anni '80, e hanno partecipato a diversi fatti d'arme, specialmente nel 1986-87, infliggendo dure perdite alle forze angolane e cubane, data la capacit\u00e0 di colpire rapidamente con una salva capace di saturare 36.000\u00a0m2 di terreno in circa 20 secondi di tempo.\nIl \"Bataleur\".\nQuesto nuovo sistema, apparso agli inizi degli anni '90, \u00e8 un tipo molto pi\u00f9 pesante e potente, pur condividendo gli stessi razzi, un po' come l'RM-70 verso il BM-21.\nSi tratta di un sistema basato infatti su di un autocarro Samil 100 da 10 tonnellate, 6x6. Esso ha una sagoma alta e in generale caratteristiche molto meno 'discrete' dell'altro veicolo. La cabina, in compenso, \u00e8 leggermente corazzata, ospita 5 uomini di equipaggio, che sono protetti anche contro le mine anticarro. Nonostante la maggiore massa, riesce ad essere persino pi\u00f9 mobile del Valkiri, soprattutto per il motore pi\u00f9 potente e per le 6 ruote motrici. Le sue dimensioni, che come detto, non gli consentono facilmente di passare inosservato, gli consentono per\u00f2 rifornimenti per 14 giorni, mentre su strada ha una velocit\u00e0 massima di 88\u00a0km/h (2 in meno del Valkiri) per un'autonomia di 800 (il doppio).\nIn termini di armamento, il Bataleur ha i soliti razzi da 127mm pur essendo lo scafo perfettamente in grado (come accade, per esempio, con l'ASTROS, anch'esso basato su di un veicolo da 10 t.) di portarne di pi\u00f9 grandi. Il numero \u00e8 aumentato a 40, mentre la massa resta di 60\u00a0kg. La cadenza di tiro \u00e8 possibile con 1 colpo al secondo, tramite comandi a distanza o dentro la centrale di tiro. Le testate contengono 8500 sferette in acciaio pi\u00f9 l'esplosivo. Ancora una volta, quindi, esiste come prioritario l'effetto antipersonale, con le terribili conseguenze che si possono facilmente immaginare, dell'espansione della 'nuvola' di pallettoni. La testata detona all'impatto, ma per renderla anche pi\u00f9 pericolosa vi \u00e8 anche una spoletta di prossimit\u00e0 per farla scoppiare in quota, rendendo esclusivo l'effetto della frammentazione rispetto alla carica esplosiva. La dispersione, alla distanza di 22.000\u00a0m, \u00e8 costituita da un valore di 200\u00a0m in direzione e 290 in lunghezza. Questi dati riguardano i razzi originali, ma anche per il Bataleur sono stati poi utilizzati quelli con gittata prolungata, probabilmente caricati anche con submunizioni controcarro, anche se i tempi della guerra con le nazioni vicine sono oramai finiti.\nIl Bataleur \u00e8 uno dei sistemi lanciarazzi pi\u00f9 pesanti e potenti della categoria, e tra le sue peculiarit\u00e0 ha l'intercambiabilit\u00e0 del lanciarazzi: se un mezzo viene messo fuori uso, il lanciarazzi pu\u00f2 essere montato su di un altro in circa 4 ore di tempo."}
{"id": "547086", "revid": "729019", "url": "https://it.wikipedia.org/wiki?curid=547086", "title": "Kooryong", "text": "Il Kooryong \u00e8 un sistema lanciarazzi semovente utilizzato dall'esercito sud-coreano.\nSviluppo.\nLo sviluppo dell'arma inizi\u00f2 intorno al 1979, mentre i primi esemplari per i test valutativi sono stati prodotti nel 1986. Il suo scopo fondamentale era di fornire rapidamente alla fanteria uno sbarramento di artiglieria in caso di attacco nemico. Nel 1989 ne sono state prodotte delle versioni migliorate sotto vari parametri. Fino al 2000 ne sono stati costruiti 158, di cui molti aggiornati con il sistema M270.\nTecnica.\nQuesto lanciarazzi pu\u00f2 essere montato su qualsiasi mezzo che sia stato progettato per il trasporto di un carico di 5 tonnellate, ma generalmente viene apposto su camion con trazione 6x6 KM809A1 dotati di motore diesel da 236 cv. Il lanciamissili pu\u00f2 essere puntato sia manualmente che tramite un motore idraulico. Ogni veicolo viene accompagnato da un mezzo di rifornimento che trasporta 72 colpi di riserva che possono essere armati in 10 minuti.\nI Kooryong hanno un calibro di 130\u00a0mm e un numero di tubi di lancio non meglio noto, ma forse 30-40. \nLa gittata \u00e8 23\u00a0km, superiore a quella del BM-21, e la testa \u00e8 prevalentemente HE con shrapnel antiuomo. Altri razzi sono stati sviluppati, dalla classe del FROG, ma anche quando sono entrati in servizio la loro utilit\u00e0 \u00e8 rimasta limitata dalla scarsa precisione. Il lanciamissili, se in versione migliorata, ha una gittata di oltre 30\u00a0km."}
{"id": "547088", "revid": "73843", "url": "https://it.wikipedia.org/wiki?curid=547088", "title": "Solda", "text": ""}
{"id": "547089", "revid": "1439131", "url": "https://it.wikipedia.org/wiki?curid=547089", "title": "Teruel MRL", "text": "Il TERUEL \u00e8 un lanciarazzi multiplo di fabbricazione spagnola in dotazione all'Ej\u00e9rcito de Tierra. Il sistema, montato su autocarro prodotto dalla Pegaso (ora Iveco), consiste in 40 tubi di lancio per razzi da 140 mm in grado di essere sparati in meno di 30 secondi. La portata dei razzi \u00e8 di 18 chilometri.\nPrima del lancio, devono venire abbassati i martinetti di stabilizzazione dell'autocarro e va alzato lo scudo protettivo in grado di schermare la cabina di guida e i suoi occupanti. "}
{"id": "547090", "revid": "466539", "url": "https://it.wikipedia.org/wiki?curid=547090", "title": "Spartiacque", "text": "In idrografia una linea spartiacque (o displuvio) \u00e8 un limite geografico immaginario che separa bacini idrografici diversi.\nDescrizione.\nIn ogni territorio ai lati di questa linea di separazione, l'acqua fluisce in una diversa direzione, riversandosi e alimentando diversi corsi d'acqua o addirittura diversi bacini marini.\nMentre in genere nelle regioni montagnose e collinari le linee divisorie tra i bacini idrografici passano per creste e vette agevolmente identificabili, l'individuazione di una precisa linea spartiacque in zone di pianura, specialmente se paludose, pu\u00f2 risultare piuttosto difficoltosa; in casi estremi pu\u00f2 inoltre accadere che in una zona molto pianeggiante ed estesa un fiume si biforchi, rendendo impossibile disegnare lo spartiacque sotto forma di linea.\nSpartiacque e geografia umana.\nTalvolta una linea spartiacque pu\u00f2 coincidere con la linea di confine di una nazione, di una regione o di una provincia, come ad esempio nelle Ande tra Argentina e Cile, l'Himalaya tra Cina e Nepal o nelle Alpi il confine tra Italia, Francia, Svizzera e Austria. In particolare, il confine tra Italia e Francia coincide per una gran parte con lo spartiacque tra il bacino del Po e quello del Rodano. Un altro esempio pu\u00f2 essere trovato nel confine franco-spagnolo, per buona parte definito dallo spartiacque pirenaico.\nSimili considerazioni possono valere anche per i confini linguistici; ad esempio, sempre nel caso italiano, lo spartiacque alpino a Nord della Lombardia passa per il Passo del San Gottardo, stabilendo per quel tratto, pur non esistendo un confine tra Stati, il limite tra le zone di lingua italiana e quelle di lingua tedesca.\nIn particolare, l'Italia \u00e8 interessata principalmente da due spartiacque: lo spartiacque alpino, che percorre tutte le Alpi che contornano la pianura padana, e lo spartiacque appenninico, che percorre tutta la penisola dalla Liguria fino alla Calabria. Lo spartiacque alpino segna il confine di Stato tra Italia, Francia, Svizzera e Austria. Tra le deviazioni del confine politico rispetto alla linea spartiacque si pu\u00f2 ricordare il confine italo-svizzero in corrispondenza del Cantone Ticino, che si trova quasi completamente sul versante meridionale delle Alpi.\nI sostenitori dell'opportunit\u00e0 di far coincidere per quanto possibile i confini politici con gli spartiacque fanno rilevare che in questo modo si permette una gestione omogenea di alcuni aspetti ecologici, in particolare delle risorse idriche. Viene per\u00f2 fatto rilevare che questa impostazione non tiene conto dell'attuale complessit\u00e0 non solo nelle relazioni economiche e politiche ma anche nella gestione dell'acqua."}
{"id": "547091", "revid": "729019", "url": "https://it.wikipedia.org/wiki?curid=547091", "title": "Junkyard Dog", "text": "Carriera.\nFootball americano.\nGioc\u00f2 a football presso la Fayetteville State University, venendo inserito in due occasioni nel team All America. Si laure\u00f2 in scienze politiche e fu scelto dai Green Bay Packers; problemi alla schiena e ad un ginocchio e successive operazioni misero fine alla sua carriera nel mondo del football.\nWrestling.\nRitter debutt\u00f2 nel circuito indipendente del Tennessee, nelle federazioni di Jerry Jarrett; si spost\u00f2 quindi nelle promotion di Nick Gulas ed inizi\u00f2 ad utilizzare come ring name Leroy Rochester. Pass\u00f2 quindi alla Stampede Wrestling di Stu Hart, dove combatt\u00e9 con il nome Big Daddy Ritter; vinse lo Stampede North American Heavyweight Championship due volte.\nNei primi anni ottanta Ritter pass\u00f2 alla Mid-South Wrestling, dove il booker \"Cowboy\" Bill Watts gli assegn\u00f2 il nome e la gimmick di Junkyard Dog poich\u00e9 indossava una lunga catena attaccata ad un collare da cane e stivali bianchi. Durante i primi tempi nella federazione, era solito portare verso il ring un carro pieno di oggetti chiamato \"junk wagon\"; ricopr\u00ec il ruolo del jobber per diverso tempo, fino a quando il suo personaggio divenne il top face della federazione. Ebbe quindi diversi feud con molti degli heel pi\u00f9 importanti della compagnia, come i the Fabulous Freebirds, Ted Dibiase, Kamala, King Kong Bundy e Hacksaw Butch Reed.\nNel 1984 Ritter abbandon\u00f2 la Mid-South Wrestling per la World Wrestling Federation. Durante la sua permanenza nella WWF, Junkyard Dog prese l'abitudine di interagire con il pubblico delle prime file, invitando spesso un fan a ballare con lui sul ring dopo un match. Ritter vinse il primo torneo \"The Wrestling Classic\", indicato come il primo evento in pay-per-view di sempre per la WWF e lott\u00f2 in diversi feud contro wrestler come King Harley Race, i Funk Brothers, Adrian Adonis, Greg \"The Hammer\" Valentine e \"Outlaw\" Ron Bass prima di lasciare la federazione nel 1988.\nNel 1990 lott\u00f2 per un breve periodo nella World Championship Wrestling, quando la federazione era ancora appartenente al circuito della National Wrestling Alliance; ebbe una rivalit\u00e0 con Ric Flair per l'NWA World Heavyweight Championship e vinse il WCW Six-Man Tag Team Championship con Ricky Morton e Tommy Rich.\nTorn\u00f2 a lottare pi\u00f9 o meno attivamente nel circuito delle federazioni indipendenti; nelle federazioni della zona della Louisiana diede vita alla stable Dog Pound e fu membro della tWo (TKE World Order) di Sean Fluharty e Landon Aydell. Appar\u00ec inoltre a Wrestlepalooza, evento della Extreme Championship Wrestling nel 1998.\nRitter allen\u00f2 diversi futuri lottatori come Rodney Mack e Jazz.\nMorte.\nRitter mor\u00ec il 2 giugno 1998 in un incidente stradale nei pressi di Forest, mentre tornava a casa dalla cerimonia di diploma di sua figlia LaToya a Wadesboro. La causa dell'incidente fu un colpo di sonno.\nIl 13 marzo 2004 sua figlia LaToya partecip\u00f2 alla cerimonia di introduzione del padre nella WWE Hall of Fame.\nTitoli e riconoscimenti.\nMid-South Wrestling Association\nNWA Mid-America\nProfessional Wrestling Hall of Fame and Museum\nPro Wrestling Illustrated\nStampede Wrestling\nUnited States Wrestling Association\nWorld Championship Wrestling\nWWE\n\"Altri Riconoscimenti\""}
{"id": "547094", "revid": "400694", "url": "https://it.wikipedia.org/wiki?curid=547094", "title": "Radioactivity", "text": "Radioactivity (titolo tedesco: Radioaktivit\u00e4t) \u00e8 un singolo del gruppo musicale tedesco Kraftwerk, pubblicato nel 1975 come estratto dall'album \"Radio-Activity\".\nDescrizione.\n\"Radioactivity\" \u00e8 stato composto dai membri del gruppo Ralf H\u00fctter e Florian Schneider, avvalendosi\ndella collaborazione del pittore e paroliere Emil Schult nella stesura del testo. Inizialmente incluso nell'omonimo album, \u00e8 stato successivamente estratto come singolo in versione ridotta (della durata di pi\u00f9 di tre minuti) in diversi Paesi europei (in Francia ha raggiunto anche la prima posizione).\nIl brano \u00e8 stato riarrangiato e nuovamente registrato nel 1991 per l'album \"The Mix\". In tale occasione \u00e8 stato modificato anche il testo. Nella versione del 1991 il testo tratta temi anti-nucleari, citando incidenti in centrali nucleari o l'utilizzo della bomba atomica: \u010cernobyl', Harrisburg, Sellafield e Hiroshima.\nLa versione originale del brano \u00e8 caratterizzata, per quanto riguarda gli arrangiamenti, dall'utilizzo del Minimoog per ottenere la linea dei bassi, costituiti da una sola croma che si ripete per tutta la durata del brano, che riproducono il ritornello della canzone e dall'accompagnamento di cori ottenuti mediante il Vako Orchestron, un campionatore che utilizza suoni registrati su dischi."}
{"id": "547095", "revid": "1543377", "url": "https://it.wikipedia.org/wiki?curid=547095", "title": "Missili aria-aria britannici", "text": "I primi missili per l'intercettazione aerea britannici erano armi piuttosto rudimentali e complesse al tempo stesso.\nIl Fairey Fireflash, non divenne mai operativo anche se fu collaudato durante i primi anni cinquanta. Aveva una fusoliera con motore a razzo a combustibile solido sui lati. L'insolita configurazione era dovuta al fatto che si riteneva che la scia di ionizzazione dei motori rendesse inoperativo il radar d'inseguimento, la soluzione adottata prevedeva che i due razzi si staccassero dal missile dopo la fase di accelerazione, lasciandolo proseguire per inerzia verso il bersaglio.\nIl de Havilland Firestreak era un'arma molto pi\u00f9 evoluta e pesante. Questo era un'eccellente arma dell'epoca (in servizio dal 1958) con un sensore radar asservito a quello dell'aereo e due serie di sensori di prossimit\u00e0 all'infrarosso. Tale arma pesava ben 140\u00a0kg, una via di mezzo tra il peso di un tipico missile a corto raggio e quella di un'arma come lo AIM-7 Sparrow o la versione a guida infrarossa del francese Matra R.550 (192\u00a0kg), quindi poteva permettersi un sistema di raffreddamento della testata, come anche una gittata di circa 7\u00a0km. Ma era prevalentemente un missile per intercettori, dovendo equipaggiare l'English Electric Lightning.\nIl successore Blue Jay, conosciuto infine come Hawker Siddeley Red Top, era un'evoluzione assai spinta del precedente, malgrado entrasse in servizio nel 1964. Inizialmente ebbe problemi vari e fu necessario mantenere in linea il Firestreak pi\u00f9 a lungo del previsto mentre il Red Top raggiungeva l'operativit\u00e0 (il Firestreak rimase comunque limitatamente in linea in quanto migliorava l'aerodinamica del Lightning). Esso venne usato soprattutto dal Lightning fino alla sua radiazione nel 1988, mentre un predecessore venne usato sia da questo che dal Javelin.\nCon l'avvento del Phantom, i complessi missili inglesi lasciarono spazio alle armi statunitensi, anche nel caso delle armi a corto raggio a guida infrarossa. Ma mentre i Sidewinder non ebbero parte nello sviluppo di nuove armi, gli Sparrow IIIE a partire dal 1969 cominciarono ad essere sviluppati dalla British Aerospace (BAe) in un nuovo modello, che era basicamente ancora lo Sparrow, ma aggiornato con un nuovo sistema di guida: il Marconi Electronic Systems XJ521 monopulse Semi-Active. Alcuni anni dopo entr\u00f2 in linea come Skyflash. Rispetto all'Aspide (versione italiana dello Sparrow), seguiva la stessa evoluzione tecnologica della testata, ma si trattava di un programma maggiormente orientato al risparmio e cos\u00ec la cellula e il motore erano quelli dei missili forniti dagli USA. La carriera degli Skyflash si estese anche ai Viggen Svedesi. Consci che, specie con i nuovi Tornado ADV e il loro radar Foxhunter da 185\u00a0km di portata, la massima gittata degli Skyflash era inferiore all'ottimale, negli anni '80 gli inglesi iniziarono lo sviluppo per un nuovo motore, che approfittasse degli spazi lasciati all'interno della struttura del missile di un'elettronica allo stato solido, pi\u00f9 capace ma anche pi\u00f9 compatta. Il nuovo missile, lo Skyflash Supertemp si ritrovava con una gittata comparabile con quella dell'Aspide e del AIM-7F o M, armi che la RAF non ha mai avuto appunto per via del proprio programma nazionale di aggiornamento. Un'ultima evoluzione interessante, per quanto senza seguito, \u00e8 l'Active Skyflash, con radar attivo.\nInfine, va citato il missile ASRAAM, a suo tempo sviluppato come controparte all'AMRAAM e altrettanto avanzato, sia pure come arma a corto raggio a guida IR. Il programma \u00e8 stato molto tribolato, tuttavia, e se l'AMRAAM a stento \u00e8 entrato in servizio prima della fine della Guerra Fredda, l'ASRAAM ha avuto tempi molto pi\u00f9 lunghi, anche a causa della concorrenza di un mercato (quello dei missili IR) molto affollato."}
{"id": "547096", "revid": "1318658", "url": "https://it.wikipedia.org/wiki?curid=547096", "title": "Arrondissement di Pau", "text": "L\"arrondissement\" di Pau \u00e8 una suddivisione amministrativa francese, situata nel dipartimento dei Pirenei Atlantici e la regione dell'Aquitania.\nComposizione.\nL\"arrondissement\" di Pau comprende 261 comuni in 21 cantoni:"}
{"id": "547098", "revid": "729019", "url": "https://it.wikipedia.org/wiki?curid=547098", "title": "Rafael Advanced Defense Systems Derby", "text": "Il Rafael Advanced Defense Systems Derby \u00e8 un missile aria-aria israeliano di nuova generazione, nato per soddisfare le esigenze di combattimento aereo a medio raggio oltre il raggio visivo, simile al missile statunitense AIM-120 AMRAAM.\n\u00c8 stato sviluppato a partire dagli anni 1980 da Israeli Military Industries per equipaggiare gli F-16 israeliani (fino ad allora l'F-16 era pensato come caccia da combattimento ravvicinato, senza possibilit\u00e0 di portare missili a medio raggio come l'AIM-7 Sparrow).\nIl Derby si avvale di un sistema di guida radar attivo, che consente un ingaggio autonomo del bersaglio, ovvero senza la necessit\u00e0 di una continua illuminazione radar da parte dell'aereo che lo ha lanciato, permettendo a quest'ultimo di compiere manovre evasive o attaccare un nuovo bersaglio.\nA differenza degli altri missili aria-aria a guida radar attiva sviluppati dagli altri paesi negli anni 1990 (R-77 russo, AIM-120 AMRAAM statunitense, MICA francese, Meteor europeo), il Derby nella prima sezione di volo (prima di accendere il suo radar) non ha apparati di aggiornamento della posizione del bersaglio via \"data-link\" con l'aereo lanciatore: semplicemente si limita a raggiungere una posizione guidato da un sistema inerziale INS e quindi il radar del missile viene acceso in ricerca di un bersaglio (che pu\u00f2 anche non esserci pi\u00f9 o non essere quello inteso, se lo scenario fosse cambiato in modo rilevante).\nQuesto fatto unito alle sue dimensioni (pesa solo 118\u00a0kg contro i 150 di un AMRAAM) ne limitano il raggio, rendendolo pi\u00f9 un missile di confine tra corto e medio raggio che un vero missile inteso per il combattimento oltre il raggio visivo.\nSicuramente \u00e8 un'ottima alternativa economica per aviazioni minori che preferiscono aggiornare i propri caccia leggeri (F-5, F-16A/B, MiG-21, MiG-29, Mirage III, F-1 Mirage) piuttosto che comprare modelli pi\u00f9 nuovi, ma molto pi\u00f9 costosi."}
{"id": "547103", "revid": "729019", "url": "https://it.wikipedia.org/wiki?curid=547103", "title": "Cisti pilonidale", "text": "Per cisti pilonidale o sinus pilonidalis si intende una formazione cistica contenente spesso peli (\"pili nidus\"). \u00c8 conosciuta anche come cisti sacro-coccigea perch\u00e9 situata esclusivamente in questa regione e non va confusa con le patologie fistolose e suppurative a partenza dal canale anale (dalle ghiandole di Hermann e Desfosses).\nEziologia.\nQueste cisti si formano in regione sacrale tra lo strato adiposo cutaneo e la fascia muscolare; nella quasi totalit\u00e0 dei casi contengono peli formati. Questo fatto, cos\u00ec come la possibilit\u00e0 che il \"sinus pilonidalis\" si riformi anche dopo essere stato completamente asportato chirurgicamente, ha fatto ipotizzare che nel meccanismo patogenetico sia determinante un'azione di sfregamento delle natiche con conseguente incarnamento dei peli.\nQueste cisti, sottoposte a microtraumi continui (come nella posizione seduta), finiscono con l'andare incontro a un'infiammazione cui pu\u00f2 seguire la formazione di un ascesso.\nL'ascesso tende a svuotarsi del pus percorrendo un tragitto neoformato detto fistola che parte dall'ascesso e sbuca in un orifizio cutaneo posto in posizione mediana o laterale rispetto alla linea interglutea. Abitualmente la malattia, che si manifesta in giovane et\u00e0 in entrambi i sessi ma principalmente ai maschi, ha tendenza a periodi di remissione alternati ad episodi di riacutizzazione.\nSi \u00e8 a lungo discusso sull'eziologia di questa condizione, e, fino agli anni '80, era accreditata la teoria della sua origine congenita. Tuttavia, nel 1980, il chirurgo e ricercatore John Bascom (Eugene, Oregon, USA) svilupp\u00f2 la tesi che la cisti pilonidale fosse una malattia acquisita: attualmente \u00e8 questa, probabilmente, la teoria pi\u00f9 seguita, essendo supportata da notevole evidenza scientifica, clinica ed epidemiologica.\nClinica.\nIl paziente in genere presenta una piccola tumefazione in regione sacro coccigea della quale non si rende conto fino al momento in cui essa va incontro a una flogosi ascessuale caratterizzata da segni locali: calore, arrossamento, dolore spiccato e tumefazione che diventa sempre pi\u00f9 voluminosa e segni generali: febbre, malessere, cefalea. L'ascesso, dopo alcuni giorni, va spontaneamente incontro a rottura e fistolizzazione con immediato miglioramento delle condizioni locali e di quelle generali.\nIl processo per\u00f2 non si risolve definitivamente e dalla fistola continua ad uscire materiale liquido maleodorante commisto a sostanza caseosa. A distanza di tempo si ripete l'episodio acuto e ne consegue che si possono formare altre fistole volte in altre direzioni, qualche volta ramificate, che finiscono col disseminare sulla cute numerosi orifizi.\nEsiti.\nIn centri non dedicati, l'entit\u00e0 dell'exeresi (gr. \"exairesis\", rimozione) \u00e8 legata al numero e alla ramificazione delle fistole anali che devono essere completamente asportate. Pertanto nel caso di malattia recidivata pi\u00f9 volte l'escissione pu\u00f2 diventare cos\u00ec ampia da rendere difficoltosa la chiusura dei lembi cutanei. Altre volte la sutura dei lembi pu\u00f2 essere controindicata dalla persistenza di fenomeni infiammatori residui. Il chirurgo generale si trova, quindi, a dover scegliere tra due modalit\u00e0:\nIn centri dedicati, l'introduzione delle tecniche mini invasive (Gips, EPSIT, Laser, ecc.) ha modificato radicalmente gli esiti di questo intervento non solo per i minimi tempi di recupero e per l'assenza di dolore e di lunghe e fastidiose medicazioni, ma anche sotto il profilo estetico."}
{"id": "547104", "revid": "135224", "url": "https://it.wikipedia.org/wiki?curid=547104", "title": "The Library of Congress", "text": ""}
{"id": "547105", "revid": "1305772", "url": "https://it.wikipedia.org/wiki?curid=547105", "title": "Intolleranza", "text": "Per intolleranza si intende l'incapacit\u00e0 o l'impossibilit\u00e0 di un individuo o di un animale di sopportare una determinata cosa o situazione.\nPossono essere di tre tipi :"}
{"id": "547106", "revid": "287204", "url": "https://it.wikipedia.org/wiki?curid=547106", "title": "Rio Solda", "text": "Il rio Solda (\"Suldenbach\" in tedesco) \u00e8 un fiume dell'Alto Adige. Nasce dall'Ortles-Cevedale e scorre per circa 20\u00a0km verso nord confluendo da destra nell'Adige presso Spondigna, nel comune di Sluderno. Principali affluenti sono il Rio Trafoi, il Rio della Valle di Zai ed il Rio Tramentana. Le principali localit\u00e0 bagnate dal fiume sono Solda, Gomagoi, Stelvio e Prato allo Stelvio. Il corso del fiume \u00e8 compreso nei comuni di Stelvio e Prato allo Stelvio."}
{"id": "547111", "revid": "467834", "url": "https://it.wikipedia.org/wiki?curid=547111", "title": "Trifolium alpestre", "text": "Il trifoglio alpestre (Trifolium alpestre L., 1763) \u00e8 una pianta erbacea perenne appartenente alla famiglia delle Fabaceae.\nHa il fusto ascendente e legnoso in basso con un unico capolino terminale dal quale tra maggio e agosto fiorisce una corolla porpora globosa avvolta da due foglioline.\nLe foglie oblungo-lanceolate sono unite a tre a tre, il che d\u00e0 il nome al genere di questa pianta, appunto \"trifolium\".\nLa pianta cresce negli ambienti montani dell'Europa tra gli 800 e i 2000 m s.l.m."}
{"id": "547112", "revid": "124854409", "url": "https://it.wikipedia.org/wiki?curid=547112", "title": "Mauro Biani", "text": "Biografia.\nIllustratore, vignettista, le sue \"strip\" hanno una caratterizzazione di satira sociale e politica, affrontando tematiche collegate alla legalit\u00e0, al pacifismo, ai diritti umani. I suoi bersagli preferiti sono i fondamentalismi, i politici italiani e stranieri, lo Stato e le sue leggi, il mercato e i suoi limiti.\nNell'ottobre 2008 una sua vignetta pubblicata su \"Emme\", allegato satirico dell\"l'Unit\u00e0\" che prende di mira il ministro Brunetta, e esponenti del governo, solleva questioni di censura riguardo ai suoi lavori.\nDopo la chiusura di \"Emme\" e di \"Paparazzin\" (inserto satirico di \"Liberazione\"), insieme con Carlo Gubitosa fonda \"Mamma!\", rivista di satira indipendente che raccoglie alcuni famosi autori di satira, tra cui Ellekappa e Bucchi.\nA gennaio 2009, in occasione del decennale della morte di Fabrizio De Andr\u00e9, col giornalista Nicola Cirillo presenta \"Come una specie di sorriso\", una mostra di vignette ispirate alle sue canzoni. La mostra, inaugurata a Roma, presso una libreria Feltrinelli, prosegue in altre citt\u00e0 italiane anche negli anni successivi. Il successo della mostra spinge gli autori a realizzare un cofanetto con le stampe, edito da Stampa Alternativa.\nNel 2012 dal 31 marzo fino al 24 giugno, presso il Museo della Satira e della Caricatura di Forte dei Marmi, viene tenuta una sua esposizione antologica: pi\u00f9 di 200 vignette e 7 sculture.\nDa fine 2012 fino a settembre 2019 \u00e8 il vignettista de \"il manifesto.\"\nDal 2017 disegna la rubrica \"Taglio alto\" su \"L'Espresso.\"\nDa ottobre 2019 \u00e8 vignettista de \"La Repubblica\".\nDa novembre 2020 collabora con Atlantide - Storie di uomini e di mondi, programma di Andrea Purgatori su LA7\nLa produzione artistica.\nLa produzione artistica di Mauro Biani comprende soprattutto strisce e vignette e anche sculture.\nInternet.\nMauro Biani \u00e8 un redattore storico di \"Gran Baol\", sito-blog a cui collaborava \u00abpi\u00f9 per il piacere di \"archiviare\" i miei sfoghi grafici che per renderli pubblici\u00bb.\nIl suo blog (\"Mauro Biani, comics and strips\") nasce nel settembre 2003 sulla base di quella esperienza.\nNel blog affianca le sue vignette con testi, sempre a carattere il sociale. Nel 2007 vince il premio Pino Zac per la Satira sul Web.\nLa carta stampata.\nCollaborazioni come freelance:\nHa pubblicato illustrazioni e vignette su \"Par Condicio\", \"Altreconomia\", \"Vicenza ABC\", \"Idea vegetariana\", per \"Libera\", \"Macram\u00e8\", \"Volontari\" del VIS.\nHa disegnato anche per \"Diario\", \"Avvenimenti\", \"Antimafia 2000\" e \"Frigidaire\". In un\u2019occasione, ha pubblicato una sua vignetta sullo storico quotidiano francese L\u2019Humanit\u00e9\nTelevisione.\nDa novembre 2020 collabora con Atlantide - Storie di uomini e di mondi, programma di Andrea Purgatori su LA7\nLibri.\nNell'ottobre 2009 Stampa Alternativa pubblica \"Come una specie di sorriso\", cofanetto curato da Nicola Cirillo, che colleziona le stampe disegnate da Mauro Biani per la mostra dedicata a Fabrizio De Andr\u00e9.\nA novembre 2012 Altrinformazione pubblica \"Chi semina racconta. Sussidiario di resistenza sociale\", \"il meglio delle vignette, sculture e illustrazioni di Mauro Biani, tra i pi\u00f9 noti e apprezzati autori di satira. Uno sguardo disincantato e libero che sa dare le spalle ai potenti, per toccare temi universali come la nonviolenza, i diritti umani, l'immigrazione, il cristianesimo anticlericale, la resistenza alla repressione e la lotta alle mafie\". Nel volume di 240 pagine a colori anche i contributi di Antonella Marrone, Carlo Gubitosa, Cecilia Strada, Cinzia Bibolotti, Ellekappa, Franco A. Calotti, Gianpiero Caldarella, Makkox, Mao Valpiana, Massimo Bucchi, Nicola Cirillo, Pino Scaccia, Riccardo Orioles, Stefano Disegni, Vincino.\nA gennaio 2016 \u00e8 uscito il nuovo libro \u201cTracce migranti\u201d (nato con il progetto di crowfunding \u201cSatira migrante\u201d), sempre edito da Altrinformazione.\nArricchito da una prefazione bella e importante del sindaco di Lampedusa Giusi Nicolini e da un patrocino prestigioso, quello dell'Idos (Immigrazione Dossier Statistico) che ha contribuito con i dati statistici trasformati in infografiche e con un testo di Franco Pittau, che \u00e8 stato tra i fondatori di IDOS e ora ne \u00e8 il presidente onorario.\nSu iniziativa de il manifesto, \u201cTracce Migranti\u201d \u00e8 stato diffuso anche in edicola dal 16 dicembre 2015 in una edizione economica.\nA giugno 2018 disegna la favola \"La Balenottera Mar\". Una fiaba contemporanea che racconta di onde, trivelle, migranti e solidariet\u00e0. Scritta dal giornalista e scrittore Tommaso Di Francesco. Collana junior, edizioni Round Robin.\nIl 7 febbraio 2019 esce per People \u201cLa banalit\u00e0 del ma\u201c. \u201c\"Come siamo diventati cos\u00ec miserabili? Come ha fatto un popolo di migranti, di persone costrette a fuggire a milioni dalla fame, dalla povert\u00e0, dalla guerra, o semplicemente di persone alla ricerca di migliori opportunit\u00e0, a diventare cos\u00ec cinicamente insensibile, quando non apertamente ostile e rancoroso, nei confronti di chi sta subendo oggi un destino persino peggiore di quello dei nostri antenati? Le migrazioni, il razzismo, la paura, la violenza. Questi anni di grande transizione sembrano aver trasformato in normale, persino banale, ci\u00f2 che solo pochi anni fa avremmo trovato folle, orrendo. La matita di Mauro Biani, affilata e poetica, amara e ironica, racconta questo mutamento in \u201cLa banalit\u00e0 del ma\u201d, con la sua satira che, senza mai ergersi a giudice, non fa sconti a nessuno. Scorrendo la raccolta delle migliori vignette di Mauro Biani degli ultimi tre anni, impreziosita da inediti di grande impatto, si nota come non sia stato un cambiamento repentino, ma un lento e progressivo scivolamento verso la parte peggiore di noi\u201d\".\nA marzo 2020 esce il secondo libro per People: \u201c10 storie per cambiare\u201c. Nel centenario della nascita di Gianni Rodari, e nel cinquantenario di \u201cDieci storie per giocare\u201d, uno dei suoi libri pi\u00f9 celebri, un omaggio al grande scrittore piemontese, con uno sguardo al futuro. \u201cLe dieci storie che troverete in questo volume, illustrate da Mauro Biani e scritte da Francesco Foti, descrivono il presente con l\u2019espediente del racconto favolistico, usando alcuni dei pi\u00f9 noti archetipi del mondo delle fiabe per raccontare l\u2019attualit\u00e0 e le grandi trasformazioni che la attraversano. Un libro pensato per i grandi e i meno grandi, che chiede loro uno sforzo di immaginazione per tornare a guardare il futuro con speranza, e tornare a lavorare per costruirlo. Proprio come nelle dieci storie di questo volume, il finale \u00e8 ancora aperto, e tutto da scrivere.\u201d\nA gennaio 2021 esce il terzo libro per People: \"\u00c8 questo il fiore\" che raccoglie le migliori vignette che Mauro Biani ha dedicato all\u2019antifascismo, impreziosite da dieci inediti. Un viaggio che parte dalla testimonianza di Liliana Segre, dal dovere della memoria, e passa per il fuoco mai spento della Liberazione, che si riverbera nella Resistenza quotidiana di tante e tanti. Una Resistenza ancor pi\u00f9 meritevole se messa a confronto con una politica che - quando non cavalca il ritorno dei nostri spiriti peggiori - si volta dall\u2019altra parte, con un\u2019internazionale sovranista che minaccia di dare nuovamente fuoco al mondo intero, con il fascismo che torna nelle periferie e nei palazzi - in maniera ora sottile e subdola, ora apertamente dichiarata -, con chi di tutto questo si cura poco, quasi nulla, perch\u00e9 sono \u201ccose che capitano\u201d.\nIl 31 dicembre 2021 esce con La Repubblica \"Ne usciremo migliori ma...\" Un faro puntato sulle nostre contraddizioni. Le vignette che Mauro Biani ha realizzato per Repubblica dall\u2019inizio della pandemia sono uno specchio formidabile di ci\u00f2 che siamo diventati. Dopo averci messo di fronte alle nostre contraddizioni pi\u00f9 odiose, attraverso una spietata denuncia, l\u2019autore ci offre una via d\u2019uscita: guardare ai diritti come unica possibile garanzia del vivere democratico.\nI riconoscimenti.\nTra gli altri, per le sue vignette di satira, nel settembre 2007 ha ricevuto il XXXV Premio Satira Politica Forte dei Marmi, il pi\u00f9 importante premio di satira in Italia.\nNel 2008 il premio stato conferito a \"Emme\", di cui Mauro Biani \u00e8 collaboratore.\nE ancora, nel 2009 il premio stato conferito a \"Mamma\", di cui Mauro Biani \u00e8 cofondatore insieme a Carlo Gubitosa, autore e direttore editoriale.\nNel 2010 il progetto \"Come una specie di sorriso\" \u00e8 stato accreditato del riconoscimento \"Nelle corde di Slow Music\", per l'originalit\u00e0 con cui ha promosso l'opera musicale di uno dei massimi cantautori della storia della musica.\nNel 2011 viene premiato al Festival di Internazionale per la migliore vignetta sull'Europa pubblicata nel 2011. Si aggiudica cos\u00ec il primo premio di \"Una vignetta per l'Europa\u201d, il concorso organizzato dalla Rappresentanza in Italia della Commissione europea in occasione del Festival di Internazionale a Ferrara.\nNel 2012 l'Associazione Cultura della Pace e il Comune di Sansepolcro hanno deciso di conferirgli il Premio Nazionale Nonviolenza \u00abper aver saputo raccontare con i propri disegni e le proprie vignette l'ipocrisia della guerra e della violenza che si fa sistema, ammantandosi di una falsa idealit\u00e0 pacifica, evidenziando come la nonviolenza possa essere strumento di verit\u00e0, mezzo efficace e rispettoso dei diritti dell'uomo, per la risoluzione dei conflitti\u00bb.\nNel 2019 gli viene assegnato il Premio di Articolo 21, liberi di... 2019 per la libert\u00e0 di informazione con la seguente motivazione: \u00abMauro Biani con il suo segno, ogni giorno, illumina le oscurit\u00e0 e sostiene i diritti dei senza diritti. Nel suo recente libro \u201cla banalit\u00e0 del ma\u201d racconta con il suo linguaggio amaro e pungente la contemporaneit\u00e0 delle migrazioni, del razzismo, della paura, della violenza. Le sue vignette\u00a0\u2013 che forse chiamarle vignette \u00e8 riduttivo\u00a0\u2013 raccontano con ironia e poetica il nostro tempo. Una satira affilata e intelligente in cui non fa sconti a nessuno, senza mai ergersi a giudice\u00bb.\"#vinceilnoi Assegnati alla Fnsi i premi di Articolo21 per la libert\u00e0 di informazione\""}
{"id": "547116", "revid": "76261", "url": "https://it.wikipedia.org/wiki?curid=547116", "title": "Flautino", "text": ""}
{"id": "547119", "revid": "1564499", "url": "https://it.wikipedia.org/wiki?curid=547119", "title": "Oltradige-Bassa Atesina", "text": "Il \"comprensorio\" altoatesino dell'Oltradige-Bassa Atesina (in tedesco \"Bezirksgemeinschaft\" \"\u00dcberetsch-Unterland\" o \"\u00dcberetsch-S\u00fcdtiroler Unterland\") si compone di 18 comuni dell'Oltradige (in tedesco \"\u00dcberetsch\") e della Bassa Atesina (in tedesco \"Unterland\"). Il capoluogo comprensoriale \u00e8 Egna.\nQuattro comuni del comprensorio presentano una maggioranza di lingua italiana.\nNel comprensorio, i madre lingua tedesca costituiscono quasi il 65% della popolazione, la componente italiana \u00e8 di poco superiore al 35%. Questo \u00e8, dopo Bolzano, il comprensorio con la pi\u00f9 alta percentuale di persone con madre lingua italiana.\nIl comprensorio \u00e8 un importante centro vitivinicolo, che produce vini rinomati come il Caldaro (\"Kaltern\"). La zona \u00e8 attraversata sia dalla \"Strada del Vino\" (in tedesco \"Weinstra\u00dfe\") che dalla ciclabile dell'Oltradige entrambe collegano i vari centri di produzione vinicola.\nComuni.\nIl \"comprensorio\" dell'Oltradige-Bassa Atesina (\"\u00dcberetsch-Unterland\") consta di 18 comuni:"}
{"id": "547134", "revid": "6923", "url": "https://it.wikipedia.org/wiki?curid=547134", "title": "Solidago virgaurea", "text": "La verga d'oro comune (\"Solidago virgaurea\" ) \u00e8 una pianta erbacea appartenente alla famiglia delle Asteraceae e abitatrici delle zone temperato-fredde dell'Europa, Asia e America del Nord.\nEtimologia.\nL'etimologia del nome generico (\"Solidago\") \u00e8 controversa, ma in ogni caso fa riferimento alle propriet\u00e0 medicamentose di varie specie di questo genere, e potrebbe derivare dal latino \"solido\" il cui significato \u00e8 \"consolidare, rinforzare\" e quindi anche \"guarire del tutto\". L'epiteto specifico (\"virgaurea\" = ramoscello d'oro) si riferisce all'altro nome spesso usato per questa specie (verga d'oro) derivato dalla sua vistosa infiorescenza.\nIl binomio scientifico attualmente accettato (\"Solidago virgaurea\") \u00e8 stato proposto da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum\" del 1753.\nDescrizione.\nLa seguente descrizione \u00e8 relativa alla specie \"Solidago virgaurea\" s.l.; per i dettagli delle varie sottospecie vedere pi\u00f9 avanti.\nQueste piante possono arrivare fino 1\u20138\u00a0dm di altezza. La forma biologica \u00e8 emicriptofita scaposa (H scap), ossia sono piante erbacee perenni con gemme svernanti al livello del suolo e protette dalla lettiera o dalla neve e dotate di un asse fiorale pi\u00f9 o meno eretto. \nRadici.\nLe radici sono secondarie (avventizie) da rizoma.\nFoglie.\nLe foglie di colore verde sono di scarso spessore e consistenza membranosa. Quelle inferiori hanno un picciolo alato, mentre quelle superiori sono sessili. Lungo il fusto sono disposte in modo alterno. La forma \u00e8 semplice e ovalo-allungata con le estremit\u00e0 appuntite: quelle inferiori sono pi\u00f9 ovali, le superiori pi\u00f9 lanceolate e progressivamente pi\u00f9 piccole. I margini si presentano ruvidi e scarsamente pelosi, sono dentati in quelle inferiori. Lunghezza del picciolo: 5\u20138\u00a0cm. Dimensione della lamina: larghezza 2\u20133\u00a0cm; lunghezza 7\u20139\u00a0cm. Le foglie delle rosette sterili sono pi\u00f9 grandi (8\u00d715\u00a0cm).\nInfiorescenza.\nL'infiorescenza \u00e8 composta da racemi semplici formati ognuno da numerosi capolini rivolti verso l'alto e peduncolati (i capolini formano dei grappoli composti insieme a brattee fogliacee). I peduncoli sono pubescenti. La struttura dei capolini \u00e8 quella tipica delle \"Asteraceae\": il peduncolo sorregge un involucro cilindrico composto da diverse squame che fanno da protezione al ricettacolo sul quale s'inseriscono due tipi di fiori: i fiori esterni ligulati, e i fiori centrali tubulosi. In particolare, quelli periferici sono femminili, mentre quelli centrali sono ermafroditi. I fiori femminili periferici sono disposti in un'unica circonferenza; sono fertili e hanno una corolla ligulata con la ligula molto allargata; quelli interni tubulosi sono altrettanto numerosi. L'involucro \u00e8 formato da numerose scaglie (o squame o brattee) diseguali con margini membranosi disposte in modo embricato su pi\u00f9 serie (3-4), mentre il ricettacolo \u00e8 nudo (senza pagliette) e convesso. Lunghezza dei peduncoli: 1\u20133\u00a0mm. Dimensione dei capolini (completamente aperti): 8\u201315\u00a0mm. Dimensione delle squame: 6\u20138\u00a0mm. I fiori ligulati sono lunghi 10\u201316\u00a0mm (la lunghezza della ligula \u00e8 di 5\u201310\u00a0mm). I fiori tubulosi sono lunghi 7\u20139\u00a0mm.\nFiore.\nI fiori sono zigomorfi (quelli periferici ligulati) e attinomorfi(quelli centrali tubolosi). Entrambi sono tetra-ciclici (formati cio\u00e8 da 4 verticilli: calice \u2013 corolla \u2013 androceo \u2013 gineceo) e pentameri (calice e corolla formati da 5 elementi).\nFrutti.\nI frutti (degli acheni) hanno una forma pi\u00f9 o meno cilindrica con le estremit\u00e0 assottigliate. La superficie, pubescente, \u00e8 percorsa da coste e il colore \u00e8 giallastro. Ogni achenio \u00e8 sormontato da un pappo senza coroncina e con i peli disposto in unico rango (raramente due). Dimensione dell'achenio: 3\u00a0mm.\nFitosociologia.\nSe la stazione della pianta \u00e8 situata in un bosco deciduo e ombroso \u00e8 facile che rimanga in una specie di letargo producendo al pi\u00f9 alcune foglie basali; ma non appena il bosco si schiarisce (o viene tagliato) la pianta prende nuovo vigore e incomincia subito a produrre dei fusti fioriferi.\nSistematica.\nLa famiglia di appartenenza del \"Solidago virgaurea\" (Asteraceae o Compositae, \"nomen conservandum\") \u00e8 la pi\u00f9 numerosa del mondo vegetale, comprende oltre 23000 specie distribuite su 1535 generi (22750 specie e 1530 generi secondo altre fonti). Il genere di appartenenza (\"Solidago\") comprende oltre 100 specie, diffuse soprattutto nelle zone temperate del Nord America.\nIl genere (essendo abbastanza numeroso) \u00e8 suddiviso in varie sezioni. La specie di questa voce \u00e8 inserita dal botanico toscano Adriano Fiori, nella sezione \"DORIA\" con riferimento all'infiorescenza formata da rami eretti e capolini pi\u00f9 grandi.\nIl numero cromosomico di \"S. virgaurea\" \u00e8: 2n = 18\nVariabilit\u00e0.\nViene considerata una specie molto variabile. Questa pianta, spostandosi ad altitudini sempre maggiori, modifica facilmente il proprio habitus; a questo riguardo si possono distinguere tre forme tipiche: (1) quella del piano, (2) quelle delle altitudini maggiori e (3) una forma intermedia per stazioni montane comprese fra i 700 \u2013 1500 . Le variet\u00e0 di tipo (2) in genere hanno dimensioni ridotte; se i capolini sono piccoli sono riferite alla sottospecie \"virgaurea\", viceversa se i capolini sono grandi allora ci si riferisce alla sottospecie \"minuta\".\nNell'elenco seguente sono indicate alcune variet\u00e0 non presenti in Italia. L'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie:\nDescrizione sottospecie italiane.\nIn Italia allo stato spontaneo sono presenti due sottospecie qui di seguito descritte.\nAltre sottospecie italiane.\nSandro Pignatti nella sua \"Flora d'Italia\" descrive un'ulteriore variet\u00e0: subsp. \"litoralis\" con foglie tomentose, capolini di diametro maggiore (20\u00a0mm) su dense infiorescenze; probabilmente endemica della Toscana. Sottospecie che nelle checklist attuali sulla flora spontanea italiana \u00e8 elevata al rango di specie: \"Solidago litoralis\" .\nIbridi.\nCon la specie \"Solidago canadensis\" la pianta di questa voce forma il seguente ibrido interspecifico:\nSinonimi.\nQuesta entit\u00e0 ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nIn Italia allo stato spontaneo si trovano solamente due altre specie di \"Solidago\" oltre alla Verga d'oro comune. Si distinguono per i seguenti caratteri:\nUsi.\nFarmacia.\nAltre propriet\u00e0 medicamentose (secondo la medicina popolare):\nGiardinaggio.\nSono piante che preferiscono i terreni \"sciolti\" e silicei; sono di facile coltivazione e riescono a decorare in breve tempo ampie zone.\nSono piante molto visitate dalle api che ne raccolgono abbondante nettare, e sono una risorsa molto importante, in quanto fioriscono l'estate, quando le api non hanno a disposizione molte fioriture da cui poter produrre delle scorte per l'invernamento."}
{"id": "547135", "revid": "1564499", "url": "https://it.wikipedia.org/wiki?curid=547135", "title": "Salto-Sciliar", "text": "Il comprensorio del Salto-Sciliar (in tedesco \"Salten-Schlern\", in ladino \"Saut\u00e9-Scili\u00ebr\") comprende 13 comuni della bassa valle dell'Isarco (Basso Isarco), in Alto Adige. Il suo nome deriva da quello dei due altopiani del Salto e dello Sciliar.\nSebbene non facente parte del comprensorio, il capoluogo \u00e8 Bolzano.\nComuni.\nIl \"comprensorio\" del Salto-Sciliar/Salten-Schlern consta di 13 comuni su 1.037\u00a0km\u00b2 con 44.917 abitanti (2003) di cui almeno l'80% sono di madre lingua tedesca, molto forte \u00e8 la componente ladina che \u00e8 quasi il 20% della popolazione, scarsa quella dei madrelingua italiani:"}
{"id": "547136", "revid": "21880", "url": "https://it.wikipedia.org/wiki?curid=547136", "title": "Riserva naturale dello Zingaro", "text": ""}
{"id": "547141", "revid": "729019", "url": "https://it.wikipedia.org/wiki?curid=547141", "title": "Big John Studd", "text": "Carriera.\nBig John Studd fu allenato da Killer Kowalski insieme al quale vinse il WWF Tag Team Championship nel 1976. Studd impressionava molti per il fisico. Infatti all'epoca non molti atleti superavano i 2,15 di altezza e pesavano oltre 135\u00a0kg (a parte King Kong Bundy e Andr\u00e9 The Giant). Lasci\u00f2 la World Wrestling Federation e si fece chiamare Chuck O'Connor e nel 1978, insieme a Ken Patera vinse i Mid-Atlantic Tag Tag Team Championships. Nelle federazioni minori, ebbe qualche feud con Barry Windham e Dusty Rhodes. Nel 1982, prov\u00f2 varie volte a conquistare l'NWA World Heavyweight Championship ma venne battuto diverse volte da Ric Flair.\nWorld Wrestling Federation (1982-1986; 1989).\nStudd ritorn\u00f2 poi in WWF sul finire del 1982, con manager Freddie Blassie. Divent\u00f2 velocemente uno dei migliori heel.\nStudd inizi\u00f2 ad interessarsi al WWF Championship, detenuto da Bob Backlund e per questo ebbe un feud con Andr\u00e9 The Giant per determinare il primo sfidante. Studd inizi\u00f2 poi a sfidare vari atleti alla bodyslam challenge, sconfiggendoli tutti. Intanto il feud con Andr\u00e9 crebbe d'intensit\u00e0 quando durante un match di coppia tra Studd &amp; Ken Patera contro Andr\u00e9 the Giant &amp; S.D. Jones, terminato per squalifica dopo le continue irregolarit\u00e0 commesse da Studd &amp; Patera, i due assalirono Andr\u00e9 e dopo averlo tramortito, gli tagliarono la folta chioma afro. A \"Wrestlemania I\", nel 1985, Studd e Andr\u00e9 the Giant si affrontarono in un Bodyslam Challenge Match dove c'erano in palio 15.000 dollari e a vincere fu il francese che riusc\u00ec a sollevare Studd schiacciandolo al tappeto. In seguito, Big John fu anche sfidato dal campione del mondo Hulk Hogan in un match, ma venne sconfitto.\nDopo \"Wrestlemania\", Studd strinse alleanza con King Kong Bundy, altro gigante della federazione. I due, ad un house show della WWF, attaccarono Andr\u00e9 infortunandolo. Andr\u00e9 The Giant, per rispondere agli attacchi dei due, si alle\u00f2 con gente come Hulk Hogan, Junkyard Dog, Tony Atlas ed Hillbilly Jim. Nel 1986, si tenne la prima over the top rope battle royal di sempre, alla quale parteciparono sia Andr\u00e9 che Studd. Arrivarono in finale proprio loro due; tuttavia, Studd venne distratto da William Perry che permise ad Andr\u00e9 di vincere la battaglia.\nBundy e Studd provarono a conquistare i WWF Tag Team Championship nel 1986, ma vennero sconfitti da Davey Boy Smith e Dynamite Kid. Studd combatt\u00e9 il suo ultimo match il 15 novembre 1986, quando in coppia con Bundy sconfisse i The Machines.\nSul finire del 1988, venne annunciato che Studd sarebbe ritornato a combattere. Subito, Bobby Heenan si offr\u00ec di fare nuovamente da manager a Studd, il quale rifiut\u00f2 diventando un face. Questo \u00e8 un turn storico in quanto Big John Studd era sempre stato un heel. Studd riprese il feud con Andr\u00e9 the Giant che nel frattempo era diventato un heel per mano di Heenan. Il 15 gennaio 1989, Big John Studd vinse la Royal Rumble entrando col numero 27, eliminando per ultimo Ted DiBiase. Studd fece anche da arbitro nel match di \"Wrestlemania V\" fra Andr\u00e9 the Giant e Jake Roberts. Combatt\u00e9 il suo ultimo match il 4 giugno 1989, vincendo contro Hillbilly Jim.\nMorte.\nMinton mor\u00ec nel 1995 per un tumore diagnosticatogli due anni prima; \u00e8 sepolto nel cimitero parrocchiale di Saxonburg, Pennsylvania.\nTitoli e riconoscimenti.\nChampionship Wrestling from Florida\nEuropean Wrestling Union\nGeorgia Championship Wrestling\nMaple Leaf Wrestling\nMid-Atlantic Championship Wrestling\nNWA Big Time Wrestling\nNWA Mid-Pacific Promotions\nNWA Southern Championship Wrestling\nPro Wrestling Illustrated\nWorld Championship Wrestling\nWorld Wrestling Association\nWorld Wrestling Federation"}
{"id": "547144", "revid": "1318658", "url": "https://it.wikipedia.org/wiki?curid=547144", "title": "Islandese", "text": ""}
{"id": "547145", "revid": "123850423", "url": "https://it.wikipedia.org/wiki?curid=547145", "title": "Massimo Donati", "text": "Biografia.\n\u00c8 sposato con Luana Di Bella; la coppia ha tre figli: Michelle, Swami e Mathias.\nDall'agosto 2018 \u00e8 opinionista e commentatore tecnico per la piattaforma web DAZN.\nCaratteristiche tecniche.\nEra bravo nel gioco aereo e ad impostare la manovra d'attacco e nel tiro dalla distanza.\nNella prima parte della stagione 2012-2013 col \u00e8 stato impiegato da Gian Piero Gasperini nel ruolo di difensore centrale con compiti di manovra.\nNel 2001 \u00e8 stato inserito nella lista dei migliori giovani calciatori stilata da Don Bal\u00f3n.\nCarriera.\nClub.\nInizi.\nDopo aver fatto tutta la trafila nei settori giovanili del , dell' e del Donatello Calcio viene acquisito dall'Atalanta, e, con Bortolo Mutti come allenatore, esordisce nel campionato di Serie B con la maglia nerazzurra nella stagione 1999-2000 e contribuisce alla promozione in Serie A degli orobici con 20 presenze e una rete. Debutta fra i professionisti in Cosenza-Atalanta (0-1) della prima giornata di campionato, tornando in campo per la seconda volta nel tredicesimo turno.\nAtalanta, Milan, Parma, Torino e Sampdoria.\nNel campionato successivo esordisce in Serie A in Atalanta-Lazio (2-2) della prima giornata; in questa stagione disputa in totale 26 partite segnando una rete.\nNell'estate del 2001 viene acquistato dal Milan. Con la maglia rossonera colleziona 17 presenze, quasi sempre da subentrato.\nNell'estate del 2002 viene mandato in prestito al , con la quale realizza 7 presenze e un gol. A gennaio cambia di nuovo maglia, passando al Torino, sempre in massima serie, con il quale disputa 17 partite segnando 4 reti, retrocedendo in Serie B a fine stagione.\nNel 2003-2004 gioca con la maglia della Sampdoria, collezionando 19 presenze.\nMessina ed il ritorno all'Atalanta.\nNell'estate del 2004 passa al dove rimane due stagioni e gioca 67 partite mettendo a segno 2 reti contribuendo alla doppia salvezza della squadra siciliana guidata da Bortolo Mutti, che lo aveva allenato anche nelle giovanili dell'Atalanta.\nNell'estate del 2006, sempre in prestito dal Milan, torna all'Atalanta, totalizzando 32 presenze e una rete in Serie A.\nCeltic.\nIl 29 giugno 2007 passa a titolo definitivo alla societ\u00e0 scozzese del Celtic, in cambio di 4,5 milioni di euro. Durante la sua esperienza britannica \u00e8 considerato l'uomo chiave del club di Glasgow. Sotto la guida tecnica dello scozzese Gordon Strachan gioca da titolare la Scottish Premier League. Con questa squadra ha pure l'opportunit\u00e0 di giocare in Champions League, e il 28 novembre 2007 segna il suo primo gol in carriera nella massima competizione continentale segnando a tempo scaduto al Celtic Park il gol che vale la vittoria della sua squadra nei confronti degli ucraini dello Shakhtar Donetsk (2-1). Il 26 agosto 2009 segna un altro gol \"europeo\" contro gli inglesi dell'Arsenal, che non \u00e8 sufficiente alla squadra scozzese per centrare la qualificazione alla fase a gironi della Champions League 2009-2010. Con il Celtic vince il campionato 2007-2008 e Scottish League Cup 2008-2009.\nBari.\nIl 27 agosto 2009 passa a titolo definitivo al , societ\u00e0 con cui firma un quadriennale da 500.000 euro a stagione. Il costo del cartellino \u00e8 stato di 1,2 milioni di euro. Il 20 settembre 2009 firma la sua prima rete con la maglia dei \"Galletti\" nell'incontro vinto per 4-1 sull'Atalanta, sua ex squadra.\nInizia la stagione 2010-2011 realizzando una rete contro la Juventus alla prima di campionato, decisiva per la vittoria di misura per 1-0 della squadra pugliese. La stagione termina per\u00f2 con il Bari ultimo in classifica e con la conseguente retrocessione in Serie B.\nConfermato per la stagione 2011-2012, grazie alla stima del nuovo allenatore Vincenzo Torrente diventa il giocatore pi\u00f9 rappresentativo e capitano della formazione biancorossa.\nPalermo.\nIl 19 gennaio 2012 viene ceduto a titolo definitivo al Palermo, in Serie A, firmando un contratto fino al 2014 a 700.000 euro annui. Il giorno seguente \u00e8 stata pubblicata sul sito ufficiale del Bari una lettera di saluto e ringraziamento ai tifosi baresi e alla societ\u00e0. In Sicilia ritrova Mutti come allenatore, che lo schiera subito titolare facendolo esordire alla prima partita utile, ovvero Palermo- (5-3) della 19\u00aa giornata di campionato giocata tre giorni dopo il suo arrivo. Realizza la prima rete col Palermo nella vittoria casalinga per 5-1 contro la del 19 febbraio e valida per la 24\u00aa giornata, segnando il gol del 2-0 con un tiro da fuori area. Coi rosanero chiude la stagione dopo aver giocato 18 partite, tutte da titolare, saltando solamente la 31\u00aa giornata per squalifica e l'ultima giornata per influenza; ha all'attivo anche una seconda rete, nella partita vinta per 3-1 in trasferta contro il alla 30\u00aa giornata di campionato.\nIn Atalanta-Palermo (1-0) della quarta giornata del campionato 2012-2013, disputata il 23 settembre 2012, indossa per la prima volta la fascia di capitano del Palermo dato che Fabrizio Miccoli non era fra i titolari. \u00c8 stato il vice capitano fino a met\u00e0 stagione, quando poi il ruolo \u00e8 stato preso da \u00c9dgar Barreto. Sotto la guida tecnica di Gian Piero Gasperini \u00e8 stato utilizzato quasi esclusivamente come difensore centrale col compito di impostare la manovra, e mai da centrale di centrocampo; veniva piuttosto utilizzato come riserva. Conscio del ruolo, lo ha accettato anche a seguito del calciomercato invernale che ha portato in rosa dei centrocampisti. Col ritorno di Giuseppe Sannino sulla panchina della squadra, dopo l'esonero di inizio annata, gioca inizialmente a centrocampo per poi apparire anche nel reparto difensivo della squadra. La stagione si conclude con la retrocessione dei rosanero, sancita il 12 maggio 2013 dalla sconfitta esterna per 1-0 contro la Fiorentina della 37\u00aa giornata. Chiude l'annata con 28 presenze in campionato e 2 in Coppa Italia.\nHellas Verona e ritorno al Bari.\nIl 20 giugno 2013, seppur il calciomercato debba ancora iniziare, passa a titolo definitivo all'Hellas Verona, accordo da formalizzare dopo le visite mediche. Cinque giorni dopo anche la societ\u00e0 scaligera conferma l'accordo, sottoscrivendo col giocatore un contratto biennale.\nEsordisce con la maglia gialloblu il 17 agosto seguente, durante la partita di Coppa Italia, proprio contro il Palermo, nella partita vinta per 1-0 in trasferta. Il 19 aprile 2014 realizza il primo gol in maglia gialloblu, in Atalanta-Hellas Verona (1-2), nella 20\u00aa e ultima apparizione in campionato: nel corso della successiva settimana, infatti, ha riportato una lesione distrattiva del bicipite femorale destro con tempi di recupero indicati in un mese.\nIl 26 agosto seguente si trasferisce a titolo definitivo in Serie B al , gi\u00e0 sua squadra dal 2009 al 2012. Esordisce alla prima partita di campionato vinta per 2-0 contro la Virtus Entella. Segna la sua prima rete in campionato il 13 settembre nella partita pareggiata per 1-1 con il Frosinone. Gioca 35 partite di campionato piazzandosi 1\u00ba nella Top 15 dei difensori di Serie B secondo una classifica stilata dalla Lega Serie B.\nHamilton Academical.\nTerminato il suo rapporto col Bari, il 19 luglio 2016 firma un contratto con l'Hamilton Academical tornando cos\u00ec dopo sette anni nella Premier League scozzese. Esordisce con la nuova maglia il 23 luglio seguente nel match di Coppa di Lega contro il St. Mirren (vinto per 3-0). Nel novembre 2016 prolunga il proprio contratto con il club siglando un accordo fino al 30 giugno 2019.\nIl 29 gennaio 2018 dopo 41 presenze e 2 reti con la maglia del club dell'omonima cittadina scozzese si ritira dal calcio giocato e assume il ruolo di allenatore della giovanile dell'Hamilton Academical.\nSt. Mirren.\nAppena un mese dopo aver deciso di ritirarsi dal calcio giocato, Donati torna sui propri passi, siglando un contratto fino al termine della stagione con il St. Mirren, club scozzese di Scottish Championship. Fa il suo esordio con la maglia bianconera il 17 aprile alla terz'ultima giornata di campionato, giocando tutti i 90 minuti nella sconfitta interna per 2-1 contro il Falkirk. Al termine della stagione, si laurea cos\u00ec campione della seconda serie scozzese insieme al resto della squadra e decide di ritirarsi definitivamente dal calcio giocato.\nNazionale.\nHa debuttato nelle nazionali giovanili italiane nel 1998, vestendo per 9 volte la maglia dell'Under-16 con un gol all'attivo. Nel 1999-2000 gioca 7 partite con l'Under-18. Nello stesso anno, dopo una partita con l'Under-20, inizia a giocare con l'Under-21, con cui colleziona 26 presenze e una rete tra il 1998 e il 2004. Fa parte della spedizione azzurra agli Europei Under-21 del 2002.\nDopo il ritiro.\nPoco tempo dopo il suo ritiro dal calcio giocato, nel 2019 Donati decide di intraprendere la carriera da allenatore, affiancando da vice Angelo Alessio prima e Alex Dyer poi sulla panchina del Kilmarnock Football Club.\nNel giugno del 2021, Donati viene ingaggiato dalla , che per\u00f2 viene esclusa dalla Serie C solo il mese seguente; l'allenatore torna cos\u00ec a lavorare per DAZN, di cui era diventato un commentatore tecnico fin dal 2018.\nNel mese di settembre il TAR riammette il club in Serie D e Donati torna sulla panchina marchigiana. Il 31 Ottobre , dopo la sconfitta esterna per 3-1 sul campo del Vastogirardi e con la squadra terzultima in classifica, viene sollevato dall'incarico.\nNel settembre del 2021, dopo aver completato il corso specialistico presso la FIGC, ha ottenuto la licenza UEFA Pro, che gli consente di poter allenare anche ai massimi livelli del calcio europeo.\nStatistiche.\nPresenze e reti nei club.\n\"Statistiche aggiornate al 19 marzo 2017\"\nStatistiche da allenatore.\n\"Statistiche aggiornate al 17 ottobre 2021.\""}
{"id": "547146", "revid": "4106", "url": "https://it.wikipedia.org/wiki?curid=547146", "title": "Nivollet", "text": ""}
{"id": "547150", "revid": "729019", "url": "https://it.wikipedia.org/wiki?curid=547150", "title": "Hersir", "text": "Nella mitologia norrena, Hersir era il capo della sua trib\u00f9 e il padre di Erna.\nIl termine Hersir si pu\u00f2 anche riferire ad un comandante locale che aveva sotto il suo comando circa 20 persone e aveva giurato fedelt\u00e0 ad un Jarl o a un signore locale. Gli Hersir erano anche proprietari terrieri e, similmente alle classi medie presenti in molte realt\u00e0 medievali, supportavano la monarchia e pertanto l'accentramento del potere. Come equipaggiamento militare, l'Hersir disponeva spesso di un elmo conico e una corta cotta di maglia. La maggior parte possedeva una spada di ferro, spesso accompagnata da uno scudo di legno. Un'alternativa alla spada era l'ascia. L'Hersir combatteva sempre a piedi, e pertanto era sempre nel corpo di fanteria.\nCuriosit\u00e0.\nNel videogioco, sviluppato dalla Ensemble Studios per Microsoft Games, Age of Mythology, la civilt\u00e0 norrena dispone di un'unit\u00e0 \"Hersir\", l'unica eroica escludendo gli \"Eroi del Ragnar\u01ebk\", eroi che si possono ottenere solamente grazie al potere divino di Baldr. Oltre agli Hersir, anche i Jarl, creati dal fortino, pur non essendo formalmente un'unit\u00e0 eroica dispongono di un bonus in attacco contro le unit\u00e0 mitiche."}
{"id": "547151", "revid": "4106", "url": "https://it.wikipedia.org/wiki?curid=547151", "title": "Montgriffon", "text": ""}
{"id": "547153", "revid": "6923", "url": "https://it.wikipedia.org/wiki?curid=547153", "title": "Solidago canadensis", "text": "La Verga d'oro del Canada (nome scientifico Solidago canadensis ) \u00e8 una pianta erbacea di media altezza appartenente alla famiglia delle Asteraceae.\nEtimologia.\nL'etimologia del nome generico (\"Solidago\") \u00e8 controversa ma in ogni caso fa riferimento alle propriet\u00e0 medicamentose di varie specie di questo genere, e potrebbe derivare dal latino \"solido\" il cui significato \u00e8 \u201cconsolidare, rinforzare\u201d e quindi anche \u201cguarire del tutto\u201d. L'epiteto specifico (\"canadensis\") si riferisce alla zona d'origine della specie.\nIl binomio scientifico attualmente accettato (\"Solidago canadensis\") \u00e8 stato proposto da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"\u201dSpecies Plantarum\u201d\" del 1753.\nDescrizione.\nSono piante la cui altezza pu\u00f2 arrivare fino 5 \u2013 18 dm (massimo 20 dm). La forma biologica \u00e8 emicriptofita scaposa (H scap), ossia sono piante erbacee perenni con gemme svernanti al livello del suolo e protette dalla lettiera o dalla neve e dotate di un asse fiorale pi\u00f9 o meno eretto. \nRadici.\nLe radici sono secondarie da rizoma.\nFoglie.\nIn questa specie non sono presenti foglie radicali. La disposizione delle foglie cauline lungo il fusto \u00e8 alterna e sono picciolate. Hanno una forma lanceolato-lineare (anche quelle inferiori) con apice acuto e bordi seghettati (8-10 denti per lato). La lamina \u00e8 tri-nervia. Le foglie superiori sono progressivamente pi\u00f9 piccole, pi\u00f9 sottili e con margini interi. Dimensione delle foglie: larghezza 2 \u20133\u00a0cm; lunghezza 7 \u2013 15\u00a0cm.\nInfiorescenza.\nL'infiorescenza \u00e8 composta da racemi unilaterali formati ognuno da numerosi capolini peduncolati (da 150 a oltre 1000), eretti e disposti su rami arcuati e pi\u00f9 o meno corimbosi. La struttura dei capolini \u00e8 quella tipica delle \"Asteraceae\" : il peduncolo sorregge un involucro cilindrico composto da diverse squame che fanno da protezione al ricettacolo sul quale s'inseriscono due tipi di fiori (in totale non pi\u00f9 di 20 fiori): i fiori esterni ligulati, e i fiori centrali tubulosi. In particolare, quelli periferici sono femminili, mentre quelli centrali sono ermafroditi. I fiori femminili periferici sono disposti in un'unica circonferenza (meno di una decina); sono fertili ed hanno una corolla ligulata con la ligula molto allargata e patente verso l'esterno. L'involucro \u00e8 formato da numerose scaglie (a forma oblunga o campanulato-ristretta) disposte in modo embricato su pi\u00f9 serie (3 - 4), mentre il ricettacolo \u00e8 nudo (senza pagliette) e convesso. Lunghezza del peduncolo: 2 \u2013 4\u00a0mm. Dimensione dei capolini: 3 \u2013 6\u00a0mm. Lunghezza dell'involucro: 3\u00a0mm. Lunghezza dei fiori ligulati: 4\u00a0mm. Lunghezza dei fiori tubulosi: 3 \u2013 4\u00a0mm. Dimensioni dell'involucro: larghezza 1,5\u00a0mm: lunghezza 3\u00a0mm.\nFiore.\nI fiori sono zigomorfi (quelli periferici ligulati) e attinomorfi(quelli centrali tubolosi). Entrambi sono tetra-ciclici (formati cio\u00e8 da 4 verticilli: calice \u2013 corolla \u2013 androceo \u2013 gineceo) e pentameri (calice e corolla formati da 5 elementi).\nFrutti.\nI frutti (degli acheni) hanno una forma pi\u00f9 o meno cilindrica con le estremit\u00e0 assottigliate. La superficie \u00e8 percorsa da coste. Ogni achenio \u00e8 sormontato da un pappo senza coroncina e con i peli disposto in unico rango (raramente due). Dimensione degli acheni: 1 \u2013 1,5\u00a0mm. Dimensione del pappo: 1,8 \u2013 2,2\u00a0mm.\nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nLa famiglia di appartenenza del \"Solidago canadensis\" (Asteraceae o Compositae, \"nomen conservandum\") \u00e8 la pi\u00f9 numerosa del mondo vegetale, comprende oltre 23000 specie distribuite su 1535 generi (22750 specie e 1530 generi secondo altre fonti). Il genere di appartenenza (\"Solidago\") comprende oltre 100 specie, diffuse soprattutto nelle zone temperate del Nord America.\nIl genere (essendo abbastanza numeroso) \u00e8 suddiviso in varie sezioni. La specie di questa voce \u00e8 inserita, dal botanico toscano Adriano Fiori, nella sezione \"UNILATERALES\" con riferimento alla disposizione dei capolini lungo i rami dell'infiorescenza.\nIl numero cromosomico di \"S. canadensis\" \u00e8: 2n = 18.\nVariet\u00e0.\nNella tabella seguente sono indicate alcune sottospecie, variet\u00e0 e forme non presenti in Italia. L'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie:\nSottospecie:\nVariet\u00e0:\nForme:\nIbridi.\nNell'elenco seguente sono indicati alcuni ibridi interspecifici:\nSinonimi.\nQuesta entit\u00e0 ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nIn Italia allo stato spontaneo si trovano solamente due altre specie di \"Solidago\" oltre alla Verga d'oro del Canada. Si distinguono per i seguenti caratteri:\nUsi.\nFarmacia.\nSecondo la medicina popolare la Verga d'oro del Canada ha le seguenti propriet\u00e0 medicamentose:\nLa radice inoltre come impacco pu\u00f2 essere impiegata contro le ustioni. Un t\u00e8 fatto dai fiori pu\u00f2 essere utilizzato nel trattamento della diarrea e della febbre. \nCucina.\nIn alcune zone le foglie della Verga d'oro del Canada viene considerata commestibile; anche i semi possono essere usati eventualmente in tempo di carestia.\nIl solidago \u00e8 una pianta mellifera ed \u00e8 bottinata dalle api, ci\u00f2 consente di ricavare una buona quantit\u00e0 di miele anche monoflorale.\nGiardinaggio.\nQuesta specie in Italia \u00e8 prevalentemente impiegata nel giardinaggio. Con le sue dimensioni e le copiose infiorescenze terminali riesce a decorare in modo vistoso vaste aree dei giardini."}
{"id": "547154", "revid": "287204", "url": "https://it.wikipedia.org/wiki?curid=547154", "title": "Giorgio Balmas", "text": "Biografia.\nGiorgio Balmas fond\u00f2 l'Unione musicale (in un primo tempo \u201cstudentesca\u201d) nel 1946 mentre non ancora diciottenne frequentava la seconda liceo classico al \u201cCavour\u201d. La diresse per trent'anni.\nPrepar\u00f2 stagioni concertistiche a Ivrea, dal 1960 al 1976, prima per il circolo Eporediese e poi per la societ\u00e0 musicale del Centro Culturale Olivetti. Oltre alle normali stagioni tradizionali, organizz\u00f2 dal 57 al 64 otto incontri internazionali di cori universitari e alcuni incontri con la musica contemporanea.\nFu a lungo membro della Commissione Centrale Musica e Roma, presso il Ministero del Turismo e Spettacolo.\nInsegnante per circa quarant'anni, eletto Consigliere Comunale a Torino nel 1975 fu Assessore per la Cultura per due tornate amministrative.\nNel 1976 avvi\u00f2 gli spettacoli nei parchi detti \u201cPunti verdi\u201d, nel 1978 il festival \u201cSettembre Musica\u201d.\nStruttur\u00f2 l'Assessorato per la Cultura, fino ad allora inesistente come assessorato a s\u00e9, apri biblioteche decentrate, organizz\u00f2 mostre, cur\u00f2 importanti attivit\u00e0 didattiche.\nChiamato in seguito da Cesare Romiti ad occuparsi dei concerti del Lingotto, prepar\u00f2 due importanti stagioni presso l'Auditorium di Renzo Piano (1995/96 e 1997).\nEletto nel 1997 per la quarta volta Consigliere Comunale a Torino fu, per brevissimo tempo, Presidente della Commissione Cultura prima di essere nominato Sovrintendente del Teatro Regio, carica che ricopr\u00ec sino alla scadenza del mandato consiliare.\nIn pi\u00f9 di 50 anni di attivit\u00e0 organizzativa ha complessivamente firmato 57 stagioni di concerti per un totale di 1386 manifestazioni.\nJacques Lang lo ha nominato Chevalier de l'Ordre des Arts et des Lettres della Repubblica francese nel 1984.\nNello stesso anno ha ottenuto il Premio Franco Abbiati della Critica Musicale Italiana.\nDall'ottobre 2004 al febbraio 2006 \u00e8 stato Presidente dell'Istituto Musicale Citt\u00e0 di Rivoli.\nQui ha organizzato, presso la Maison Musique, una serie di incontri di cori amatoriali piemontesi raccogliendo in concerto ventuno cori piemontesi e il coro gemellato di Montelimar; ha portato all'Istituto nella serie \u201cConvergenze parallele: musica e vita\u201d, undici personalit\u00e0 della musica professionale e personalit\u00e0 varie, celebri per vari interessi culturali e operativi, che hanno parlato della loro esperienza (raccogliendo fondi per borse di studio dell'Istituto).\nHa curato insieme alla Provincia di Torino \"\u201cResistenza nella memoria\u201d\" nel 60\u00ba anniversario della Liberazione, ha organizzato presso il Castello- Museo di Arte Contemporanea la serie \"\u201cSequenze\u201d\" dedicata alla memoria di Luciano Berio che ha visto da parte di interpreti illustri l'esecuzione delle 15 Sequenze di Luciano Berio accoppiate a brani per lo stesso strumento composti per l'occasione e in prima esecuzione da giovani compositori italiani e stranieri.\nAttivit\u00e0 politica.\nLegato alla sinistra indipendente, fu assessore alla Cultura del comune di Torino durante il mandato di Diego Novelli, dal 1975 al 1985. Tra il 1990 e il 1992 fu consigliere comunale come indipendente, nelle liste del PCI. Fu rieletto consigliere nel 1997, con Rifondazione Comunista.\nAttivit\u00e0 culturale.\nDi formazione umanistica, amante delle arti (usava anagrammare il suo nome con l'espressione \"ars imago globi\") e dei principi illuministici, fra cui quello della tolleranza, invent\u00f2 e promosse diverse importanti iniziative culturali della citt\u00e0 di Torino.\nNel 1946, quando andava ancora al liceo, fond\u00f2 l'Unione musicale (inizialmente con il nome \"Associazione Studentesca Amici della Musica\"), di cui fu a lungo presidente.\nCome assessore della giunta Novelli (Balmas rifiutava la dizione \"assessore alla cultura\", che indica un asservimento al potere, riconoscendo invece quella di \"assessore per la cultura\", che esprime il ruolo di chi \u00e8 al servizio della cultura), nel 1976 ide\u00f2 i \"Punti verdi\", appuntamenti estivi, di tipo culturale, letterario, musicale e artistico, nelle principali zone verdi della citt\u00e0, e nel 1978 la pi\u00f9 celebre rassegna internazionale \"Settembre Musica\".\nCre\u00f2 centri culturali e biblioteche comunali soprattutto nelle zone periferiche di Torino: l'esempio pi\u00f9 eloquente \u00e8 l'inaugurazione della Biblioteca della Falchera.\nFu tra i maggiori artefici dell'Auditorium del Lingotto di Torino e responsabile delle rassegne musicali.\nNegli anni novanta fu sovrintendente del Teatro Regio di Torino.\nHa insegnato nel Liceo Giusti di Torino fino al 1999. In questa scuola, chiusa nel 2016, particolarmente amata da Balmas, sono continuate a rivivere le 'escursioni' a concerto, attraverso le iniziative del Laboratorio dell'Associazione Culturale Quintiliano, ispirato dal professore, e ideato da Dario Coppola.\nRecentemente ha curato manifestazioni culturali varie nel vicino comune di Rivoli.\nCuriosit\u00e0.\nTre erano le passioni principali di Balmas: il paese di Scala (Salerno); la musica; l'insegnamento scolastico."}
{"id": "547155", "revid": "4106", "url": "https://it.wikipedia.org/wiki?curid=547155", "title": "Nurieux", "text": ""}
{"id": "547156", "revid": "4106", "url": "https://it.wikipedia.org/wiki?curid=547156", "title": "Volognat", "text": ""}
{"id": "547158", "revid": "1305772", "url": "https://it.wikipedia.org/wiki?curid=547158", "title": "Le Petit", "text": "Le Petit \u00e8 il nome di alcuni comuni francesi:"}
{"id": "547161", "revid": "4106", "url": "https://it.wikipedia.org/wiki?curid=547161", "title": "Peyzieux", "text": ""}
{"id": "547164", "revid": "729019", "url": "https://it.wikipedia.org/wiki?curid=547164", "title": "Torrie Wilson", "text": "Ha iniziato la sua carriera nel mondo del wrestling professionistico nel 1999, firmando un contratto con la World Championship Wrestling. Nel 2001 \u00e8 passata alla World Wrestling Entertainment quando la WCW \u00e8 stata acquisita da Vince McMahon. Nel 2019 \u00e8 stata introdotta nella \"Hall of Fame\" della WWE.\nOltre al wrestling, Torrie Wilson \u00e8 apparsa sulle copertine di molte riviste, tra le quali \"FHM\" e \"Playboy\", ed \u00e8 considerata una \"sex symbol\" dei primi anni duemila.\nCarriera.\nWorld Championship Wrestling (1999\u20132001).\nIncoraggiata dai risultati, si trasfer\u00ec a Los Angeles dove lavor\u00f2 come attrice guadagnando anche un piccolo ruolo in \"Baywatch\". Torrie debutt\u00f2 nella World Championship Wrestling nel 1999 come accompagnatrice di David Flair con il nome \"Samantha\" . Successivamente divenne manager di Billy Kidman e del suo team, i Filthy Animals, trovandosi cos\u00ec all'interno della faida tra il suo team e la Revolution. Scioltosi il team spar\u00ec per un lungo tempo dalla televisione. Fece ritorno sugli ring WCW il 19 gennaio 2000 durante WCW Thunder per aiutare Kidman a sconfiggere Prince Iaukea. Nell'aprile del 2000 Kidman e Wilson entrarono nella stable New Blood. Kidman divenne per\u00f2 geloso delle attenzioni che la ragazza dedicava ad altro membro del gruppo, Horace Hogan. I due si scontrarono e Torrie favor\u00ec Hogan colpendo con un low blow Kidman e mettendo la parola fine sul loro rapporto. Torrie riapparve in televisione a giugno durante Bash At The Beach 2000 in un match tra Shane Douglas e Buff Bagwell aiutando Douglas a vincere il match colpendo a tradimento il suo avversario con un calcio nei testicoli. I due divennero una coppia e ci\u00f2 provoc\u00f2 la faida Kidman - Douglas che sfoci\u00f2 nel match tra i due a New Blood Rising; in questo incontro Kidman sconfisse Douglas ma il mese seguente a Fall BRawl 2000 fu Douglas ad avere la meglio. Wilson e Douglas iniziarono un feud con i rinati Filthy Animals. La sua ultima apparizione nella WCW risale al 29 novembre durante una puntata di Thunder dove Douglas sfid\u00f2 General Rection. Durante il match Torrie fu violentemente colpita e portata via in barella dal ring. A causa di questo lasci\u00f2 la WCW.\nWorld Wrestling Entertainment (2001\u20132008).\nTorrie fece il suo debutto televisivo in WWF il 28 luglio 2001 a \"SmackDown!\" come membro dell'Alliance durante l'angle dell'Invasion nel 2001. Nella sua prima storyline con la compagnia, interpret\u00f2 la donna d'affari di Vince McMahon. Fece spesso coppia con un'altra wrestler della WCW Stacy Keibler. Torrie e Stacy fecero il loro match di debutto ad InVasion contro Lita e Trish Stratus in un Bra and Panties match, nel quale vide quest'ulime trionfare dopo aver spogliato le loro avversarie lasciandole in reggiseno e bikini. La notte successiva a \"Raw\", Torrie sconfisse Trish in un Paddle on a Pole match. Nonostante la sua relativa mancanza di esperienza nel ring, la Wilson, insieme alla Keibler ed Ivory, ebbero regolarmente delle faide con altre Divas, oltre ad interferire nei match in favore dei wrestler dell'Alliance.\nTorrie divenne una beniamina del pubblico durante l'Invasion quando inizi\u00f2 una relazione sullo schermo con Tajiri. A causa di questa relazione, la Keibler volt\u00f2 le spalle alla Wilson. A No Mercy, Torrie sconfisse Stacy in un Lingerie match. Quando i roster di Raw e SmackDown si separarono nell'aprile 2002 a causa della Brand Extension, la Wilson venne trasferita a \"SmackDown\"\". Poco tempo dopo, Tajiri divenne geloso delle attenzioni che gli altri uomini le riservavano e la obblig\u00f2 a vestire un completo da geisha e ad apparire sottomessa nei suoi match. La Wilson tuttavia non resistette molto e durante un match di Tajiri contro The Hurricane, si tolse l'abito distraendo il lottatore giapponese e permettendo allo sfidante di vincere il match. A Rebellion, Torrie e il suo fidanzato nella vita reale a quel tempo Billy Kidman sconfissero John Cena e Dawn Marie in un intergender tag team match.\nNel settembre del 2002, Torrie inizi\u00f2 una controversa rivalit\u00e0 con Dawn Marie, la quale inizi\u00f2 una relazione con il padre di Torrie nella vita reale, Al Wilson. Nella puntata di \"SmackDown!\" del 17 ottobre, Torrie fece coppia con Rikishi perdendo nell'occasione contro Dawn Marie e Matt Hardy. A No Mercy, la Wilson sconfisse Dawn Marie. Poco tempo dopo, Dawn si fidanz\u00f2 con Al, e disse a Torrie di essersi innamorata anche di lei e che avrebbe lasciato suo padre se avesse accettato l'invito a raggiungerla nella sua camera d'albergo per un incontro \"piccante\". Vedendo quest'offerta come unica via d'uscita, Torrie fu costretta ad accettare. Ad Armageddon, Dawn mostr\u00f2 ad Al il video di quell'incontro nella camera d'albergo nel quale lei seduce e bacia con passione Torrie. Il tutto tra la disapprovazione di Al e l'approvazione del pubblico maschile presente nell'arena. La faida continu\u00f2 nel 2003 quando Dawn e Al si sposarono nella puntata di \"SmackDown!\" del 2 gennaio in biancheria intima. Una settimana pi\u00f9 tardi, Al, nella storyline, mor\u00ec a causa di un infarto. La Wilson sconfisse Dawn ancora una volta alla Royal Rumble in un match che era stato annunciato come \"Stepmother vs. Stepdaughter match\" concludendo la loro rivalit\u00e0.\nNel maggio 2003, la Wilson appar\u00ec in un'immagine sulla copertina di \"Playboy\". Un paio di mesi prima, quando fu annunciato che Torrie sarebbe stata sulla copertina della rivista, inizi\u00f2 una rivalit\u00e0 con Nidia, la quale divenne gelosa del fatto che la Wilson fu scelta per posare nella copertina della rivista. A \"SmackDown!\" settimanalmente, vennero mandate in onda delle vignette di Nidia e del suo fidanzato Jamie Noble on-screen dove fecero dei viaggi verso la Playboy Mansion di Hugh Hefner cercando di far scegliere Nidia.\nNella puntata di \"SmackDown!\" successiva a WrestleMania XIX, durante un segmento etichettato come il Torrie \"Playboy Coming Out Party\", l'ex Diva e ragazza copertina di Playboy Sable fece il suo ritorno in WWE dopo un'assenza di quattro anni. Tra le due inizi\u00f2 una storyline dove per settimane Sable fece dei giochi psicologici nei confronti della Wilson. Ci\u00f2 port\u00f2 al bikini contest di Judgment Day, vinto dalla Wilson. Dopo il contest, la Wilson diede un bacio a Sable sulle labbra, dimostrandole che non c'era \"nessun risentimento\" nella sua vittoria. Mentre continu\u00f2 la rivalit\u00e0 con Noble e Nidia iniziata all'inizio dell'anno, la Wilson divenne la manager di Billy Gunn poco dopo il suo ritorno nell'estate del 2003. La rivalit\u00e0 si concluse quando Nidia e Noble divenne dei beniamini del pubblico alleandosi con Gunn e la Wilson. In seguito alla formazione di questa alleanza, la Wilson, Nidia e Dawn Marie iniziarono una rivalit\u00e0 con Shaniqua per un breve periodo di tempo, al quale port\u00f2 a un handicap match tra Shaniqua e la coppia formata dalla Wilson e Nidia, vinto da Shaniqua.\nNel marzo del 2004, la Wilson e Sable iniziarono una rivailt\u00e0 con le divas di \"Raw\" Stacy Keibler e Miss Jackie. La storyline era centrata sul fatto che la Keibler e Miss Jackie fossero gelose della Wilson e Sable che avevano posato per la rivista di Playboy nello stesso mese. Dopo settimane di rivalit\u00e0, Torrie Wilson e Sable sconfissero la Keibler e Miss Jackie in un \"Playboy Evening Gown match\" a WrestleMania XX. Nel mese di maggio, Torrie inizi\u00f2 una seconda rivalit\u00e0 con Dawn Marie. Le due si affrontarono in un match a Judgment Day, vinto dalla Wilson nel quale la sua carriera era stata messa in palio, stipulazione scelta dall'allora general manager di \"SmackDown!\" Kurt Angle. Pi\u00f9 tardi nello stesso anno, la Wilson inizi\u00f2 una breve rivalit\u00e0 con Sable che affront\u00f2 a The Great American Bash, perdendo. Nella puntata di \"SmackDown!\" del 1\u00ba luglio, la Wilson sconfisse Sable nella rivincita. Nel mese di novembre, inizi\u00f2 una rivalit\u00e0 con Hiroko. Nella puntata di \"SmackDown!\" del 2 dicembre, Torrie in coppia con Rey Mysterio e Rob Van Dam sconfisse Hiroko, Kenzo Suzuki e Ren\u00e9 Dupr\u00e9e.\nNella puntata speciale di \"SmackDown!\" del 10 febbraio 2005 (registrata il 4 febbraio a Saitama), la Wilson sconfisse Hiroko in un kimono match dopo aver rimosso il kimono di quest'ultima. In seguito, Torrie inizi\u00f2 una rivalit\u00e0 di breve durata con la manager degli MNM, Melina. Il 24 luglio a The Great American Bash, la Wilson venne sconfitta da Melina in un bra and panties match con Candice Michelle come arbitro speciale. Le due si affrontarono nella rivincita della puntata di \"SmackDown!\" del 28 luglio, con la vittoria di Melina.\nIl 22 agosto 2005, fu rivelato che la Wilson e Candice Michelle erano passate a \"Raw\" come parte dello scambio con Stacy Keibler e Christy Hemme. Quella sera, la Wilson e Candice divennero \"heel\" dopo aver attaccato la vincitrice del Diva Search Ashley Massaro. La rivalit\u00e0 con la Massaro continu\u00f2 nelle settimane a seguire, come duo, insieme alla loro \"enforcer\" Victoria (definite \"Skankateer\" da Trish Stratus), renendo le cose difficili alla Massaro. Nella puntata di \"Raw\" del 5 settembre, la Wilson sconfisse la Massaro in seguito a un'interferenza di Victoria e Candice. La situazione per Ashley non miglior\u00f2 neanche la settimana dopo, quando perse un altro match contro Torrie. In questo periodo Torrie inizi\u00f2 a portare sul ring il suo cagnolino Chloe, il quale venne addirittura inserito tra le superstars di Raw. Il feud contro Ashley era appena iniziato e nella puntata successiva di Raw a sostegno della vincitrice del Diva Serch accorse niente di meno che la rientrante Women's Champion Trish Stratus. Insieme a Trish, Ashley riusc\u00ec a vincere ad Unforgiven 2005 un match contro Victoria e Torrie. Un'altra nuova diva WWE prese parte a questo feud: in una puntata di Raw infatti apparve Mickie James, la quale soccorse una Trish messa in grave difficolt\u00e0 dagli attacchi di Victoria; la ragazza si un\u00ec al team di Trish ed Ashley. Nelle settimane seguenti si assistette quindi a numerosi match tra i due team con risultati alterni. I problemi nei due team non tardarono ad arrivare; ben presto infatti il rapporto tra Mickie James e Trish divenne insostenibile per quest'ultima. Anche Torrie e Candice iniziarono a litigare poich\u00e9 la seconda, in seguito ad un servizio senza veli su Playboy, si proclamava la pi\u00f9 bella divas del roster di Raw, suscitando ovviamente le ire di Torrie. Cos\u00ec Candice e Victoria decisero di estromettere Torrie dal loro \"trio\" attaccando a sorpresa la Wilson proprio durante la presentazione della copertina di Playboy a Raw. Torrie, per\u00f2 si vendic\u00f2 la settimana successiva su Victoria, facendole perdere un match titolato contro Trish Stratus. Continu\u00f2 invece il feud contro Candice che si concluse a WrestleMania 22 nel \"Playboy Pillow Fight\" match che vide la vittoria di Torrie. Il 12 giugno 2006 a Raw si disput\u00f2 tra le due il primo \"Wet &amp; Wild Match\" che avrebbe permesso alla vincitrice di apparire sulla copertina del \"WWE 2006 Summer Special magazine\"; grazie alla sua facebuster Torrie si aggiudic\u00f2 match e copertina.\nVerso la fine del 2006 Torrie intreccia una relazione (\"kayfabe\") con Carlito, nel periodo in cui il Ragazzo dei Caraibi \u00e8 spalleggiato da Ric Flair.\nIn seguito alla draft lottery svoltasi l'11 giugno 2007 nel corso di una puntata speciale di Raw, Torrie Wilson \u00e8 passata al roster di SmackDown, dove ha subito iniziato una rivalit\u00e0 con la sua ex nemica di Raw, Victoria, anch'essa selezionata a SmackDown.\nSul finire del 2007 \u00e8 stata costretta a prendersi un periodo di pausa dal wrestling a causa di un infortunio alla schiena, che ha portato a due interventi chirurgici; ha in seguito dichiarato che i medici le hanno consigliato di smettere di lottare, dal momento che la sua schiena nonostante le due operazioni subite \u00e8 in pessime condizioni e continuare con il wrestling potrebbe risultare definitivamente dannoso per la sua salute.\nL'8 maggio 2008 Torrie Wilson ha ottenuto lo scioglimento del contratto con la WWE. Tuttavia, nel 2009, \u00e8 tornata per una sola sera in WWE prendendo parte alla \"25-Divas Battle Royal\" di WrestleMania XXV.\nApparizioni sporadiche (2018\u2013presente).\nIl 28 gennaio 2018 Torrie Wilson ha partecipato al primo Royal Rumble match femminile della storia nel corso dell'omonimo pay-per-view, entrando con il numero 9 e venendo eliminata per sesta da Sonya Deville dopo circa tre minuti di permanenza sul ring. Il 28 ottobre, a Evolution, ha partecipato alla 20-Women Battle Royal, venendo eliminata per quinta da Mandy Rose.\nIl 6 aprile 2019 viene introdotta nella WWE Hall of Fame da Stacy Keibler. Il 22 luglio 2019 appare nel backstage di RAW durante la speciale puntata dal titolo \"RAW Reunion\".\nIl 4 gennaio 2021 fa un'altra apparizione nella federazione, durante la puntata \"Raw Legend Night\". Lo stesso mese partecipa alla sua seconda Royal Rumble, entrando diciassettesima e venendo eliminata da Shayna Baszler dopo circa quattro minuti di permanenza sul ring.\nVita privata.\nDopo essersi ritirata dal wrestling, \u00e8 diventata un'istruttrice di fitness e blogger.\nDopo quattro anni di frequentazione, Torrie Wilson ha sposato il wrestler Peter Gruner (conosciuto come Billy Kidman) l'11 luglio 2003, divorziando successivamente nel 2008. Si \u00e8 risposata nel 2019 con Justin Trupper."}
{"id": "547167", "revid": "729019", "url": "https://it.wikipedia.org/wiki?curid=547167", "title": "Gorilla Monsoon", "text": "La sua carriera raggiunse il culmine quando, con i suoi 182 chilogrammi di peso, divenne uno degli atleti di punta della World Wide Wrestling Federation. In seguito, intraprese la carriera da commentatore e poi successe a Jack Tunney nel ruolo di presidente WWF. Fu poi introdotto nella WWE Hall of Fame il 9 giugno 1994.\nIl figlio Joey ricopr\u00ec il ruolo di arbitro in WWF fino al 1994 quando fu coinvolto in un incidente d'auto nel quale perse la vita. Gorilla Monsoon mor\u00ec d'infarto il 6 ottobre del 1999, per complicanza del diabete da cui era affetto. Marella venne sepolto nel Lakeview Memorial Park di Cinnaminson, New Jersey.\nNel 2007 il wrestler Anthony Carelli debutt\u00f2 in WWE scegliendo il ring name Santino Marella in tributo a Gorilla Monsoon.\nCarriera.\nInizi.\nMarella debutt\u00f2 con il ring name Gino Marella, un fiero italo-americano che si presentava sul ring cantando prima di ogni match. Persino dopo aver cambiato ring name, \"Gino\" rimase il soprannome di Marella tra colleghi e amici, incluso Jesse Ventura, che spesso lo chiamava cos\u00ec in diretta tv. Marella riscosse un successo moderato inizialmente, ma presto si rese conto che avrebbe raggiunto maggiore popolarit\u00e0 come wrestler heel. Quindi, decise di reinventare completamente la propria immagine, facendosi crescere la barba e adottando lo pseudonimo Gorilla Monsoon, e la gimmick di un terrificante gigante proveniente dalla Manciuria. Il suo personaggio, secondo la kayfabe, presumibilmente nato in una fattoria isolata, viaggiava per gli Stati Uniti con una carovana di zingari, combatteva contro gli orsi, non parlava una parola di inglese, mangiava carne cruda e beveva il sangue delle sue vittime. La storia raccontata dal suo manager in WWWF, Bobby Davis, era leggermente diversa. Egli disse di aver scoperto Monsoon in Manciuria mentre si aggirava nudo per le montagne. In questa versione \"monster heel\", Marella ebbe molto pi\u00f9 successo, e i fan erano veramente intimoriti da lui. Nel ring, Monsoon dominava i propri avversari con colpi brutali, il temuto \"Manchurian Splash\", e la sua mossa finale, \"Airplane Spin\".\nIl 4 ottobre 1963 Monsoon affront\u00f2 Bruno Sammartino per il titolo WWWF World Championship, al Roosevelt Stadium, di Jersey City, New Jersey. Vinse il match per squalifica e questo diede origine a una rivalit\u00e0 con Sammartino che si concretizz\u00f2 in una serie di rematch al Madison Square Garden, e i due ebbero un altro feud anche nel 1967. Al termine del primo match tra i due a Jersey City, mentre Monsoon era seduto sul tappeto, un fan esagitato (non facente parte dello show) sal\u00ec sul ring e lo colp\u00ec in testa con una sedia di legno che and\u00f2 in mille pezzi.\nWorld Wide Wrestling Federation / World Wrestling Federation.\nNel 1963, Vincent J. McMahon trasform\u00f2 la Capitol Wrestling Corporation nella World Wide Wrestling Federation, dissociandosi dalla National Wrestling Alliance nel tentativo di dare vita a una federazione nazionale indipendente. All'epoca, la WWWF era la federazione pi\u00f9 importante nel nord-est degli Stati Uniti. Marella strinse amicizia con McMahon, e divenne azionista di minoranza della WWWF, controllando il booking in varie zone controllate dalla compagnia. Inoltre egli divenne uno dei principali heel della compagnia, avendo rivalit\u00e0 con il beniamino del pubblico Bruno Sammartino. Nonostante la sua stazza e il forte sovrappeso, Monsoon era molto agile sul ring e una grande resistenza, costringendo spesso Sammartino a confronti da un'ora terminati in pareggio per limite di tempo.\nMonsoon form\u00f2 un tag team di successo con Killer Kowalski. Nel novembre 1963, la coppia sconfisse Skull Murphy e Brute Bernard conquistando il WWWF United States Tag Team Championship. Il mese seguente, i due persero le cinture contro i Tolos Brothers (Chris &amp; John) a Teaneck (New Jersey). Monsoon e Kowalski si riunirono alla fine degli anni sessanta sconfiggendo Bruno Sammartino e Victor Rivera al Madison Square Garden.\nMonsoon fece coppia anche con Professor Toru Tanaka. Dopo vari scontri con Sammartino e Spiros Arion, e aver sconfitto tag team come Al Costello &amp; Dr. Bill Miller e Bobo Brazil &amp; Earl Maynard, Monsoon e Tanaka persero il confronto finale con Sammartino e Victor Rivera in un main event.\nNel 1969, Monsoon effettu\u00f2 un turn face salvando il rivale di un tempo Sammartino da un attacco di \"Crazy\" Luke Graham. Nel corso degli anni settanta, Gorilla divenne un favorito del pubblico e lott\u00f2 contro top heel della federazione come Superstar Billy Graham, Killer Kowalski e \"Big Cat\" Ernie Ladd. Torn\u00f2 per breve tempo tra i \"cattivi\" nel 1977 ed ebbe un celebre feud con Andr\u00e9 the Giant, affrontandolo in un match speciale di pugilato a Porto Rico. Andr\u00e9 vinse il match.\nIl 2 giugno 1976, avvenne un celebre incidente a Filadelfia che coinvolse il pugile Muhammad Ali durante la registrazione di uno show televisivo WWWF. Ali, preparandosi per il suo match interdisciplinare con Antonio Inoki in Giappone, salt\u00f2 sul ring mentre Monsoon stava lottando contro Baron Mikel Scicluna. Ali si tolse la maglietta e cominci\u00f2 a danzare intorno a Monsoon mimando colpi nella sua direzione. Gorilla rispose afferrandolo e schiacciandolo al tappeto. Marella non rivel\u00f2 mai se l'incidente fosse stato pianificato o meno. In un'intervista, egli comment\u00f2: \u00abNon l'avevo mai visto prima e non l'ho pi\u00f9 rivisto in seguito\u00bb.\nGorilla Monsoon era particolarmente popolare a New York. Il 16 giugno 1980, un giovane di belle speranze di nome Hulk Hogan doveva lottare con lui al Madison Square Garden. All'epoca, Hogan era un heel, mentre Monsoon era un face. Tuttavia, per promuovere il nuovo talento in ascesa, McMahon disse a Hogan di sconfiggere Monsoon in meno di un minuto. Al termine del match, la folla inferocita cominci\u00f2 a protestare gettando oggetti sul ring in direzione di Hogan, protestando per il risultato.\nIl 23 agosto 1980 Gorilla Monsoon mise la propria carriera in palio in un match con Ken Patera, e perdette l'incontro. Lott\u00f2 ancora qualche match e poi si ritir\u00f2 dal ring alcune settimane dopo. Torn\u00f2 a combattere in sole altre quattro occasioni: un six-man tag team match al Madison Square Garden nel 1981, un match nel 1982 come sostituto di Andr\u00e9 the Giant, prendendo parte alla \"Body Slam Challenge\" di Big John Studd nel 1983, e in occasione dello show per il decimo anniversario della WWC a San Juan, Porto Rico (sempre nel 1983). Da l\u00ec in poi cominci\u00f2 la seconda fase della sua carriera nel mondo del wrestling, non pi\u00f9 come lottatore ma come commentatore, telecronista e dirigente WWF.\nRitiro e attivit\u00e0 successive.\nA partire dal 1982 Marella intraprese l'attivit\u00e0 di annunciatore e dal 1985, di commentatore tv insieme a Jesse \"The Body\" Ventura.\nMarella e Ventura erano molto affiatati e si compensavano a vicenda, con Ventura che recitava la parte del \"telecronista cattivo\" che parlava bene dei wrestler heel mentre Marella era la \"voce della ragione\", e stava dalla parte dei pi\u00f9 meritevoli. La coppia comment\u00f2 insieme in diretta cinque delle prime sei edizioni di WrestleMania (con l'unica eccezione di WrestleMania 2, che Marella comment\u00f2 da Chicago insieme a Gene Okerlund, Cathy Lee Crosby ed Ernie \"The Cat\" Ladd).\nLa coppia Ventura/Monsoon comment\u00f2 tutti i pay-per-view WWF dell'epoca tranne i primi due SummerSlam e la Royal Rumble 1990. Quando Ventura lasci\u00f2 la WWF, il suo ruolo accanto a Marella fu preso da Bobby \"The Brain\" Heenan, e i due formarono una coppia comica molto affiatata. Marella e Heenan diventarono grandi amici anche nella vita reale. Durante il discorso in occasione della sua introduzione nella WWE Hall of Fame nel 2004, Heenan termin\u00f2 il discorso dicendo che solo una cosa gli mancava in quel momento \u2013 avrebbe voluto che Monsoon fosse presente. Altre persone che affiancarono Monsoon al commento furono Lord Alfred Hayes, Johnny Polo, \"Superstar\" Billy Graham, Hillbilly Jim, Tony Schiavone, Jim Neidhart, Randy Savage e Jim Ross.\nGorilla Monsoon fu il telecronista principale a WrestleMania dal 1985 al 1992, e il commentatore del programma televisivo \"WWF All Star Wrestling\", del suo successore \"WWF Wrestling Challenge\", di \"Prime Time Wrestling\" e di \"WWF All American Wrestling\" su USA Network. Comment\u00f2 anche qualche match nella Georgia Championship Wrestling sul canale WTBS durante la breve parentesi della propriet\u00e0 di McMahon del programma.\nMarella smise di commentare regolarmente a partire da WrestleMania IX (dove era il \"maestro di cerimonie\") per fare posto a Jim Ross da poco arrivato dalla WCW. Torn\u00f2 in televisione in occasione di King of the Ring 1994 (al tavolo dei commentatori insieme a Randy Savage) e in qualche puntata di \"Monday Night RAW\" nel 1993 e 1994 quando Vince McMahon non era disponibile. Fu anche richiamato sporadicamente a \"Wrestling Challenge\" dal 1993 al 1995, commentando insieme a Stan Lane, Ted DiBiase, e ancora Ross. L'ultimo pay-per-view da lui commentato fu Survivor Series 1994, insieme a Vince McMahon.\nPresidenza WWF.\nNell'estate del 1995, Marella succedette (kayfabe) a Jack Tunney alla carica di presidente della WWF. Il ruolo del presidente nelle storyline era quello di arbitrare le dispute tra i wrestler e di sancire match.\nNel gennaio 1996, Monsoon fu aggredito e gravemente infortunato da Vader (kayfabe). Roddy Piper prese il suo posto ad interim fino a \"WrestleMania XII\", quando Marella fu in grado di riassumere la carica. Vari problemi di salute lo costrinsero a diradare le sue apparizioni nell'estate del 1997. Invece di nominare un sostituto o successore, la WWF decise di ritirare il ruolo di \"Presidente\" e nell'agosto 1997 introdusse Sgt. Slaughter come nuovo Commissioner. In seguito lo stato di salute di Marella peggior\u00f2 sempre pi\u00f9; la sua ultima apparizione televisiva prima della morte fu come uno dei tre giudici a bordo ring in occasione dell'incontro di pugilato tra Bart Gunn e Butterbean a \"WrestleMania XV\". In questa occasione, Marella fu accolto da una standing ovation da parte del pubblico.\nVita privata.\nMarella rest\u00f2 sposato con la moglie Maureen per oltre 40 anni ed ebbe tre figli: Sharon (nata nel 1960), Joey (adottato, 1963\u20131994), e Valerie (nata nel 1966). Anche Victor Qui\u00f1ones (1959-2006) fu indicato nel necrologio di Marella come figlio suo anche se non fu mai ufficialmente da lui riconosciuto in vita.\nIl 4 luglio 1994, il figlio adottato, Joey Marella, si addorment\u00f2 mentre era alla guida e mor\u00ec in un incidente d'auto mentre stava tornando a casa da un evento WWF svoltosi ad Ocean City, Maryland. Al momento dell'impatto non indossava la cintura di sicurezza.\nAll'inizio del 1994, Marella condusse insieme a Sean Mooney il gioco a quiz \"Bingo Break\" che and\u00f2 in onda per breve tempo la mattina sul canale WBFF di Baltimora, Maryland. Nel programma non si faceva menzione della sua carriera pregressa nel wrestling, e veniva presentato con il nome Bob Marella invece che come Gorilla Monsoon.\nMorte.\nMarella mor\u00ec il 6 ottobre 1999 all'et\u00e0 di 62 anni, per un infarto causato dalle complicazioni dovute al diabete, nella sua casa di Willingboro, New Jersey. Il suo corpo \u00e8 stato sepolto accanto a quello del figlio adottivo Joey Marella, nel cimitero Lakeview Memorial Park di Cinnaminson, New Jersey."}
{"id": "547168", "revid": "228587", "url": "https://it.wikipedia.org/wiki?curid=547168", "title": "Silvio Geuna", "text": "Biografia.\nCapitano di complemento degli Alpini dopo l'8 settembre 1943 passa alla resistenza, il suo ruolo di partigiano \u00e8 stato decisivo negli anni della Resistenza.\nArrestato dai fascisti, con Valdo Fusi, Paolo Braccini, Eusebio Giambone, Franco Balbis, Cornelio Brosio e Luigi Chignoli, che furono fucilati al Martinetto, rischi\u00f2 anch'egli la stessa sorte.\nSuperstite, alla fine della seconda guerra mondiale, ottenne una medaglia d'argento al Valor Militare e due croci di guerra al Merito Partigiano, per aver offerto se stesso, in quanto scapolo, per la condanna all'ergastolo, comminatagli dal Tribunale Speciale Fascista al Processo di Torino convocato per direttissima da Benito Mussolini dal 2 al 3 aprile 1944, in cambio della condanna a morte del generale Giuseppe Perotti, del CLN, che fu tuttavia fucilato nel Poligono del Martinetto.\n\u00c8 entrato nel Terz'Ordine francescano.\nGiornalista professionista, laureato in Lettere e Lingue straniere, ha contribuito alla nascita del polo informativo della RAI di Torino, di cui \u00e8 stato caporedattore.\nNegli ultimi suoi anni \u00e8 stato uno dei professori di religione del liceo Virgilio a Torino.\nIncarichi istituzionali.\nDopo la Liberazione, Geuna, cattolico liberale, \u00e8 stato deputato dell'Assemblea Costituente.\nDivenne anche deputato della Camera della Repubblica Italiana.\nAl Comune di Torino \u00e8 stato eletto consigliere e, in seguito, assessore all'Edilizia, svolgendo attivit\u00e0 politica dal 1956 al 1975. \u00c8 da annoverare tra i fondatori della DC piemontese.\nRiconoscimenti.\nCittadinanza onoraria da parte del comune di Torino.\nA Silvio Geuna \u00e8 stato dedicato nel 2008 un giardino di Torino, situato tra largo Re Umberto, via Caboto e via Lamarmora.\nCollegamenti esterni.\nAssociazione Culturale Quintiliano"}
{"id": "547169", "revid": "113701074", "url": "https://it.wikipedia.org/wiki?curid=547169", "title": "Risoluzione per inadempimento", "text": "Nei contratti a prestazioni corrispettive (ovvero anche riferiti come \"sinallagmatici\" poich\u00e9 \u00e8 necessario che vi sia una interdipendenza funzionale tra le prestazioni caratterizzanti l'accordo) si parla di risoluzione per inadempimento quando uno dei contraenti non adempie le sue obbligazioni, venendo meno alla regola giuridica di antica memoria \"pacta sunt servanda\". Condizione per richiedere la risoluzione per inadempimento \u00e8 quindi il \"mancato o inesatto o tardivo adempimento della prestazione imputabile al debitore\".\nNormativa italiana.\nIl legislatore disciplina due figure:\nPerci\u00f2, quando uno dei contraenti non adempie le sue obbligazioni, l'altro potr\u00e0 scegliere tra due possibilit\u00e0 pratiche:\nfatto salvo, in ogni caso, il \"risarcimento del danno\" (art. 1453, 1\u00b0 comma, c.c.).\nPresupposto basilare, inoltre, per ottenere la risoluzione giudiziale del contratto \u00e8 che l'inadempimento di una delle parti sia di \"non scarsa importanza\", avuto riguardo all'interesse dell'altra (art. 1455 c.c.). Fa eccezione la clausola risolutiva espressa, in presenza della quale la parte non inadempiente pu\u00f2 chiedere la risoluzione del contratto prescindendo dal giudizio circa la \"non scarsa importanza\" dell'adempimento.\nL'altro contraente non potr\u00e0, tuttavia, chiedere l'adempimento del contratto se prima ne aveva chiesto la risoluzione, mentre sar\u00e0 per lui possibile domandare la risoluzione anche se prima aveva promosso giudizio per ottenere l'adempimento.\nLa sinallagmaticit\u00e0 dei contratti a prestazioni corrispettive \u00e8 tale che ciascuno dei contraenti pu\u00f2 comunque rifiutarsi di adempiere la propria obbligazione se l'altro non adempie o non offre di adempiere, contemporaneamente, la propria prestazione, fatto salvo quanto disposto dall'art. 1460 c.c.\nOrbene , secondo il diritto romano e gli antichi broccardi - ossia le regole con cui si riassumono i principi fondamentali del diritto - \"resoluto iure dantis resolvitur et ius accipientis\" ed in pratica se si risolve il contratto di chi cede si risolver\u00e0 anche il contratto di chi acquista.\nInadempimento e responsabilit\u00e0 contrattuale.\nSia la domanda di adempimento sia quella di risoluzione del contratto possono essere accompagnate dalla richiesta di risarcimento del danno per \"responsabilit\u00e0 contrattuale\" (artt. 1218 ss. c.c.) cosicch\u00e9, se vengono richiesti i danni \"insieme alla risoluzione del contratto\", la stima del danno sofferto (art. 1223 c.c.) riguarder\u00e0 i costi sostenuti per concludere il contratto e per adempiere alle proprie obbligazioni (\"danno emergente\") e il vantaggio patrimoniale che si sarebbe potuto conseguire mediante l'esecuzione del contratto da parte del debitore (\"lucro cessante\"); se invece, la richiesta di risarcimento affianca la \"domanda di adempimento\", la determinazione del danno riguarda soltanto quello derivante dall'inesatto o tardivo adempimento del debitore."}
{"id": "547172", "revid": "77358", "url": "https://it.wikipedia.org/wiki?curid=547172", "title": "Brian Hugh Warner", "text": ""}
{"id": "547173", "revid": "34807", "url": "https://it.wikipedia.org/wiki?curid=547173", "title": "Europei di atletica leggera indoor 2000", "text": ""}
{"id": "547175", "revid": "83531", "url": "https://it.wikipedia.org/wiki?curid=547175", "title": "Ettore Desderi", "text": "Biografia.\nStudi\u00f2 composizione a Torino con Luigi Perrachio, e si diplom\u00f2 nel 1921 a Milano sotto la guida di Franco Alfano. In seguito si perfezion\u00f2 a Bologna con Ildebrando Pizzetti. Contemporaneamente agli studi musicali, port\u00f2 a compimento nel 1920 quelli di architettura.\nOpt\u00f2 per la carriera musicale dopo che i tentativi di mantenersi economicamente come architetto non andarono a buon fine; dal 1933 al 1941 fu direttore del Liceo Musicale di Alessandria (che nel 1969 diverr\u00e0 conservatorio statale grazie a Felice Quaranta), fu poi, per un breve periodo, docente di composizione a Bolzano, per poi ricoprire la medesima cattedra a Milano fino al 1951. Diresse infine il conservatorio di Bologna fino al 1963.\nSuo figlio, Claudio Desderi, \u00e8 stato un apprezzato baritono italiano.\nStile.\nSebbene abbia lasciato alcune composizioni che dichiarano l'assimilazione del linguaggio jazzistico, la musica di Desderi \u00e8 caratterizzata da una solida severit\u00e0 strutturale ed espressiva, che indaga con mano sicura le forme pi\u00f9 tradizionali. Influenza determinante sulla sua opera fu quella esercitata dalla musica di C\u00e9sar Franck, dal sinfonismo di Max Reger e di Johannes Brahms, la cui lezione fu mediata dai compositori della cosiddetta \"Generazione dell'Ottanta\", dei cui maestri fu allievo diretto. Nella cospicua e raffinata produzione di liriche prefer\u00ec autori italiani come Vittorio Alfieri, Giosu\u00e8 Carducci, Sergio Corazzini, Gabriele d'Annunzio (una scelta, questa, che l'accomuna, fra gli altri, al suo maestro Pizzetti), Guido Gozzano (che condivide ad esempio con il conterraneo Giorgio Federico Ghedini), Giovanni Pascoli; tra gli autori stranieri di cui mise in musica i versisi trovano Friedrich H\u00f6lderlin, Rainer Maria Rilke e Arthur Rimbaud.\nOpere.\nMusica corale"}
{"id": "547179", "revid": "770813", "url": "https://it.wikipedia.org/wiki?curid=547179", "title": "Lista delle forze aeree", "text": "Questa lista raccoglie in ordine alfabetico i nomi attuali e storici con le relative coccarde delle forze aeree istituite nelle Nazioni che si sono dotate di una componente aerea militare, siano esse forze armate indipendenti, aviazioni navali, unit\u00e0 aeree dell'esercito o guardie costiere. Alla fine della pagina si trova un elenco di nazioni non pi\u00f9 esistenti, che avevano adottato una forza aerea. I nomi in \"corsivo\" indicano i casi in cui la nazione non \u00e8 internazionalmente riconosciuta come stato sovrano, ma \u00e8 comunque presente una forza aerea indipendente.\nO.\n\"Per l'Olanda, si veda Paesi Bassi alla sezione P sotto.\""}
{"id": "547180", "revid": "22475", "url": "https://it.wikipedia.org/wiki?curid=547180", "title": "Riserva marina di Capo Rizzuto", "text": ""}
{"id": "547181", "revid": "2050730", "url": "https://it.wikipedia.org/wiki?curid=547181", "title": "Cencrea", "text": "Cencrea \u00e8 un modesto insediamento costiero incluso nel comune di Corinto, nella prefettura di Corinzia. Pi\u00f9 significativo il suo rilievo storico e archeologico: situata circa 7 km a sud-ovest di Corinto e affacciata sul golfo Saronico, la citt\u00e0 di Cencrea fu infatti, durante il periodo classico, uno dei due porti marittimi della polis dorica ed uno dei pi\u00f9 importanti scali commerciali greci. Dal porto di Cencrea (\u039a\u03b5\u03b3\u03c7\u03c1\u03b5\u03b9\u03ac) partivano le rotte commerciali verso il Mar Egeo, mentre dal porto di Lecheo (\u039b\u03ad\u03c7\u03b1\u03b9\u03bf\u03bd), nel golfo di Corinto, quelle verso le colonie di Corinto in Magna Grecia. I due porti alloggiavano, inoltre, la flotta militare della citt\u00e0-stato peloponnesiaca.\nA seguito della rifondazione di Corinto come colonia romana nel 44 a.C., il centro portuale conobbe, almeno fino al IV secolo, un periodo di rinascita e rinnovato splendore come attestato dalle scoperte archeologiche effettuate nella seconda met\u00e0 del XX secolo. \nLa cittadina ospit\u00f2, assieme a Corinto, una delle prime comunit\u00e0 cristiane. Viene, infatti, citata da Paolo di Tarso nella \"Lettera ai Romani\" in cui l'apostolo rivolge i suoi saluti a \"Febe\", diaconessa della chiesa di Cencrea; un riferimento che permette di datarne la costituzione tra il 50 e il 58.\nCencrea \u00e8 anche il nome di una fonte situata tra Argo e Tegea citata da Eschilo in \"Prometeo incantenato\" v. 676.\nEventi nel corso della guerra del Peloponneso.\nTucidide cita Cencrea una prima volta, nella sua \"Storia della guerra del Peloponneso\", quando riferisce che, a seguito dello sbarco notturno di un contingente ateniese nei pressi di \"Soligea\", un villaggio nelle vicinanze, i Corinzi, prima di marciare contro gli Ateniesi, lasciano met\u00e0 del loro esercito presso il porto di Cencrea per proteggere la citt\u00e0 di \"Crommione\", loro possesso, da un eventuale attacco.\nCencrea viene menzionata pi\u00f9 volte dallo storico greco come base di partenza della flotta peloponesiaca che, nel corso di alterne vicende belliche, cerca di raggiungere Chio per fornire supporto alla ribellione dell'isola contro Atene. Gli episodi avvengono nel contesto della fase deceleica della Guerra del Peloponneso che segue alla disastrosa sconfitta di Atene nella spedizione in Sicilia. La citt\u00e0 dell'Attica \u00e8 in una posizione critica, politicamente e militarmente indebolita e in grave crisi finanziaria, con le citt\u00e0 ioniche sottomesse che tramano per rovesciarne l'egemonia e gli Spartani pronti a dare loro supporto alleandosi con i Persiani.\nScoperte archeologiche.\nTra il 1962 e il 1969 nella baia di Cencrea vennero condotti degli scavi dalla \"American School of Classical Studies\" sotto la direzione dell'archeologo Robert Scranton. Questi scavi e quelli successivi negli anni settanta riportarono alla luce diversi edifici, parzialmente sommersi, che attestano l'importanza dell'insediamento portuale, in particolare sotto l'impero romano, dopo la rifondazione di Corinto.\nGrazie alle ricerche effettuate, si \u00e8 potuta ricostruire la pianta del porto e mappare la disposizione delle strutture portuali. In particolare, \u00e8 stata rinvenuta una parte dei moli e, fra gli edifici di epoca romana, diversi magazzini per le merci, i resti di una taverna e il basamento di un grande edificio di culto ritenuto corrispondente al tempio dedicato ad Afrodite, Asclepio ed Iside, che Pausania descrive nella sua \"Periegesi della Grecia\".\nSono stati rinvenuti, inoltre, i resti di una torre in pietra pre-romana ritenuta parte della struttura difensiva del porto e le rovine di una chiesa cristiana del IV-V secolo."}
{"id": "547190", "revid": "1543377", "url": "https://it.wikipedia.org/wiki?curid=547190", "title": "L'iniziazione (saggio)", "text": "L'iniziazione \u00e8 il testo del 1904 che accoglie riuniti in un unico volume i saggi pubblicati da Rudolf Steiner originariamente come singoli articoli sotto il titolo di \"Come si conseguono conoscenze dei mondi superiori?\" Il titolo originale dell'opera \u00e8 \"Wie erlangt man Erkanntnisse der h\u00f6hern Welten?\" Opera Omnia n.10. La prima pubblicazione in lingua italiana fu data alle stampe nel 1926 da Laterza, Bari.\nLa devozione alla conoscenza.\nL'autore espone in questo libro la tesi secondo la quale in ogni uomo esistono facolt\u00e0 - che egli descrive come ordinariamente latenti - le quali, se opportunamente destate, permettono all'uomo stesso di acquisire conoscenze sui mondi superiori. Nella prima parte del testo egli indica le modalit\u00e0 pratiche per adoperarsi nello sviluppo di tali facolt\u00e0, supportando tali indicazioni con un'ampia descrizione di matrice teorica. L'invito al risveglio di tali facolt\u00e0 \u00e8 esplicitamente rivolto ad ogni essere umano; l'autore afferma infatti che per acquisire la conoscenza e la capacit\u00e0 nei mondi superiori non esistono ostacoli per chi conduca seriamente la ricerca. L'avvio lungo questo cammino presuppone tuttavia un ben determinato atteggiamento dell'anima: esso consiste nella venerazione, nella devozione di fronte alla verit\u00e0 ed alla conoscenza. Ogni sentimento di vera devozione che si sviluppi nell'essere e nella sua anima smuove infatti - sostiene l'autore - forze che condurranno al progresso nella conoscenza. Si tratter\u00e0 dunque di autoeducarsi come ora indicato smorzando e, successivamente (per quanto possibile), eliminando in radice la critica, il giudizio, la disposizione a sentenziare che sono propri di un essere non affine alla venerazione della conoscenza. Nel testo viene anche chiarito come operi il rapporto tra sentimenti votati alla venerazione della conoscenza e acquisizione delle facolt\u00e0 proprie alla percezione dell'esistenza di mondi superiori. Sebbene infatti l'uomo ordinario stenti a credere che sentimenti come il rispetto e la venerazione possano condurre alla conoscenza, l'autore dimostra nel testo come il nesso tra tali atteggiamenti e la conoscenza sia rinvenibile nella circostanza oggettiva che \u00e8 l'anima a conoscere, e per l'anima i sentimenti sono comparabili alle sostanze nutritive per il corpo.\nI gradini dell'iniziazione.\nI gradini dell'iniziazione sono i tre di seguito descritti: \nIl testo analizza le tre fasi citate, ponendo in evidenza i requisiti richiesti per il conseguimento di buoni risultati, le possibili fonti di errore, le modalit\u00e0 di correzione e suggerimenti utili per ogni lettore realmente interessato.\nLa preparazione.\nLa \"preparazione\" consiste in un'educazione ben determinata della vita del sentimento e del pensiero grazie alla quale il corpo dell'anima e quello dello spirito vengono dotati di strumenti sensori superiori (i cosiddetti \"fiori di loto\" o \"chakra\") e di organi superiori di attivit\u00e0. L'educazione, presupposto per la formazione e lo sviluppo di tali organi, richiede una costante e serena osservazione di tutti i processi che in natura sono rispettivamente in una fase di sviluppo o di regressione. L'osservazione va condotta, precisa l'autore, senza perdersi in riflessioni sul significato di questa o quella cosa poich\u00e9 un mero lavoro intellettuale non farebbe altro che allontanarlo dalla meta.\nL'illuminazione.\nL\"'illuminazione\" consiste anch'essa nello sviluppo di sentimenti e pensieri latenti nell'uomo. Essa si fonda sull'osservazione di esseri presenti in natura (e non pi\u00f9 su fenomeni in sviluppo o regressione). Gli elementi oggetto dell'osservazione potranno essere pietre (in prevalenza cristalli), piante, animali e, in ultima istanza, altri esseri umani.\nIl controllo di pensieri e sentimenti.\nIl \"controllo di pensieri e sentimenti\" conduce alla creazione dei presupposti essenziali per procedere nell'iniziazione, ossia alla reale introduzione (nonch\u00e9 alla percezione ed all'interazione) a mondi superiori.\nL'incontro con il Piccolo ed il Grande Guardiano della Soglia.\nDi particolare interesse sono poi i capitoli dedicati ad alcune fasi successive a quelle dell'iniziazione ed ossia: alle modificazione della vita onirica dell'Iniziato ed al suo incontro con il \"Piccolo\" ed il \"Grande Guardiano della Soglia\". Si giunge a questo livello quando l'iniziato raggiunge un grado di autonomia tale da spezzare i legami con le entit\u00e0 che lo hanno sempre guidato. \nNella descrizione e nel commento dell\"'incontro con il Grande Guardiano\" l'autore richiama inoltre, con una prospettiva ampia e di carattere generale, il significato delle plurime incarnazioni dell'essere umano nel corso della sua evoluzione. Al riguardo precisa che l'uomo \u00e8 un essere originariamente ed essenzialmente spirituale, partecipe della dimensione spirituale medesima sin dalle origini, il quale mediante successive incarnazioni (allo stato attuale sulla Terra) ha la possibilit\u00e0 di esperire ed acquisire le qualit\u00e0 opportune alla piena liberazione di s\u00e9 e dei propri simili. Il tutto nella prospettiva di una rigenerazione della dimensione spirituale universale."}
{"id": "547199", "revid": "123142220", "url": "https://it.wikipedia.org/wiki?curid=547199", "title": "Conservatorio Santa Cecilia", "text": "Il conservatorio di musica \"Santa Cecilia\" \u00e8 il conservatorio statale di musica di Roma.\nStoria.\nLa nascita dell'istituzione risale al 1875 per opera di Giovanni Sgambati ed Ettore Pinelli nel quadro della riorganizzazione dell'istruzione operata dallo stato sabaudo. L'istituzione musicale, tuttavia, affonderebbe le proprie radici in epoca pi\u00f9 remota (XVI secolo) in quanto deriverebbe dalla Congregazione de' musici di Roma, divenuta in seguito Accademia Nazionale di Santa Cecilia. L'istituto divenne col tempo una delle principali scuole di musica dell'allora Stato pontificio.\nNel 1895, fu inaugurata la sala accademica: dotata di una buona acustica, era fornita di un grande organo e con una capienza complessiva di circa milleduecento persone. \nNel 2013 \u00e8 stata inaugurata la sede distaccata di Sant'Andrea delle Fratte, collocata a breve distanza dalla sede storica di via dei Greci; \u00e8 presente un'ulteriore sede decentrata sita a Rieti, presso il parco della musica di villa Battistini.\nStruttura.\nIl conservatorio \u00e8 organizzato nei seguenti dipartimenti:"}
{"id": "547201", "revid": "92723", "url": "https://it.wikipedia.org/wiki?curid=547201", "title": "Campionati europei di atletica leggera indoor 2002", "text": "I XXVII campionati europei di atletica leggera indoor si sono svolti a Vienna, in Austria, presso il Ferry-Dusika-Hallenstadion, dal 1\u00b0 al 3 marzo 2002. \nNazioni partecipanti.\nTra parentesi, il numero di atleti partecipanti per nazione."}
{"id": "547208", "revid": "458786", "url": "https://it.wikipedia.org/wiki?curid=547208", "title": "Campionati europei di atletica leggera indoor 2000", "text": "I XXVI campionati europei di atletica leggera indoor si sono svolti a Gand, in Belgio, presso il Flanders Sports Arena, dal 25 al 27 febbraio 2000. \nNazioni partecipanti.\nTra parentesi, il numero di atleti partecipanti per nazione."}
{"id": "547209", "revid": "1522738", "url": "https://it.wikipedia.org/wiki?curid=547209", "title": "Monte Luna (Pok\u00e9mon)", "text": ""}
{"id": "547210", "revid": "1544245", "url": "https://it.wikipedia.org/wiki?curid=547210", "title": "Azienda autonoma di Stato per i servizi pubblici", "text": "Azienda Autonoma di Stato per i Servizi Pubblici, nota anche attraverso l'acronimo AASS, \u00e8 un'azienda pubblica sammarinese incaricata di gestire i servizi pubblici di San Marino. Gestisce la distribuzione dell'energia elettrica, dell'acqua e del gas naturale e le relative infrastrutture, il trattamento delle acque reflue, il ciclo dei rifiuti, la rete di trasporto pubblico, i servizi di macellazione e gli impianti tecnologici statali.\nStoria.\nAll'inizio degli Anni '80 il Governo sammarinese istitu\u00ec (LEGGE 26 novembre 1980 n.88) un sistema di aziende pubbliche autonome finalizzate a realizzare l'intervento dello Stato nell'ambito della produzione di beni e nella gestione di servizi pubblici destinati al soddisfacimento di necessit\u00e0 e a promuovere lo sviluppo socio-economico della popolazione della Repubblica.\nL'AASS ha iniziato la propria attivit\u00e0 il 25 maggio 1981, sulla base della legge 25 maggio 1981 n.41.\nL'Azienda Autonoma di Stato per i Servizi \u00e8 stata costituita per garantire in modo efficace ed efficiente l'erogazione di servizi pubblici che precedentemente erano forniti in maniera non sistematica da imprese italiane, cos\u00ec da assicurare l'autonomia della Repubblica.\nNei primi anni 2000 \u00e8 stata istituita un'autorit\u00e0 indipendente Autorit\u00e0 di Regolamentazione per i Servizi Pubblici e L'Energia.\nStruttura.\nSono organi dell'Azienda:\nServizi.\nL'Azienda ha nelle proprie funzioni istituzionali l'impianto e l'esercizio dei seguenti servizi."}
{"id": "547212", "revid": "1896375", "url": "https://it.wikipedia.org/wiki?curid=547212", "title": "Aescwine del Wessex", "text": "Figlio del precedente re Cenfus, \u00e8 conosciuto soprattutto per aver combattuto nella battaglia di Bedwin (675) contro Wulfhere di Mercia. E sebbene sia riuscito a respingere le forze merciani, non fu capace di trarre alcun vantaggio da questa vittoria."}
{"id": "547213", "revid": "458786", "url": "https://it.wikipedia.org/wiki?curid=547213", "title": "Campionati europei di atletica leggera indoor 1998", "text": "I XXV campionati europei di atletica leggera indoor si sono svolti a Valencia, in Spagna, presso il Palacio Vel\u00f3dromo Luis Puig, dal 27 febbraio al 1\u00ba marzo 1998. \nNazioni partecipanti.\nTra parentesi, il numero di atleti partecipanti per nazione."}
{"id": "547216", "revid": "339392", "url": "https://it.wikipedia.org/wiki?curid=547216", "title": "Wipptal (comprensorio)", "text": ""}
{"id": "547217", "revid": "46291", "url": "https://it.wikipedia.org/wiki?curid=547217", "title": "Pizzuta d'Avola", "text": "La mandorla Pizzuta d'Avola \u00e8 una cultivar di \"Prunus dulcis\" var. \"dulcis\" , tipica della zona del territorio del val di Noto, in particolare di Avola in provincia di Siracusa.\nDescrizione.\n\u00c8 stata selezionata nell'Ottocento dal botanico avolese Giuseppe Bianca.\nLa fioritura inizia a gennaio. Le mandorle maturano tra la terza decade di luglio e la prima decade di agosto.\nQuesta variet\u00e0 \u00e8 autoincompatibile. Generalmente, per la raccolta, si esegue l'abbacchiatura. La resa in sgusciato \u00e8 compresa tra il 21 e il 23%. La percentuale di semi doppi \u00e8 del 15% circa.\n\u00c8 molto ricercata nell'industria dolciaria e per la produzione di confetti.\nInsieme alla Romana e alla Fascionello \u00e8 una delle tre cultivar tutelate nel presidio di Slow Food \"Mandorle di Noto\"."}
{"id": "547221", "revid": "77358", "url": "https://it.wikipedia.org/wiki?curid=547221", "title": "Impero Spagnolo", "text": ""}
{"id": "547225", "revid": "119051813", "url": "https://it.wikipedia.org/wiki?curid=547225", "title": "Oltradige", "text": "Sotto la denominazione di Oltradige () va inteso il territorio dell'Alto Adige ad ovest dell'Adige e a sud-ovest di Bolzano: si tratta di una zona collinare, a 200\u2013500 m di altitudine, lungo le pendici della Costiera della Mendola sotto cui scorrono la strada del vino dell'Alto Adige e la ciclabile dell'Oltradige. La zona \u00e8 ricca di castelli di origine medievale immersi tra vigneti e frutteti. Vi si trovano anche i due laghi di Monticolo ed il lago di Caldaro.\nI comuni.\nL'Oltradige comprende i comuni di Appiano (\"Eppan\") e Caldaro (\"Kaltern\") ed \u00e8 una delle pi\u00f9 importanti aree vinicole dell'Alto Adige. Insieme alla Bassa Atesina (\"Unterland\"), forma il comprensorio Oltradige-Bassa Atesina.\nFerrovie e funicolari.\nA cavallo tra l'Ottocento ed il Novecento e in particolare nei primi anni di quest'ultimo secolo i progressi scientifici e della tecnica cominciavano a lasciare le proprie tracce anche nel paesaggio. In particolare in Alto Adige vennero costruite diverse linee ferroviarie (una perfino in val Gardena: la ferrovia della Val Gardena), funicolari e funivie. Anche in Oltradige si complet\u00f2 nel 1898 la ferrovia Bolzano-Caldaro (\"\u00dcberetscher Bahn\"), che collegava il capoluogo, Bolzano, con Caldaro (\"Kaltern\"). Gi\u00e0 pochi anni dopo, nel 1903, la linea venne prolungata mediante la funicolare della Mendola che portava i passeggeri fino all'omonimo passo (1.363 m s.l.m.) La prima \u00e8 stata poi soppiantata, nel 1971, da una linea su gomma, mentre la funicolare \u00e8 tuttora in esercizio.\nStile costruttivo dell'Oltradige.\nTra il 1550 ed il 1650 in tale stile vennero costruite diverse case di campagna e palazzi nei paesi di questa zona. Sono caratterizzati da un'ampia sala centrale, intorno a cui si dispongono diversi locali pi\u00f9 piccoli. La sala \u00e8 di solito provvista di finestre ad arco o bifore, mentre spesso si trovano annessi anche Erker e logge. Pregevoli pannellature in legno abbelliscono le stanze e contribuiscono a isolarle. Nello stile dell'Oltradige si incontrano e si fondono in mirabile armonia elementi architettonici nordici e di ispirazione italiana.\nCuriosit\u00e0.\nAl confine tra i comuni di Appiano e Caldaro, ai piedi del monte di Ganda (\"Gander Berg\") si trova una zona formata da pietrame sparso, anche di notevoli dimensioni, frutto di crolli della roccia della soprastante montagna. Originano probabilmente da un'epoca intorno alla fine dell'ultima glaciazione e sono parzialmente ricoperti da bosco. In tale area si trovano le cosiddette buche di ghiaccio (\"Eppaner Eisl\u00f6cher\"). La parola tedesca \"Gand\", che d\u00e0 il nome all'insediamento vicino, significava in origine appunto \"frana\"."}
{"id": "547235", "revid": "466539", "url": "https://it.wikipedia.org/wiki?curid=547235", "title": "Surrey", "text": "Il Surrey (pronuncia ) \u00e8 una contea dell'Inghilterra sud-orientale, nella regione del Sud Est confinante con le contee di Berkshire, Hampshire, Kent, East Sussex, West Sussex e con Greater London, l'area metropolitana di Londra.\nLa contea \u00e8 densamente popolata e vista la vicinanza a Londra ha una grande popolazione di pendolari che l'hanno scelta come residenza. L'aeroporto di Gatwick, il secondo di Londra, \u00e8 situato nel sud-est della contea al confine con il West Sussex.\n\u00c8 sede dell'Universit\u00e0 del Surrey e del college Royal Holloway parte dell'Universit\u00e0 di Londra, due delle universit\u00e0 inglesi che negli ultimi anni si sono affermate nei ranking mondiali per qualit\u00e0 dell'educazione.\nGeografia fisica.\nLa contea confina a nord-ovest con il Berkshire, a nord-est con la Greater London, a est con il Kent, a sud con l'East Sussex ed il West Sussex ed a ad ovest con l'Hampshire.\nIl territorio \u00e8 prevalentemente pianeggiante ed ondulato. A sud si elevano le \"North Downs\" che raggiungono i 295 metri di altezza con la \"Leith Hill\". L'area a nord delle \"Norh Downs\" \u00e8 attraversata dai fiumi Wey e \"Mole\". In quest'area centrale sono situate Guildford, storico capoluogo di contea, ed a nord di questa Woking.\nA nord la contea \u00e8 pianeggiante ed \u00e8 attraversata dal fiume Tamigi che bagna la citt\u00e0 di Staines. La contea ha una superficie boschiva del 22,4%, che \u00e8 pi\u00f9 del doppio della media nazionale, e che ne fa la contea con pi\u00f9 superficie alberata della Gran Bretagna. La maggior parte dei boschi sono originari (rappresentati dal ramo di quercia nello stemma della contea) e non derivati da nuovi impianti. La riserva naturale di Box Hill \u00e8 la pi\u00f9 antica della Gran Bretagna.\nDal punto di vista geologico, la litologia superficiale del Surrey \u00e8 dominata dalle formazioni calcaree delle \"North Downs\", una successione di colline con direzione ovest-sudovest/est-nordest.\nQueste colline sono parte di una grande struttura tettonica parzialmente smantellata dall'erosione che prende il nome di anticlinale del Weald.\nL'anticlinale, formatasi nell'Eocene, piega una successione di formazioni sedimentarie che risalgono al Cretacico.\nLa stratigrafia di questi depositi vede (dal basso verso l'alto) un orizzonte costituito da termini pelitici (\"Argille del Weald\" e \"Argille di Gault\"), con al tetto delle arenarie quarzose e, sopra di queste, calcari organogeni a grana fine, friabili, di colore bianco (\"Chalk\", che costituisce le \"North Downs\").\nDal punto di vista paleoambientale, la litologia \u00e8 rappresentativa di sedimenti di facies costiera e neritica (corrispondenti ad ambiente marino poco profondo di Piattaforma Continentale).\nLe arenarie rappresentano i sedimenti sabbiosi costieri del paleoambiente e costituiscono, con le formazioni argillose (che rappresentano invece i depositi di piattaforma), una unit\u00e0 litostratigrafica chiamata \"Wealden\".\nI calcari, anch'essi di ambiente costiero, sono di origine organica e sono costituiti da minutissimi frammenti di gusci di molluschi marini.\nAmministrazione.\nLa contea fu ritagliata, fin dall\u2019epoca degli anglosassoni, dal territorio orientale della diocesi di Winchester, di cui ecclesiasticamente fece parte fino a tempi relativamente recenti.\nIl capoluogo nominale \u00e8 la citt\u00e0 di Guildford (che d\u00e0 il nome anche ad un distretto amministrativo con lo status di Borough).\n\"Guildford\" \u00e8 anche il capoluogo amministrativo della regione del South East England) e non possiede lo status di city.\nIl capoluogo politico e amministrativo del Surrey, sede del \"Surrey County Council\" era la citt\u00e0 di Kingston che, pur geograficamente parte del Surrey, dal 1965 \u00e8 un \"London Borough\", essendo divenuta parte della area metropolitana londinese. Per contro, nello stesso anno, una porzione della ex contea di Middlesex fu aggiunta al Surrey, ed oggi \u00e8 la suddivisione di Spelthorne. \nIn tempi recenti, c'\u00e8 stato un tentativo di spostare l'amministrazione del Surrey nella citt\u00e0 di Woking, ma il progetto \u00e8 stato abbandonato. Alla fine, nel 2020, il consiglio della contea lasciata Kingston e spostata a Reigate."}
{"id": "547239", "revid": "2032548", "url": "https://it.wikipedia.org/wiki?curid=547239", "title": "Armando Gentilucci", "text": "Biografia.\nNato in una famiglia di musicisti, Gentilucci ha studiato composizione a Milano sotto la guida di Bruno Bettinelli e Franco Donatoni.\nDopo essere stato docente nei conservatori di Bolzano e di Milano, dal 1969 alla morte (avvenuta prematuramente nel 1989) ha diretto l'istituto musicale \"Achille Peri\" di Reggio Emilia. Ha affiancato all'attivit\u00e0 di musicista quella di critico, saggista e musicologo.\nNegli anni settanta \u00e8 stato tra i fondatori di \"Musica/Realt\u00e0\", associazione culturale che ha prodotto rassegne di musica contemporanea oltre ad una storica ed importante rivista periodica.\n\u00c8 stato autore di un'importante \"Guida all'ascolto della musica contemporanea\" (Edizioni Feltrinelli, 1969), della \"Introduzione alla musica elettronica\" (Feltrinelli, 1972) nonch\u00e9 dello scritto \"Oltre l'Avanguardia, un invito al molteplice\" (Discanto Edizioni, 1980).\nStile.\nDopo gli esordi compositivi, influenzati dalla poetica di B\u00e9la Bart\u00f3k, Edgar Varese e Charles Ives, produsse brani connotati da un notevole impegno ideologico e da precise scelte materiche; non fu immune alla tecnica dell'assemblaggio di materiali eterogenei. Significativi in questo senso sono i brani \"Cile, 73\" e \"...come qualcosa palpita nel fondo...\" per violino e nastro magnetico.\nSuccessivamente, in modo particolare nel corso degli anni ottanta, la sua scrittura diventa sempre pi\u00f9 flessuosa, tesa alla creazione di un personale linguaggio denso di suggestivo lirismo e finezze sonore (la sua stessa scelta delle altezze in quest'ultimo periodo tiene conto prevalentemente del fattore timbrico); in tutto ci\u00f2, per\u00f2, Gentilucci non ebbe intenti puramente coloristici o decorativi, ma fu semmai il logico evolversi della sua aspirazione ad un'espressivit\u00e0 densa e spesso molto sofferta, con un utilizzo abbastanza ricorrente di dinamiche estreme."}
{"id": "547242", "revid": "767487", "url": "https://it.wikipedia.org/wiki?curid=547242", "title": "Centwine del Wessex", "text": "Nato attorno al 643, succedette ad Aescwine in quanto figlio di Cynegils e fratello di Cenwalh. Era il padre di Santa Edburga, terza badessa di Minster-in-Thanet, nel Kent, dal 716 al 751.&lt;br&gt;\nVinse tre importanti battaglie contro gli abitanti della Cornovaglia, specialmente quella del 682. San Beda il Venerabile parla comunque di un periodo di divisione all'interno del regno del Wessex, di cui per\u00f2 si sa pochissimo. Secondo alcune fonti sarebbe morto nel 685, mentre secondo altri in questa data egli avrebbe solo abdicato, entrando nel clero."}
{"id": "547248", "revid": "1566286", "url": "https://it.wikipedia.org/wiki?curid=547248", "title": "Franco Scandurra", "text": "Biografia.\nProveniente da un'antica famiglia di teatranti, lavor\u00f2 sul palcoscenico sin da piccolo, imponendosi in seguito come uno dei migliori attori brillanti, capace di passare dal variet\u00e0 all'operetta, dal cinema comico alla commedia italiana impegnata.\nAl cinema arriv\u00f2 agli inizi degli anni 40 debuttando nella pellicola \"Il re del circo\" .\nLavor\u00f2 in molti film con Alberto Sordi e altri attori fra cui Carla Del Poggio, Giulietta Masina, Lea Padovani, Renato Rascel, Lia Zoppelli, Sylva Koscina e Christopher Lee.\nDal 1959 al 1962 partecip\u00f2 ai caroselli pubblicitari televisivi della serie \"Narciso fidanzato indeciso\", assieme a Lia Zoppelli ed Enrico Viarisio, per l'industria dolciaria Alemagna.\nNegli ultimi anni, insegn\u00f2 dizione agli studenti di teologia a San Marco di Firenze.\nTrascorse l'ultima parte della vita presso la casa di riposo per artisti dello spettacolo \"Lyda Borelli\" a Bologna, dove mor\u00ec nel 2003.\nProsa televisiva Rai.\nInoltre partecip\u00f2 con un ruolo di protagonista (il procuratore) ne \"Il pazzo di Bergerac\" e ad alcuni episodi della serie televisiva \"Le inchieste del commissario Maigret\", con Gino Cervi, per la regia di Mario Landi."}
{"id": "547252", "revid": "110157", "url": "https://it.wikipedia.org/wiki?curid=547252", "title": "GM Korea", "text": "La GM Korea \u00e8 una casa automobilistica sudcoreana, la cui nascita risale al 1937 come National Motor, diventata in seguito Saenara Motor nel 1962. Dal 1982 divenne Daewoo Motors e nel 2001 entr\u00f2 a far parte del gruppo General Motors, che dopo averla rilevata l'ha rinominata dapprima GM Daewoo Auto &amp; Technology Co e, a partire dal marzo 2011, con l'attuale denominazione.\nStoria.\nDopo aver iniziato la produzione assemblando vetture giapponesi per il mercato interno e avere stretto per alcuni anni un accordo con la Toyota, inizi\u00f2 i suoi rapporti di collaborazione con il gruppo General Motors gi\u00e0 nel 1972.\nLa prima vettura a marchio Daewoo Motor non derivata da altri modelli \u00e8 stata la Lanos, che \u00e8 stata introdotta alla fine del 1996 nelle varianti a tre, quattro e cinque porte; il design era stato affidato all'italiana Italdesign di Giorgetto Giugiaro.\nNel febbraio 1997 \u00e8 la volta della Nubira, primo modello Daewoo ad essere prodotto nel nuovo stabilimento automobilistico di Gunsan. Tale progetto \u00e8 stato affidato a I.DE.A Istituto Italiano di design. Nel marzo 1997, \u00e8 stata la volta della Leganza disegnato nuovamente da Giorgetto Giugiaro prendendo in prestito alcuni spunti stilistici della concept car Jaguar Kensington del 1990.\nNel 1998 \u00e8 stato introdotto uno dei pi\u00f9 noti modelli di Daewoo, la Matiz. Il progetto si basa sul prototipo di Giugiaro del 1992 chiamato \"Lucciola\" una concept car che avrebbe dovuto prefigurare una nuova superutilitaria Fiat. Questa vettura \u00e8 diventata la best seller di Daewoo Motor per i successivi quattro anni. Nel 1999, la Daewoo ha presentato il Magnus, che era uno sviluppo del Leganza. Venduta in Corea, a fianco del Leganza, fino alla fine della produzione di quest'ultimo, nel 2002, esisteva in due varianti: classica e sportiva. Il minivan Rezzo \u00e8 stato introdotto nei primi mesi del 2000. Matiz, Lanos e Nubira hanno ottenuto un restyle nel 2001. Nel 2002, il Magnus L6 \u00e8 stata equipaggiata con il primo motore di Daewoo sei cilindri in linea, con una nuova griglia frontale e nuove luci. Lo stesso anno, Daewoo ha presentato anche l'utilitaria Kalos, progettato per sostituire le Lanos.\nSul mercato europeo venne inoltre messa in vendita la Tico basata sulla Suzuki Alto con una lunghezza maggiorata a 334\u00a0cm, 5 porte e portellone posteriore modificato. Tale vettura stata prodotta in Romania e in Polonia (nello stabilimento della FSO). Ancora nel 2009 un'ulteriore revisione di questo modello \u00e8 stata proposta in Cina dalla Zotye.\nDopo alcune traversie finanziarie entr\u00f2 a far parte del gruppo Daewoo, uno dei maggiori conglomerati sud coreani del tempo; la crisi finanziaria asiatica del 1997 si fece per\u00f2 sentire anche in Daewoo. Dopo aver acquisito nel 1998 la connazionale SsangYong Motor Company dovette rivenderla nel 2000.\nIniziarono quindi le trattative per la vendita del comparto automobilistico che coinvolsero anche altri grandi gruppi mondiali ma che videro infine prevalere la General Motors. Dal 2001 il settore automobili pass\u00f2 integralmente sotto il suo controllo, mentre il settore che seguiva i veicoli industriali venne scisso dalle altre attivit\u00e0.\nIl marchio Daewoo era approdato sul mercato europeo con i modelli Nexia, basata sull'Opel Kadett, e con la berlina Espero, ma \u00e8 con la Matiz, disegnata da Giugiaro, che la casa coreana ha ottenuto i primi successi.\nDal 2005 la GM Daewoo Auto &amp; Technology Co. produce la maggior parte delle auto marchiate Chevrolet destinate al mercato europeo.\nNello smembramento dell'azienda in seguito alla crisi, la divisione veicoli commerciali era stata ceduta all'indiana Tata Group che l'ha rinominata Tata Daewoo Commercial Vehicle.\nTra la fine del 2011 e l'inizio del 2012 la GM Korea ha introdotto il marchio Chevrolet anche sul mercato locale, rimpiazzando definitivamente il marchio Daewoo; di conseguenza tutti i precedenti modelli sono stati ribattezzati secondo la nomenclatura globale prevista dalla divisione americana."}
{"id": "547253", "revid": "116660010", "url": "https://it.wikipedia.org/wiki?curid=547253", "title": "Parco naturale regionale del Beigua", "text": "Il parco naturale regionale del Beigua \u00e8 un'area naturale protetta della Liguria in un territorio che si estende tra la citt\u00e0 metropolitana di Genova e la provincia di Savona e comprende il monte Beigua (1287 m). Il parco, insieme a quello delle Capanne di Marcarolo \u00e8 per l'area genovese il corrispondente del parco naturale La Mandria per l'area torinese, ed il parco agricolo Sud Milano per quella milanese, cio\u00e8 tutte riserve naturali metropolitane di \"cintura\".\nDel parco facevano parte tre comunit\u00e0 montane: la Comunit\u00e0 montana Argentea, la Comunit\u00e0 montana del Giovo e la Comunit\u00e0 montana Valli Stura e Orba. Sede del parco \u00e8 Arenzano.\nNell'area del Parco si trovano molti sentieri escursionistici ed \u00e8 attraversato dall'Alta Via dei Monti Liguri.\nIl parco \u00e8 dotato di un sistema di gestione ambientale certificato secondo la norma UNI EN ISO 14001:2004.\nProvvedimenti istitutivi.\nVenne istituito con legge regionale n\u00ba 16 del 9 aprile 1985 e legge regionale n\u00ba 12 del 22 febbraio 1995 con una superficie di 8.715 ettari.\nNel marzo del 2005 nell'ambito della rete europea dei geoparchi \u00e8 inoltre stato istituito il \"Beigua Geopark\", il quale comprende per intero l'area del parco naturale regionale del Beigua e si estende su un territorio contiguo di altri 39.230 ha.\nTerritorio.\nIl territorio del parco, situato nell'Appennino ligure Occidentale, \u00e8 compreso tra il Giovo Ligure (516\u00a0m s.l.m.) e il passo del Turchino (588\u00a0m s.l.m.). L'area \u00e8 circoscritta da linee idrografiche importanti e ben segnalate: a Ovest il torrente Teiro con l'affluente Malacqua e il Rio del Giovo; A Nord il Rio del Foresto il torrente Orbarina e il torrente Orba; a Est il torrente Stura e il torrente Leiro; a Sud viene intesa come limite oroidrografico la linea costiera (Molinari, 1973; Panu, 1997).\nLo spartiacque appenninico, in corrispondenza del tratto compreso nel Gruppo del Monte Beigua, si presenta come uno stretto altipiano, lungo circa 28\u00a0km, 18 dei quali a quote superiori a 1000\u00a0m. Sul versante meridionale, partendo dalla parte di Genova, il primo che si incontra \u00e8 il monte Reixa, al confine del Comune di Genova e quello di Arenzano, poco distante dal passo del Faiallo. Da questa sezione del massiccio, in territorio genovese, parte la stretta e ripida valle del Cerusa, che sbocca a Voltri dopo aver fiancheggiato il Bric del Dente (1107\u00a0m s.l.m.), il Monte Giallo e le alture del passo del Turchino. A Ponente, in comune di Arenzano, segue la valle del torrente Lerone, stretto tra le pendici del Monte Reixa (1183\u00a0m s.l.m.) e del Monte Argentea (1086\u00a0m s.l.m.). La catena prosegue con il crinale del Pr\u00e0 Riondo, che prosegue nell'ampia dorsale sommitale del monte Beigua (1287\u00a0m s.l.m.); sono infine degni di nota il Monte Rama (1150\u00a0m s.l.m.), Bric Resonau (1147\u00a0m s.l.m.), Monte Sciguelo (1102\u00a0m s.l.m.) e il Monte Tardia (927\u00a0m s.l.m.).\nIl versante Nord comprende il Monte Ermetta (1267\u00a0m s.l.m.), la Rocca del Turnou (1198\u00a0m s.l.m.), il Bric Dam\u00e9 (1192\u00a0m s.l.m.), il Bric Praioli (1079\u00a0m s.l.m.), la Rocca della Biscia (1067\u00a0m s.l.m.), il Monte Avz\u00e8 (1022\u00a0m s.l.m.) e la Rocca della Marasca (948\u00a0m s.l.m.) (Molinari, 1973).\nOltre al tratto iniziale del Torrente Orba, vanno citati anche i suoi primi affluenti (Rio Galada, Rio Rostiolo e Rio Orbarina) caratterizzati da percorso breve ed impetuoso (Mariotti, 1980).\nGeologia.\nLe rocce del gruppo del monte Beigua sono principalmente rocce magmatiche pi\u00f9 o meno metamorfosate, composte in prevalenza da ofioliti a metamorfismo di tipo alpino (distinguibili cos\u00ec da quelle della Liguria orientale e della Toscana centro-settentrionale). Queste rocce (comunemente definite \"pietre verdi\") sono costituite soprattutto da serpentiniti e serpentinoscisti a forte metamorfismo e da metagabbri e prasiniti; appartengono al complesso geologico denominato Gruppo di Voltri.\nImportanti giacimenti di rutilo sono presenti nei pressi del Bric Tarin\u00e8.\nL'elevato contenuto di minerali di magnesio rende questi substrati tossici per molte specie vegetali e favorisce l'insediamento di comunit\u00e0 vegetali peculiari, formate da piante tolleranti nei confronti delle alte concentrazioni di magnesio.\nComuni.\nIl Parco \u00e8 costituito dai comuni di: Arenzano, Campo Ligure, Cogoleto, Genova, Masone, Rossiglione, Sassello, Stella, Tiglieto, Varazze.\nFlora.\nI versanti tributari del Mar Ligure sono ripidi e spesso rocciosi, con copertura arborea discontinua, formata in gran parte da pinete di pino marittimo (\"Pinus pinaster\").\nAltrove prevalgono pascoli di origine antropica, infatti, nel periodo compreso tra il 1200 e il 1600 i boschi, costituiti prevalentemente da leccete e boschi di roverella (a quote basse e medio basse) e boschi misti a faggio, rovere, acero di monte e abete bianco (a quote medie e alte) furono intensivamente disboscati per assicurare il legname necessario al fasciame e all'alberatura delle navi della marineria genovese.\nSuccessivamente queste aree furono in gran parte convertite a pascolo (soprattutto a sfalcio), mentre i boschi del versante settentrionale, seppure soggetti a frequenti disboscamenti furono invece convertiti da alto fusto a ceduo. Ancora all'inizio degli anni sessanta il pinastro (presenza probabilmente naturale ma comunque favorita da rimboschimenti e da tagli selettivi) ricopriva gran parte delle pendici meridionali di queste montagne, fin verso i 500\u2013600\u00a0m di altitudine. \nSuccessivamente si \u00e8 osservata una progressiva degradazione delle aree boschive, per cause diverse: a parte l'aumentata frequenza degli incendi dolosi (legata anche all'abbandono del bosco e alla mancata opera di controllo da parte dei contadini) le pinete del Beigua sono state aggredite da parassitosi, come quella dovuta alla processionaria (che ha inferto gravi danni alle pinete soprattutto negli anni settanta e ottanta) e quella (pi\u00f9 recente, risalente agli anni novanta) legata alla comparsa della \"cocciniglia del pino\" (\"Matsucoccus feytaudi\"), che ha colpito gran parte delle pinete presenti, arrivando ad uccidere fino all'80% degli esemplari. Inoltre il substrato (ofioliti del \"Gruppo di Voltri\") si rivela chimicamente ostile all'insediamento di comunit\u00e0 vegetali complesse e, assieme all'erosione prodotta dalle acque meteoriche, rallenta il reinsediamento del bosco, anche a quote medio-basse; tale processo di reinsediamento deve infatti essere preceduto da una fase preparatoria, durante la quale arbusti \"ricostruttori\" come le eriche mediterranee (\"Erica arborea\" ed \"Erica scoparia\"), il nocciolo o la ginestra dei carbonai (\"Cytisus scoparius\") preparano un suolo pi\u00f9 evoluto e ricco di humus, sufficiente ad assicurare il reinsediamento delle specie arboree tipiche delle zone meno elevate e pi\u00f9 calde del massiccio, ossia lecci, roverelle, ornielli, carpini neri; anche i frequenti rimboschimenti nel piano montano (soprattutto a pino nero d'Austria) hanno dato risultati modesti.\nA differenza di quelli meridionali i versanti settentrionali sono tuttora boscosi, con estese faggete e (al di sotto degli 800\u00a0m) querceti a rovere, roverella e cerro e castagneti; la riduzione delle pratiche di diboscamento selettivo e ceduazione, sta consentendo la riconversione dei boschi verso l'alto fusto.\nLe aree sommitali, sono ricoperte da brughiere costituite in prevalenza da Calluna vulgaris ed Erica carnea, cui si possono associare Vaccinium myrtillus ed Erica cinerea, alle brughiere si alternano praterie montane, di origine antropogena (diboscamento intensivo) o antropozoogena (diboscamento seguito dal pascolo), che sono invece costituite da formazioni di graminacee come \"Brachypodium genuense\", \"Sesleria pichiana\", \"Nardus stricta\", non mancano le zone umide montane, di cui sono tipiche le comunit\u00e0 a carici (\"Carex nigra\", \"Carex demissa\", \"Carex viridula\", \"Carex lepidocarpa\", \"Carex panicea\" e \"Carex echinata\") e giunchi (soprattutto \"Juncus articulatus\" e, alle quote pi\u00f9 elevate e nelle esposizioni pi\u00f9 fresche, \"Juncus alpino-articulatus)\".\nIl contingente floristico, di particolare pregio, \u00e8 costituito da specie boreali od orofile inquadrabili come \"relitti glaciali\" (\"Aster alpinus\", \"Viola biflora\", \"Saxifraga paniculata\", \"Saxifraga exarata\", \"Pseudorchis albida\", \"Antennaria dioica\", \"Gentianella campestris\", \"Helictochloa adsurgens\" e \"Pyrola rotundifolia\") da specie tipiche delle praterie palustri e delle torbiere, ambienti gravemente minacciati in Liguria (\"Rhynchospora alba\", \"Drosera rotundifolia\", \"Gentiana pneumonanthe\", \"Lysimachia tenella\", \"Utricularia minor\", \"Viola palustris\", \"Menyanthes trifoliata\", \"Dactylorhiza incarnata\" subsp. \"incarnata\", \"Epipactis palustris\", \"Spiranthes aestivalis\", ecc.); da entit\u00e0 endemiche esclusive dell'area (\"Viola bertolonii\", \"Cerastium utriense\", \"Aquilegia ophiolithica\"); da entit\u00e0 endemiche con areale pi\u00f9 ampio ma comunque circoscritto a poche zone dell'Italia nord-occidentale (\"Carex ferruginea \"subsp. \"tendae\", \"Carex fimbriata\", \"Leontodon anomalus\", \"Tephroseris balbisiana\", \"Luzula pedemontana\", \"Hyacinthoides italica\", \"Festuca inops\"); da specie serpentinofile (entit\u00e0 esclusive o comunque legate a questo tipo di substrati) come \"Daphne cneorum\", \"Cardamine plumieri\", \"Sesamoides interrupta\", \"Robertia taraxacoides\", \"Linum campanulatum\", \"Alyssoides utriculata\", \"Asplenium cuneifolium\", \"Linaria supina\"; da \"relitti atlantici\", ossia specie diffuse prevalentemente nel settore occidentale e nord-occidentale del continente europeo e presenti nell'area del Beigua con stazioni disgiunte all'estremo orientale dell'areale (\"Narcissus pseudonarcissus\", \"Erica cinerea\", \"Euphorbia hyberna\" subsp. insularis) e infine da specie considerate rare o minacciate a livello regionale (\"Dictamnus albus\", \"Iris graminea\", \"Gladiolus palustris\").\nFauna.\nTra le specie animali di maggior interesse vanno citate la martora (\"Martes martes\"), il lupo (che, estinto nel XIX secolo, \u00e8 ricomparso all'inizio degli anni novanta), il biancone (\"Circaetus gallicus\") presenza stagionale (estiva) nell'ambito del Parco, la poiana (\"Buteo buteo\") segnalata in tutta l'area e presente con diversi esemplari, il gufo reale (\"Bubo bubo\") e l'aquila reale (\"Aquila chrysaetos\"), che da pochi anni \u00e8 tornata a nidificare sui pendii pi\u00f9 elevati del massiccio.\nGli Anfibi presenti nel parco appartengono in parte alla fauna pi\u00f9 tipicamente mediterranea sul versante meridionale, ove \u00e8 presente ad esempio la raganella mediterranea (\"Hyla meridionalis\") alle pendici del Monte Beigua nei pressi di Arenzano.\nAll'interno del parco sono poi presenti la salamandra pezzata (\"Salamandra salamandra\"), il tritone alpestre (\"Ichthyosaura alpestris apuana\"), il tritone crestato italiano (\"Triturus carnifex\"), il tritone punteggiato (\"Lissotriton vulgaris\"), La rana montana (\"Rana temporaria\"), la rana agile (\"Rana dalmatina\") ed il rospo comune (\"Bufo bufo\").\nDa alcuni anni, sul monte Beigua vive una specie aliena: si tratta dell'ammotrago \"(Ammotragus lervia)\". Alcuni esemplari, fuggiti da un parco privato, si sono ben inseriti nell'ambiente, destando perplessit\u00e0 negli escursionisti. A tutt'oggi sono in corso studi scientifici per valutare le conseguenze della sua presenza o decretarne la totale \u201ceradicazione\u201d.\nLuoghi d'interesse.\nAlcune zone, popolate dall'epoca preistorica, conservano tracce di quelle remote popolazioni (presso \"Alpicella\", frazione di Varazze, tracce di raschiamenti graffiti sulle rocce per limare le punte di freccia).\nInteressante oltre che a livello geologico e paesaggistico anche per la via ferrata presente sul posto \u00e8 la Cascata del Serpente, nei pressi di Masone.\nDi un certo richiamo \u00e8 anche il lago dell'Antenna, sul confine settentrionale del parco, dove \u00e8 stata istituita una riserva di pesca turistica con periodiche immissioni di trote.\nIn zona S.Giorgio-Puntabella, fra Cogoleto e Varazze, si pu\u00f2 osservare e visitare (scendendo lungo una lunga scalinata di accesso del Cala Loca dalla strada Aurelia) una testimonianza unica di come, circa 125.000 anni fa, il livello del mare fosse posto a quota 7 metri pi\u00f9 in alto dell'attuale livello. Inoltre \u00e8 presente una grotta, scolpita dall'erosione marina sulla dura roccia serpentinica, che costituisce l\u2019intera caletta sottostante parte integrante del Geo-Parco Del Beigua - Patrimonio UNESCO."}
{"id": "547257", "revid": "298229", "url": "https://it.wikipedia.org/wiki?curid=547257", "title": "Campionati europei di atletica leggera indoor", "text": "I Campionati europei di atletica leggera indoor (in inglese \"European Athletics Indoor Championships\") sono una competizione continentale organizzata dalla European Athletic Association. L'evento ha cadenza biennale e si svolge negli anni dispari.\nI Campionati europei di atletica leggera indoor si sono svolti per la prima volta nel 1970, in sostituzione dei Giochi europei indoor che si sono svolti dal 1966 al 1969 per quattro edizioni.\nEssi hanno avuto luogo annualmente in diverse citt\u00e0 europee fino al 1990 quando i campionati sono diventati un evento biennale. Dopo l'edizione del 2002 sono passati 3 anni fino all'edizione successiva; questo fu fatto per sincronizzare l'evento con gli altri eventi internazionali di atletica leggera."}
{"id": "547265", "revid": "2071991", "url": "https://it.wikipedia.org/wiki?curid=547265", "title": "Magic Press Edizioni", "text": "La Magic Press \u00e8 una casa editrice italiana che pubblica fumetti e riviste specializzate di vario genere (videogiochi, musica, cinema).\nStoria.\nLa Magic Press, nata nel 1990 come agenzia di servizi e trasformata nel 1994 in casa editrice di fumetti che proseguiva l'iter di un'altra casa editrice, la General Press, anche col mantenimento di parte dello staff, \u00e8 ora specializzata nella pubblicazione di volumi da libreria di fumetti per un pubblico maturo; tuttavia diverse sue pubblicazioni sono state e sono ancora distribuite nelle edicole.\nLa Magic Press ottenne il suo primo successo fumettistico proseguendo la pubblicazione (dal numero 16) de \"il corvo\" di James O'Barr, edito precedentemente dalla General Press, poi diventato fenomeno di costume con l'omonimo film che vedeva Brandon Lee come protagonista. La morte accidentale dell'attore sul set cre\u00f2 un alone mitico intorno al film e allo stesso fumetto.\nLa Magic, sull'onda del successo, pubblic\u00f2 un antologico, \"Il Corvo Presenta\", che si affid\u00f2 inizialmente a buone storie horror/dark di editori statunitensi di fumetti \"indipendenti\" (ossia non pubblicati dalle \"major\" DC Comics e Marvel Comics) come quelle di Joseph Michael Linsner e \"Billi 99\" di Tim Sale, e ai vari seguiti fumettistici del \"Corvo\" (di cui si ricordano le tavole di Alex Maleev).\nDopo un'iniziale smentita, la Magic nel 1996 acquist\u00f2 i diritti della linea Vertigo della DC Comics. Partita con una miniserie di Grant Morrison (\"Kill Your Boyfriend\"), la Magic riprese a pubblicare la serie \"Sandman\" di Neil Gaiman, interrotta dalla Comic Art poco pi\u00f9 di un anno prima.\nLa Magic si distinse per la predilezione che diede al canale delle fumetterie, preferendo pubblicare inizialmente pochi volumi a basse tirature molto curati, che andarono presto esauriti. Recuperava cos\u00ec tutta la \"continuity\" di \"Sandman\" in volumi brossurati, mentre l'antologico \"Il Corvo Presenta\" continuava a pubblicare storie auto-conclusive. La rivista ricominci\u00f2 in seguito dal numero 1 con il titolo \"Vertigo Presenta\", su cui la Magic cominci\u00f2 la serializzazione di un'altra serie Vertigo di buon successo e molto amata dai lettori: \"Preacher\", dai contenuti espliciti e violenti, che era stata inizialmente presentata in volumi brossurati in fumetteria.\nNelle fumetterie la Magic recupera anche la saga di \"Swamp Thing\" di Alan Moore e John Totleben; la contaminazione atomica e ribellione della natura contro chi cerca di distruggerla (vedi \"Il parlamento degli alberi\") sono alcuni dei temi trattati.\nTra le case editrici statunitensi pubblicate oltre alla Vertigo: Wildstorm (e le etichette America's Best Comics e Cliffhanger!), Avatar Press, Dark Horse Comics (ad esempio \"Sin City\"), Image Comics (ad esempio \"Red Star\"), Fantagraphics (ad esempio \"Love &amp; Rockets\") e alcune opere non supereroistiche della DC Comics (\"Camelot 3000\" e \"Ironwolf\"). Tra gli autori pi\u00f9 importanti pubblicati vanno menzionati Neil Gaiman, Alan Moore, Frank Miller, Grant Morrison e Garth Ennis.\nPer quanto riguarda il fumetto francese, pubblica materiale della Delcourt (\"Art\u00f9\"), Dargaud (\"Gipsy\"), Vent d'Ouest (\"Ibicus\") e Gl\u00e9nat (\"La fuga di Lucertola\"). Pubblica anche fumetti italiani (\"Bonerest\", \"La dottrina\" e Jenus ) e giapponesi (\"Cronoguerra\" e \"Dragon Head\").\nNel settembre 2006 la DC Comics decide di non rinnovare pi\u00f9 alla Magic Press il contratto per i diritti delle storie a fumetti dell'etichetta Vertigo, che passano alla Planeta DeAgostini, mantenendo per\u00f2 i diritti sulla Wildstorm di Jim Lee; comunque il mese successivo lo staff della Magic Press, guidato da Pasquale Ruggiero, venne reclutato da Planeta DeAgostini per la supervisione di tutte le sue pubblicazioni a fumetti, nonch\u00e9 per la realizzazione di una parte delle traduzioni.\nLa Magic Press entra nel 2009 anche nel settore dei manga con l'etichetta \"MX Manga\", riproponendo sia grandi classici come Georgie, Itazura na Kiss, Venus Wars e RG Veda, sia titoli inediti; nel 2010, con la pubblicazione di Witchcraft di Yamatogawa, l'editore lancia l'etichetta Black Magic dedicata al fumetto erotico giapponese (hentai). A inizio 2012, in seguito al successo riscontrato da \"Mi vergogno da morire\" e \"Brother x Brother\", Magic Press possiede anche l'etichetta 801 dedicata agli yaoi.\nNel 2014, Magic Press ha iniziato a pubblicare \"Simple &amp; Madama\", un fumetto che precedentemente era disponibile soltanto su Internet."}
{"id": "547267", "revid": "339392", "url": "https://it.wikipedia.org/wiki?curid=547267", "title": "Magicpress", "text": ""}
{"id": "547268", "revid": "339392", "url": "https://it.wikipedia.org/wiki?curid=547268", "title": "MagicPress", "text": ""}
{"id": "547270", "revid": "1873140", "url": "https://it.wikipedia.org/wiki?curid=547270", "title": "San Donato (Torino)", "text": "San Donato (\"San Don\u00e0\" in piemontese) \u00e8 un quartiere della Circoscrizione 4 di Torino, situato a nord-ovest dal centro.\nGeografia.\n\u00c8 delimitato:\nStoria.\nIl nome del quartiere deriva da una chiesetta omonima, della quale si ha traccia soltanto durante il primo assedio francese della citt\u00e0 del 1536, quando and\u00f2 completamente distrutta. Fu in seguito soppiantata dalla pi\u00f9 recente parrocchia \"Immacolata Concezione e San Donato\" nel 1855, quest'ultima ancora danneggiata coi bombardamenti del 1943, e successivamente restaurata. L'antico borgo tuttavia sorgeva ben pi\u00f9 ad est dell'attuale, ovvero nell'area del centro storico compresa tra le vie Consolata, Garibaldi, Giulio ed il Corso Valdocco. Seppur esterno alle mura romane e medievali, cui era addossato sul perimetro rivolto alla citt\u00e0, era comunque difeso da una cinta muraria e da un fossato, munito di almeno due porte, una rivolta alla strada dell'abbazia di S.Solutore Maggiore ed una rivolta alla strada romana che \"tende\" a Pozzo Strada. Un varco o pusterla, metteva in diretta comunicazione il borgo con i quartieri romani di Torino.\nAbitata sin dall'epoca medioevale, l'area fu popolata soprattutto da famiglie di soldati e da mercanti. La popolazione ebbe una drastica diminuzione durante la peste del 1630 e per le numerose guerre, ma dal Rinascimento in poi riprosper\u00f2. Il quartiere era irrigato dal \"Canale di Torino\", una derivazione sia della Dora Riparia che del canale Ceronda, anche quest'ultimo artificiale derivazione dell'omonimo torrente a ovest di Torino ed oggi inesistente, e che seguiva il tracciato delle vie San Donato e Pacinotti. Il borgo era allora chiamato del \"Martinetto\", nome dovuto ai martinetti azionati dall'acqua del canale, ma gli fu poi ridato il nome originario san Donato soltanto a partire dal 1835. All'altezza di via Capellina, il partitore chiamato Brusach\u0153ur faceva derivare anche il canale artificiale detto del \"Valentino\", che volgeva verso sud. A partire dall'antico abitato, si svilupp\u00f2 qui una borgata urbana, cos\u00ec descritta da Goffredo Casalis:\nLa vasta presenza di latifondi di propriet\u00e0 religiosa, principalmente degli ordini di S. Agostino e Santa Chiara, attir\u00f2 qui numerose iniziative caritative, come il \"Pubblico scaldatojo\", l'\"Istituto del Buon Pastore\", l'\"Istituto della Sacra Famiglia\" che accoglieva circa duecento orfane, la \"Casa di Sanit\u00e0\" del dottor Casimiro Sperino e l'\"Oratorio Femminile\" del teologo Gaspare Saccarelli. A tal proposito, il 30 gennaio 1855 il teologo Saccarelli otteneva dall'arcivescovo Fransoni che la sua chiesa locale venisse costituita parrocchia. L'arcivescovo volle che al titolo di \"San Donato\" venisse aggiunto quello dell\"'Immacolata Concezione\", che l'8 dicembre 1854 papa Pio IX aveva appena proclamato come dogma. \nNel 1883 fu edificato l'Ospedale Maria Vittoria, all'incrocio tra via Cibrario e corso Tassoni, su terreni donati da Giuseppe Berruti, medico specialista in Ostetricia e Ginecologia, con lo scopo principale di farne un ospedale dedicato alla salute della donna e dei bambini; il progetto fu redatto dall'ingegnere Giuseppe Bollati, gi\u00e0 creatore di Piazza Statuto, e l'inaugurazione avvenne nel 1885..\nLungo il XIX secolo si svilupparono alcune grandi industrie: proprio qui, nel 1865 i produttori dolciari Talmone-Caffarel-Prochet inventarono il celebre cioccolatino torinese giandujotto, nello stabilimento di via Balbis. Sempre nel settore dolciario, il borgo ospit\u00f2 per decenni, in corso Regina Margherita angolo via Vicenza, lo stabilimento della Pastiglie Leone, ditta produttrice delle famose pastiglie-caramelle. Poco distante sorse il panettonificio \"La Torinese\", nonch\u00e9 antichi birrifici torinesi, come la \"Bosio &amp; Caratsch\" di corso P. Oddone, 81 o la birra Metzger di via S. Donato,68, acquisite poi dal gruppo della famiglia veneta dei Luciano, proprietari della birra Pedavena, rispettivamente negli anni 1937 e 1951.\nInoltre, fino alla met\u00e0 degli anni ottanta, le Ferriere Teksid e la Michelin, pi\u00f9 altre officine varie, operarono lungo il tracciato di via Livorno, nell'area del quartiere a nord di corso Regina, detta \"Basso San Donato\": questa fetta di quartiere rimase a lungo in ombra, per via appunto della presenza di fabbriche, che conferirono ad esso una connotazione popolare che tuttora conserva. Dapprima, nell\u2019immediato dopoguerra, fu la meta preferita da gran parte degli emigranti veneti e friulani in cerca di fortuna nel capoluogo piemontese; poi (anni 1960) di quel flusso, assai pi\u00f9 massiccio, proveniente dalle regioni meridionali; infine, a partire dai primi anni novanta, soprattutto extracomunitari provenienti da Africa nord/sub sahariana ed negli anni pi\u00f9 recenti dall\u2019Est Europa: tuttora costituiscono una cospicua fetta di popolazione della zona (che in alcune aree, al pari della vicina Aurora, risente del degrado tipico delle zone periferiche, nonostante sia estremamente vicina al centro, a meno di un chilometro da Piazza Statuto in particolare). Molte delle sopracitate industrie trasferirono le loro attivit\u00e0 altrove, e le aree dismesse furono oggetto di radicali riconversioni in occasione delle Olimpiadi invernali di Torino, assumendo il nome di zona Parco Dora.&lt;br&gt;\nA ovest del quartiere poi, nella sottozona detta del Campidoglio, si trova il Sacrario del Martinetto, un'area di interesse storico situata in Corso Appio Claudio angolo Corso Svizzera. Prende il nome dal precedente denominazione del quartiere, e fu un tiro a segno dal 1883. Tuttavia, fu tristemente utilizzato durante la seconda guerra mondiale, come luogo di esecuzione di pi\u00f9 di sessanta tra partigiani e antifascisti tra il 1943 e il 1944.\nImportante sito storico dell'epoca rimane altres\u00ec un rifugio antiaereo in Piazza Risorgimento, ampio 700 m\u00b2, alla profondit\u00e0 di 12 mt. e che poteva accogliere ben 1500 persone : restaurato e ripulito nel 1995, \u00e8 aperto al pubblico ogni anno durante le celebrazioni della festa della Liberazione.\nIn Via Cibrario 16, nel febbraio 1983, avvenne il tristemente noto incendio del Cinema Statuto, ricordato da una lapide di un'aiuola poco distante, su largo Cibrario.\nArchitettura.\nGli edifici storici del quartiere sono relativamente recenti (inizio XIX secolo), eccetto il pi\u00f9 antico nucleo di case situato a met\u00e0 della via, costituito principalmente da villini signorili in raffinato stile liberty torinese come, ad esempio, Palazzo Molinari, in via San Donato, 27, e il palazzo Forneris, in via san Donato, 32, gi\u00e0 \"Villa e casale del Sig.re Argentero\" e rimaneggiato da Barnaba Panizza nel 1859, e il \"Villino Cibrario\", progettato sempre da Barnaba Panizza nel 1841, ancora visibile al civico 15 di via Saccarelli. Da ricordare anche \"Villa Gualtieri,\" in via san Donato,10.\nAltri villini furono invece progettati dell'architetto Pietro Fenoglio. Il pi\u00f9 prestigioso e meglio conservato \u00e8 Casa Fenoglio-Lafleur, in via Principi d'Acaja 11, angolo corso Francia. Poco distante, sempre su corso Francia, \u00e8 degno di nota anche il Villino Raby. Si trovano ulteriori esempi di dimore alto borghesi come \"Villa Boringhieri\" nell'ultimo tratto di via San Donato, mentre in via Piffetti e in via Durandi si possono notare altri esempi interessanti di Liberty e neogotico. Pi\u00f9 a nord, la via Livorno, alla quale si accede, dopo via Ascoli, alla zona \"Basso San Donato\", partendo dalla Chiesa delle \"Stimmate di San Francesco\", che fu eretta nel 1926-1929.\nChiese.\nLa chiesa storica del quartiere rimane, appunto, la Parrocchia dell'Immacolata Concezione e San Donato, eretta nel periodo 1883-1886 dall'ing. \"Simonetta di Rivoli\", con impianto a croce latina, imitando, in scala ridotta, la Basilica di Sant'Andrea della Valle a Roma. La chiesa, situata in via San Donato, 19, \u00e8 il risultato dell'ampliamento del preesistente comprensorio dell'Istituto della Sacra Famiglia, di cui rimane anche la Cappella \"DOM SACRAE FAMILIAE DICATUM\", al civico 15, evidentemente non pi\u00f9 sufficiente a reggere l'incremento demografico di quegli anni. La facciata della chiesa, in raffinato stile neogotico, fu realizzata pi\u00f9 tardivamente dall'ing. Enrico Ruffoni, nel periodo 1900-1906. Nella lanterna della cupola che sovrasta il transetto, \u00e8 raffigurata la Madre di Dio con in graccio il Ges\u00f9 Bambino Pantocratore. Il campanile retrostante fu completato soltanto nel 1874, ma senza la lanterna sovrastante, che invece fu aggiunta nel periodo 1883-1885.\nProseguendo via San Donato, al numero 31, \u00e8 presente l'Istituto Suore Minime di Nostra Signora del Suffragio, comprendente anche la chiesa di Santa Zita, eretta nel periodo 1866-1881 con il campanile pi\u00f9 alto e sottile della citt\u00e0, progettato dal beato architetto Francesco Fa\u00e0 di Bruno il quale, nella Torino risorgimentale, fu un personaggio poliedrico. Il piccolo edificio situato nelle vicinanze della chiesa, \u00e8 ci\u00f2 che rimane di \"Casa Tartaglino\", un piccolo edificio residenziale, ampliato e modificato poi dallo stesso Fa\u00e0 di Bruno.\nDurante le due guerre mondiali, tutta la zona venne risparmiata, fatta eccezione per qualche sporadico bombardamento. Nel dopo guerra la zona sub\u00ec un riammodernamento e furono costruiti nuovi edifici tra cui la Torre BBPR, l'unico edificio post-razionalista di scuola milanese presente in citt\u00e0, che svetta in piazza Statuto.\nSan Donato oggi e Spina 3.\nLa parte storica (sud) del quartiere \u00e8 rimasta pressoch\u00e9 invariata: sorge qui la \"Piazza dei Mestieri\", in via Durandi angolo via San Donato, birrificio e centro polivalente degli anni 2000 nonch\u00e9 polo ricreativo-culturale, come esercizio per barman e cuochi, ristrutturato dal vecchio edificio della fabbrica conciaria dei Fratelli Fiorio, anticamente progettata dall'architetto Pietro Fenoglio.\nLa parte nord del quartiere (il \"Basso San Donato\") fu invece riconvertita nella \"Spina 3\", un'ampia zona di Torino inserita nel contesto dell'ancor pi\u00f9 vasta opera di trasformazione urbana nota come Spina Centrale, i cui cantieri partirono intorno all'anno 2000. La \"Spina 3\", oltre che San Donato, coinvolse anche i vicini quartieri di Borgata Vittoria e Madonna di Campagna.\nUn intervento massiccio fu eseguito nell'area delle ex \"Ferriere-Teksid\", tra il corso Ottone Rosai e il fiume Dora: su questi terreni fu eretto il centro commerciale \"Parco Dora\" comprensivo di cinema multisala e, ad est di via Livorno, il cosiddetto Environment Park, un parco scientifico-tecnologico sede di uffici e dell'assessorato provinciale per l'ambiente. Nel 2003, fu attivato il cantiere per la realizzazione del Passante Ferroviario su corso Principe Oddone. Nel 2004 venne inaugurato il Museo A come Ambiente, primo europeo interamente dedicato alle tematiche ambientali.\nL'evento dei Giochi di Torino 2006 ha inoltre contribuito alla trasformazione di questa porzione di quartiere dando vita a uno dei pi\u00f9 grandi progetti di riqualificazione urbana. A completamento dell'ambizioso e radicale processo di riqualificazione \u00e8 stata abbattuta anche la poco amata e sempre discussa sopraelevata di corso Mortara, consentendo al quartiere di ricongiungersi ai confinanti quartieri Borgata Vittoria e Madonna di Campagna tramite la realizzazione di un sistema di rotonde, sottopassi stradali ed un nuovo ponte sulla Dora, in attesa di intitolazione. Nei prossimi anni saranno ultimati i lavori di piantumazione di Parco Dora, e la riqualificazione dell\u2019area compresa tra corso Principe Oddone e via Savigliano.\n\"Street Art\" nel quartiere.\nNel corso del 2013 \u00e8 stato inaugurato un grande \"murales\" dell'artista californiano Augustine Kofie sulla parete esterna del restaurato Istituto \"Richelmy\", ora adibito a Residenza Sanitaria Assistenziale e precedentemente Istituto Salesiano di insegnamento.\nServizi.\nOltre la gi\u00e0 citata \"Piazza dei Mestieri\", sia in Via Cibrario che in Via San Donato sono presenti numerosi esercizi commerciali. Nella zona ci sono anche quattro scuole: \nIn via Le Chiuse, ha sede la storica \"Cooperativa Consorzio Valdocco\", che si occupa di animazione oratoriale e volontariato sociale. Nella stessa via, al civico 14, si trova il \"Circolo Cooperativa Valpiana\" (succursale della \"Fondazione Difesa dei Fanciulli\"), con la mensa pubblica \"La Zanza\"."}
{"id": "547272", "revid": "93556", "url": "https://it.wikipedia.org/wiki?curid=547272", "title": "Lingue del Pamir", "text": "Le lingue del Pamir sono un sottogruppo delle lingue iraniche parlate nell'altopiano del Pamir, soprattutto lungo il corso del fiume Panj, nel sud del Gorno-Badakhshan (Tagikistan), nel Badakhshan (Afghanistan), nello Xinjiang (Cina) e nella provincia della frontiera del nord-ovest (Pakistan). Nel 1990 vi erano circa 100.000 persone che parlavano le lingue del Pamir.\nSi tratta di lingue iraniche sud-orientali, che seguono la tipologia linguistica \"SOV\". La maggior parte dei parlanti \u00e8 bilingue perch\u00e9 utilizza anche il tagico.\nClassificazione.\nLa classificazione delle lingue del Pamir \u00e8 la seguente:\nInoltre, due lingue ormai estinte dovrebbero aver fatto parte delle lingue del Pamir:"}
{"id": "547273", "revid": "47112", "url": "https://it.wikipedia.org/wiki?curid=547273", "title": "Alta Valle Isarco", "text": ""}
{"id": "547277", "revid": "729019", "url": "https://it.wikipedia.org/wiki?curid=547277", "title": "Azienda autonoma di Stato di produzione", "text": "L'Azienda autonoma di Stato di produzione (AASP) \u00e8 un'impresa pubblica della Repubblica di San Marino.\nL'AASP ha iniziato l'attivit\u00e0 il 30 novembre 1982, sulla base della legge 30 maggio 1982, n. 103. All'inizio degli Anni '80 il Governo sammarinese istitu\u00ec alcune aziende autonome finalizzate a realizzare l'intervento dello Stato nell'ambito della produzione di beni e nella gestione di servizi pubblici destinati al soddisfacimento di necessit\u00e0 e a promuovere lo sviluppo socio-economico della popolazione della Repubblica.\nL'Azienda \u00e8 un'impresa pubblica costruttrice e appaltatrice di lavori pubblici edili, stradali, di bonifica del territorio e in ambito agrario e forestale."}
{"id": "547278", "revid": "110157", "url": "https://it.wikipedia.org/wiki?curid=547278", "title": "Teatro Verdi (San Severo)", "text": "Il teatro comunale Giuseppe Verdi di San Severo \u00e8 la massima sala teatrale di Capitanata nonch\u00e9 il terzo teatro all'italiana della Puglia dopo il Petruzzelli di Bari e il Politeama Greco di Lecce.\nStoria.\nErede del \"Teatro Real Borbone\", una struttura da oltre quattrocento posti inaugurata nel 1819 e chiusa nel 1927 (a sua volta erede del primo teatro pubblico cittadino, quello settecentesco del Decurionato), il \"Teatro Comunale del Littorio\" (questa fu la sua prima denominazione) venne costruito su progetto di Cesare Bazzani e rientra a pieno titolo nella politica di grandi opere perseguita dal regime fascista. I lavori, iniziati nel 1929, terminarono nel 1936.\nL'edificio, di pianta quasi trapezoidale, \u00e8 sorto sul vasto giardino del monastero delle Benedettine, in zona centralissima. Gli eleganti e imponenti prospetti esterni, di chiaro stile neoclassico, s'imposero prepotentemente su corso Garibaldi (la facciata) e sul \"Giro Esterno\" (il fianco sinistro), divenendo immediatamente un importante punto di riferimento per la citt\u00e0.\nL'interno del monumento \u00e8 assai raffinato. Al vasto \"foyer\", dai toni caldi e dorati, corrisponde il pi\u00f9 ampio e severo ridotto dei palchi (oggi \"Auditorium\"), dalle superfici molto ritmate, circondato da spaziosi salottini. La solenne sala all'italiana, dall'ottima acustica, conta cinque ordini, con vasto loggione e grande anfiteatro, e mostra i tratti di un meditato eclettismo che sembra ripercorrere la storia degli edifici teatrali europei dall'antichit\u00e0 classica alla contemporaneit\u00e0. Dalla grandiosa cupola (dal diametro di m 19,70), che richiama quella del Pantheon romano, pende un gigantesco lampadario di cristallo di Murano, del peso di dieci quintali all'incirca (ditta Venini, 1935). Le decorazioni in stucco e i notevoli dipinti su tela che decorano i diversi ambienti dell'edificio furono realizzati, su istruzione di Bazzani, dall'artista sanseverese Luigi Schingo.\nIl Teatro, nato con una capienza di 1600 posti (420 in platea, 600 nei palchi e 580 in galleria), \u00e8 stato inaugurato il 9 dicembre 1937 con \"Andrea Ch\u00e9nier\" di Umberto Giordano, protagonista Rosetta Pampanini. Il compositore, invitato a presenziare alla prima, non pot\u00e9 esservi per motivi di salute ma si scus\u00f2 per lettera, dichiarando: \u00abCi\u00f2 mi addolora profondamente. Avrei con gioia ammirato l'opera del sapiente e geniale architetto Bazzani e sarei stato fiero di assistere fra i miei amati concittadini al mio Ch\u00e9nier, dato per inaugurazione del Teatro. Sono anche orgoglioso come pugliese che la mia S. Severo possa glorificarsi di possedere uno dei teatri pi\u00f9 belli e moderni che vanti l'Italia\u00bb.\nDopo la caduta del fascismo, il Teatro fu chiamato semplicemente \"Comunale\". Nel 1975 fu ufficialmente dedicato a Giuseppe Verdi. Chiuso per i lavori di restauro degli interni nel 1987, \u00e8 stato riaperto nel 1991 (ma restano tuttora incompiuti i lavori di sistemazione del quinto ordine) con una drastica, e in parte ingiustificata, riduzione della capienza, derivata dalla esagerata diminuzione delle poltrone in platea, dall'immotivata chiusura dei palchi di proscenio, dal limite di quattro ingressi per palco, dalla radicale risistemazione della prima galleria e dalla totale impraticabilit\u00e0 della seconda, interventi che derivarono dall'applicazione di principi assai pi\u00f9 severi delle norme previste dalle odierne leggi sulla sicurezza. I prospetti esterni, invece, sono stati restaurati nel 2002.\nIl tempio sanseverese si \u00e8 distinto fin dall'inizio per una programmazione varia e qualitativamente sostenuta, comprendente, oltre alla lirica, spettacoli di prosa, \"musical\", rivista, operetta, balletto e concerti sinfonici, ospitando artisti come Raffaele Viviani, Paola Borboni, Titina e Peppino De Filippo, Nino Taranto ed Erminio Macario, e pi\u00f9 di recente Luca De Filippo, Gianmarco Tognazzi, Tullio Solenghi, Alessandro Gassmann, Paola Cortellesi, Carlo Giuffr\u00e9, Marco Columbro, Silvio Orlando, Johnny Dorelli, Loretta Goggi, Sebastiano Somma, Rocco Papaleo e Raffaele Paganini.\nTra i celebri cantanti lirici che hanno calcata la scena del \"Verdi\" figurano, tra gli altri, Toti Dal Monte, Margherita Carosio, Gino Bechi, Iva Pacetti, Mafalda Favero, Fedora Barbieri, Tancredi Pasero, Maria Caniglia, Giacomo Lauri-Volpi, Ugo Savarese, Benvenuto Franci, Ferruccio Tagliavini, Clara Petrella, Carlo Bergonzi, Afro Poli, Giuseppe Taddei, Aldo Protti, Elena Souliotis, Rolando Panerai, Flaviano Lab\u00f2, Dano Raffanti, Ghena Dimitrova, Gianfranco Cecchele, Rajna Kabaivanska, Katia Ricciarelli e Nicola Martinucci.\nTra gli eventi che hanno segnata la storia del Teatro spicca la prima assoluta di \"Ferdinando\", il capolavoro del drammaturgo Annibale Ruccello, andato in scena il 28 febbraio 1986 diretto dallo stesso autore e interpretato da Isa Danieli.\nDati tecnici.\nL'edificio, alto oltre 23 metri, largo in media 25 e lungo quasi 70, copre un'area di 1750 m2. A causa della pianta trapezoidale del terreno su cui fu costruito, la larghezza del Teatro si riduce progressivamente dalla facciata al palcoscenico (l'ingegnosa soluzione si deve all'ingegnere Salvatore Celozzi, primo autore del progetto e direttore dei lavori di costruzione). All'interno ci\u00f2 ha comportato un sensibile stringimento del 'ferro di cavallo' della platea verso il palco, cosicch\u00e9 all'ampiezza della sala non corrispondono un boccascena e una buca orchestrale giustamente proporzionati. Ciononostante, il palcoscenico resta notevolmente ampio: \u00e8 infatti profondo 15 metri, largo 20 e alto 17,50 (16 fino alla graticciata), per complessivi 260 m2. A dispetto di tanta ampiezza, il boccascena \u00e8 largo solo 11,50 metri (per 7,20 di altezza, fino alla mantovana fissa) e la buca dell'orchestra misura appena 10 metri per 3 di profondit\u00e0, potendo ospitare non pi\u00f9 di 60 orchestrali. I camerini invece, distribuiti su sei piani, sono 50, e ad essi s'aggiunge una comoda sala-prove per la danza.\nLa sala conta cinque ordini: i primi tre ospitano palchi; il quarto la prima galleria e, ai lati, le barcacce; il quinto la seconda galleria, ad anfiteatro con gradinate. Gli ingressi alla platea sono tre: il centrale, direttamente dal \"foyer\", e i due laterali, dai corridoi dei palchi di prima fila. Agli ordini superiori si accede mediante due eleganti rampe di scale. Altre due rampe servono il ridotto dei palchi, oggi \"Auditorium\" o \"Sala Concerti\"."}
{"id": "547282", "revid": "438678", "url": "https://it.wikipedia.org/wiki?curid=547282", "title": "Principio di Avogadro", "text": ""}
{"id": "547286", "revid": "62748", "url": "https://it.wikipedia.org/wiki?curid=547286", "title": "Conservatorio di Santa Cecilia", "text": ""}
{"id": "547292", "revid": "892776", "url": "https://it.wikipedia.org/wiki?curid=547292", "title": "Camillo Togni", "text": "Biografia.\nFamiglia.\nNacque da una famiglia di 5 fratelli (Giulio Bruno, Candida, Camillo, Flaminio e Annamaria).\nStudi.\nInizi\u00f2 gli studi pianistici con Alfredo Casella e Giovanni Anfossi prima e con Arturo Benedetti Michelangeli poi, diplomandosi al conservatorio di Parma nel 1946.\nNel 1948 si laure\u00f2 in Filosofia a Pavia con una tesi su \"L'Estetica di Croce e il problema dell'interpretazione musicale\". Contemporaneamente inizi\u00f2 gli studi di composizione a Brescia con Franco Margola, proseguendoli a Roma e a Siena con Casella. \nAttivit\u00e0.\nFu attivo come concertista sino al 1953; in seguito esegu\u00ec in pubblico solo musiche proprie.\nSuggestionato profondamente dalla musica di Sch\u00f6nberg, che ascolt\u00f2 per la prima volta nel 1938, crebbe in lui un grandissimo interesse per la Seconda scuola di Vienna. Durante la seconda guerra mondiale, ebbe la possibilit\u00e0 di consultare molte partiture di Sch\u00f6nberg grazie a Luigi Rognoni, del quale Togni fu allievo.\nNel dopoguerra, assieme a Luigi Dallapiccola, Riccardo Malipiero e Bruno Maderna organizz\u00f2 a Milano il Primo Congresso Internazionale di musica dodecafonica nel 1949.\nDal 1951 al 1957 frequent\u00f2 i Ferienkurse di Darmstadt, ma in seguito si sent\u00ec del tutto estraneo alla nuova corrente (legata alla musica aleatoria) che imper\u00f2 in quel contesto alla fine degli anni cinquanta. Decise quindi di non ripetere l'esperienza, e infatti non ritorn\u00f2 a Darmstadt fino al 1990, anno in cui vi fu invitato nuovamente. \nNel 1953 ricevette un invito dal \"Congr\u00e8s pour la libert\u00e9 de la Culture\" di Parigi a comporre un'opera per il \"Festival de La Musique du XX si\u00e8cle\" tenutosi l'anno successivo a Roma: nacque cos\u00ec il brano \"Ricerca per baritono e cinque strumenti\".\nNel 1954 la citt\u00e0 di Darmstadt gli commission\u00f2 un ciclo di cinque Lieder per soprano e pianoforte, \"Helian\", su testi di Georg Trakl. Nel 1965, grazie ai \"Rondeaux per 10\", gli fu attribuito il premio SIMC (\"Societ\u00e0 Internazionale per la Musica Contemporanea\") per la musica da camera. \nTenne corsi sulla musica contemporanea, dal 1960 al 1961, all'Universit\u00e0 per Stranieri di Firenze. Dal 1977 al 1988 resse la cattedra del corso superiore di composizione al Conservatorio di Parma. Dal 1989 insegn\u00f2 ai corsi speciali di perfezionamento in composizione della \"Scuola musicale di Fiesole\".\nLe opere di Camillo Togni sono edite da Suvini Zerboni (Milano).\nCamillo Togni \u00e8 stato presidente della commissione di un Concorso Pianistico Internazionale fino all'anno del suo decesso.&lt;br&gt;\nFu amico dello scrittore Alessandro Spina, che si vant\u00f2 per anni di averlo come unico lettore.\nOmaggi.\nA Gussago, suo paese natale, gli \u00e8 dedicata la Sala Civica in piazza Vittorio Veneto, dove si tengono concerti, mostre e incontri culturali e nella Sala Consiliare del Municipio gli \u00e8 dedicato un quadro che vuole ricordare l'attivit\u00e0 dell'illustre cittadino.\nStile.\nCamillo Togni \u00e8 stato tra i primi in Italia ad adottare la dodecafonia; nel 1940 l'influenza di Arnold Sch\u00f6nberg era gi\u00e0 notevolmente evidente nella sua \"Prima serenata\" per pianoforte, mentre nel 1945 le \"Variazioni\" per pianoforte e orchestra sono gi\u00e0 sintomatiche del suo personale approccio alla tecnica dodecafonica; questo brano venne eseguito alla Biennale di Venezia nel 1946. \nTogni in seguito sub\u00ec inoltre le influenze di Anton Webern, e dopo la frequentazione dei corsi di Darmstadt trov\u00f2 una sua personale strada nell'ambito dello strutturalismo; la sua musica si distingue per la suggestiva comunicativit\u00e0, l'estrema sintesi sonora unita ad una grande trasparenza, e per il suo saldo artigianato strumentale.\nIl suo ultimo progetto fu una trilogia operistica su testi dell'austriaco Georg Trakl, poeta che sin dal 1955 era negli interessi di Togni. La prima parte della trilogia, \"Blaubart\", fu composta tra il 1972 ed il 1975 ed eseguita nel 1977 al Teatro La Fenice di Venezia, e la seconda parte, \"Barrabas\", tra il 1982 ed il 1985. La trilogia rimane incompiuta a causa della scomparsa del compositore nel 1993, il quale non riusc\u00ec a compiere la terza ed ultima parte prevista, \"Maria Magdalena\".\nDiscografia.\nL'opera completa per pianoforte di Camillo Togni, suonata da Aldo Orvieto, \u00e8 pubblicata da Naxos Records in 4 CD, il primo uscito nel 2013 e l'ultimo nel 2018."}
{"id": "547296", "revid": "1543377", "url": "https://it.wikipedia.org/wiki?curid=547296", "title": "Monte Semprevisa", "text": "Il Monte Semprevisa (1536 m) \u00e8 il rilievo pi\u00f9 alto della catena dei Monti Lepini.\nDescrizione.\nSituato nel territorio di Carpineto Romano nel Lazio, tra le province di Latina e Roma, confina a nord-ovest con i monti Caprea e Ardicara, a nord con il territorio di Carpineto Romano, ad est con il Monte la Croce, a sud con il territorio del comune di Bassiano e le propaggini minori della catena principale dei Lepini (M. Rotondilio, M. Fulcino, M. Forcino), a sud-ovest con il pianoro carsico di Camporosello.\nDalla cima e dalle creste pi\u00f9 alte si ha una vista su buona parte dell'Agro Pontino: il gruppo dei Monti Ausoni, il promontorio del Circeo, la citt\u00e0 di Latina, i laghi costieri e le Isole Ponziane. Nelle giornate invernali, con un buon cannocchiale si pu\u00f2 notare addirittura l'isola d'Ischia. In condizioni di normale visibilit\u00e0 \u00e8 invece possibile osservare con una certa facilit\u00e0 alcune cime dell\u2019appennino abruzzese relativamente distanti come il monte Velino.\nGeologia.\nComposto da rocce calcaree, come tutti i Lepini, il Monte Semprevisa \u00e8 interessato da fenomeni di dissoluzione carsica, il pi\u00f9 interessante dei quali \u00e8 l\"'Abisso Consolini\", una grotta originata da carsismo sita poco a sud-est della vetta.\nVie di salita.\nGli itinerari di salita sono molteplici, facilmente accessibili da pi\u00f9 punti e segnati dai percorsi del Club Alpino Italiano, tra cui il sentiero 710, intitolato all'alpinista Daniele Nardi, che era solito recarsi sulla cima della Semprevisa.\nLa via pi\u00f9 breve procede da Bassiano lungo la strada per Camporosello - che \u00e8 possibile tagliare con una scorciatoia che passa accanto ad alcune opere idriche; da Camporosello si sale fino alla sella della Semprevisa e di qui, attraverso una faggeta (seguire attentamente i segni perch\u00e9 \u00e8 molto facile perdersi), fino alla vetta (2 ore e mezza da Bassiano). \nMolto suggestivi i sentieri dal versante opposto, cio\u00e8 da Carpineto Romano: \u00e8 possibile salire attraverso il Pian della Faggeta e l'Acqua Mezzavalle, oppure dal Piano dell'Erdigheta.\nDa Roccagorga, infine, si raggiunge la Semprevisa attraverso un lungo itinerario che tocca la PP Fonte dell'Arco, l'eremo di Sant'Erasmo e la cima del Monte Erdigheta.\nStrutture montane.\nLa segnaletica del CAI \u00e8 presente nella sola indicazione dei sentieri, senza ulteriori informazioni in merito alle tappe degli itinerari o ai tempi di percorrenza.\nLungo l'itinerario di salita del versante di Bassiano si pu\u00f2 trovare, a quota 1052\u00a0m, un vecchio rifugio di montagna: abbandonato fino al 2 maggio 2009, \u00e8 stato battezzato da un gruppo di volontari \"Rifugio Autogestito Liberamonte\".\nLa struttura \u00e8 dotata di camino, suppellettili, stoviglie e riserva di legna, quest'ultima mantenuta dagli stessi ospiti del rifugio."}
{"id": "547298", "revid": "1543377", "url": "https://it.wikipedia.org/wiki?curid=547298", "title": "Economia di San Marino", "text": "L'economia di San Marino \u00e8 caratterizzata dalle sue ridotte dimensioni in termini assoluti (172\u00b0), ma elevati standard di vita, con un PIL pro-capite pari a 47.230$ (15\u00b0). I principali settori dell'economia sono il turismo, l'industria ed i servizi in generale, mentre il settore finanziario sta gradualmente perdendo di importanza in seguito allo scoppio della grande recessione nel 2007. Il rapido sviluppo dell'economia sammarinese nei decenni precedenti alla grande recessione \u00e8 stato fortemente influenzato dalla ridotta pressione fiscale e dalla mancanza di trasparenza che hanno caratterizzato l'economia sammarinese, almeno fino all'abolizione del segreto societario (2010) e di quello bancario (2017). \nL'economia sammarinese gode di importanti relazioni commerciali con i paesi membri dell'Unione Europea ed, in particolare, con la vicina Italia. Pur non facendo parte dell'UE, il paese vi \u00e8 legato da un'unione monetaria e doganale. \nStoria.\nDal dopoguerra alla prima crisi petrolifera.\nL'economia di San Marino esce dalla seconda guerra mondiale con una struttura molto debole formata da poche imprese industriali e con una quota rilevante di occupazione in agricoltura e nel settore pubblico. Nel 1950, infatti, su un totale di circa 3000 addetti, i due settori occupano rispettivamente 1700 e 1000 dipendenti.\nNel corso degli anni successivi, l'occupazione nel settore pubblico aumenta debolmente, fino ad arrivare ai 2000 addetti nel 1974, mentre il numero di occupati nel settore privato registra un incremento molto pi\u00f9 sostenuto. Tra il 1950 e il 1974, infatti, il settore privato aumenta di 240 addetti all'anno fino a raggiungere i 7100 occupati. I settori trainanti sono quello delle costruzioni, con 1600 dipendenti e soprattutto quello dell'industria manifatturiera, che raggiunge quasi le 3000 unit\u00e0. A fronte di questi incrementi, il settore agricolo riduce invece la propria occupazione di circa 1000 addetti.\nGli anni della tassa petrolifera.\nGli effetti della tassa petrolifera si manifestano nella Repubblica in un mutamento della struttura dell'economia che ha rappresentato una risposta efficace sia come sostegno alla crescita del PIL che, seppur in minor misura, dal punto di vista occupazionale. \nIl numero di dipendenti totali nel settore privato continua a crescere, anche se solo di circa 850 unit\u00e0 raggiungendo gli 8100 addetti. Al contrario, il settore dell'industria manifatturiera, il quale al momento dello scoppio del primo shock petrolifero rappresentava la struttura portante dell'economia sammarinese, accelera la crescita proprio in questi anni e, con pi\u00f9 di 4000 addetti, occupa nel 1986 una quota superiore alla met\u00e0 dei dipendenti totali. Questo risultato \u00e8 principalmente collegato alla capacit\u00e0 di adattamento alle condizioni di mercato da parte delle nuove imprese del settore dell'industria. Anche il comparto commerciale inizia la sua crescita nel corso di questo periodo, guadagnandosi un ruolo significativo all'interno dello scenario economico sammarinese. Si affaccia inoltre nell'economia del Titano il settore della finanza, il cui peso in termini di occupazione \u00e8 tuttavia ancora trascurabile. Al contrario, i settori delle costruzioni e dell'agricoltura subiscono maggiormente lo shock, dimezzando entrambi il numero di occupati, mentre il comparto dei servizi non finanziari registra un calo degli addetti pari al 25%.\nIl boom economico.\nNel periodo tra il 1987 e lo scoppio della bolla internet del 2000, l'economia di San Marino realizza a pieno il suo miracolo economico. In questa fase, infatti, al continuo e rapido aumento del PIL, si combinano tassi di crescita dell'occupazione elevati. Settori trainanti sono soprattutto quelli dell'industria, del commercio e dei servizi non finanziari, i quali sono affiancati da variazioni significativamente positive anche da parte di tutti gli altri comparti ad eccezione dell'agricoltura. In particolare, su un totale di circa 14\u00a0000 dipendenti privati nel 2000, l'industria manifatturiera ne assorbe 6000 e il settore del commercio pi\u00f9 di 3000, raddoppiando il numero di addetti rispetto al 1986. Questi comparti continuano quindi a caratterizzare la struttura dell'economia di San Marino, che vede crescere per\u00f2, in questa fase, l'importanza del ruolo del settore dei servizi non finanziari. Questo comparto registra infatti la crescita pi\u00f9 significativa in termini occupazionali, con un livello pari al 260% in pi\u00f9 rispetto al 1986. \nIn questo contesto di elevata crescita dell'occupazione, l'economia del Titano assorbe inoltre progressivamente un elevato numero di lavoratori frontalieri, il cui totale supera le 4500 unit\u00e0 nel 2000. In questa fase il settore pubblico perde progressivamente peso e, nel 2000, occupa circa un quarto dei lavoratori.\nIl periodo della finanza.\nLa fase che ha inizio nel 2000 si caratterizza per un significativo rallentamento dei tassi di crescita, culminato nel 2009 con una caduta superiore al 12% del PIL a seguito della crisi finanziaria internazionale. Negli anni antecedenti lo scoppio della crisi del 2008, l'economia della Repubblica, infatti, era cresciuta a tassi superiori ai valori medi dei paesi dell'area dell'euro, ma tra i pi\u00f9 bassi registrati a San Marino dal dopoguerra in poi. Questo rallentamento \u00e8 collegato al raggiungimento di una piena occupazione interna, testimoniata dal limitato incremento della percentuale di occupati residenti a fronte di un ulteriore aumento dei lavoratori frontalieri, che nel 2008 hanno raggiunto le 6650 unit\u00e0. In questa fase il settore pubblico si \u00e8 ulteriormente ridotto fino ad occupare meno del 20% dei lavoratori nel 2009.\nIl solo settore che ha incrementato significativamente il numero di addetti in questi anni \u00e8 quello della finanza superando i 1000 dipendenti nel 2009 e guadagnando cos\u00ec una posizione di rilievo nell'economia della Repubblica. Va sottolineato che dal punto di vista occupazionale il settore finanziario raggiunge solo in questo periodo un peso significativo (6,5% sul totale dei dipendenti nel settore privato). Inoltre, il peso del settore finanziario raggiunge il 20% in termini di PIL grazie alla maggior retribuzione pro capite che caratterizza questo settore e alla maggior quota di Risultato Lordo di Gestione da esso generato.\nLa crisi economica.\nNegli anni successivi allo scoppio della grande recessione globale nel 2007 l'economia sammarinese ha subito un'importante contrazione, in particolare nel settore bancario e finanziario, con il prodotto interno lordo che ha subito un crollo del 40% dal 2008 al 2019. Nello stesso periodo, la raccolta bancaria si \u00e8 pi\u00f9 che dimezzata, passando dai 13,8 miliardi del 2008 ai 5,2 miliardi del 2019, in gran parte riconducibile all'emanazione dello scudo fiscale da parte del governo italiano. Il crollo della raccolta ha portato ad una importante crisi di liquidit\u00e0, aggravata dal fatto che le banche sammarinesi non possono ricevere prestiti dalla Banca Centrale Europea, che ha avuto importanti conseguenze come la nazionalizzazione della Cassa di Risparmio, la principale banca del paese, e la liquidazione di numerose banche minori tra cui Asset Banca. Una fonte di particolare preoccupazione \u00e8 legata ai cosiddetti crediti dubbi (NPL, \"Non-Performing Loans\") che nel 2019 ammontavano a 1,6 miliardi di euro, pari al 62% degli impieghi del sistema bancario e a circa il 114% del PIL. \nA partire dal 2007 San Marino ha avviato un graduale percorso di riforme al fine di conseguire una maggiore trasparenza in ambito finanziario e societario, con l'abolizione del segreto societario nel 2010 e di quello bancario nel 2017. San Marino coopera attivamente con le organizzazioni internazionali, in particolare Consiglio d'Europa ed Unione Europea, per quanto riguarda la lotta al riciclaggio e al finanziamento del terrorismo. Grazie a questi sforzi sono stati raggiunti importanti obiettivi, come la rimozione dalla lista nera italiana dei paradisi fiscali nel 2014 e dalla lista nera dell'Ecofin nel 2017.\nIn seguito alla profonda crisi economica che ha scosso il paese fin nelle sue fondamenta, anche le finanze pubbliche hanno subito un notevole deterioramento, passando da un surplus di bilancio negli anni precedenti alla crisi, ad un importante disavanzo negli anni seguenti, in conseguenza soprattutto del salvataggio di numerose banche. Il Fondo Monetario Internazionale stima che il rapporto debito/PIL reale abbia raggiunto l'86% nel 2020, a fronte di un dato ufficiale pari al 32%\nStruttura economica.\nL'economia sammarinese vede il settore industria contribuire al Prodotto Interno Lordo per il 33,3%, a seguire il settore Credito e Assicurazioni con un 17,6%, i Servizi con il 13,6%, la Pubblica Amministrazione con il 12,9%, il Commercio con il 13,5%, le Costruzioni con il 5,9% i Trasporti e Comunicazioni con il 2,4%, Alberghi e Ristoranti con lo 0,6%, l'Agricoltura con lo 0,1% (dati 2009).\nLa Repubblica di San Marino conta, a fine 2011, 5608 imprese cos\u00ec suddivise:\nImprese per ramo di attivit\u00e0 economica\nIl numero di lavoratori frontalieri \u00e8 5713 (dicembre 2011).\nNel 2009 il prodotto interno lordo a prezzi correnti ammontava a 1.102 milioni di Euro. Nello stesso anno il prodotto nazionale lordo pro capite a prezzi correnti ammontava a 24.990 Euro. San Marino ha uno dei pi\u00f9 bassi tassi di disoccupazione d'Europa pari al 5,47% nel 2011.\nLa trasformazione della societ\u00e0 da rurale a post-industriale \u00e8 testimoniata dal dato sugli impiegati nell'agricoltura. Se nel 1908 il primario assorbiva pi\u00f9 del 70% della popolazione, la percentuale scende al 41% nel 1947, all'8,5% nel 1974 e a meno del 2% dagli anni '90.\nCuriosit\u00e0.\nPur non essendo un membro dell'Unione europea, il Consiglio europeo ha consentito a San Marino di utilizzare l'euro come valuta nazionale. Come gli altri Paesi della zona euro, San Marino pu\u00f2 coniare monete personalizzate nella faccia nazionale. Prima dell'euro, la moneta adottata era la lira sammarinese, agganciata e intercambiabile con la lira italiana.\nI sindacati sammarinesi sono divisi in tre confederazioni autonome: Confederazione Democratica dei Lavoratori Sammarinesi (CDLS) e Confederazione Sammarinese del Lavoro (CSdL), che insieme formano la Centrale Sindacale Unitaria (CSU) e l'Unione Sammarinese Lavoratori (USL).\nPrincipali dati economici.\nFonte: Ufficio di Statistica di San Marino (https://www.statistica.sm/on-line/home.html)"}
{"id": "547302", "revid": "1543377", "url": "https://it.wikipedia.org/wiki?curid=547302", "title": "Camera bianca", "text": "La camera bianca, detta anche laboratorio pulito, \u00e8 un ambiente adibito a laboratorio chimico, meccanico e/o elettronico la cui caratteristica principale \u00e8 la presenza di aria molto pura, cio\u00e8 a bassissimo contenuto di microparticelle di polvere in sospensione.\nIl termine utilizzato in italiano \u00e8 \"camera bianca\", sebbene quello inglese di \"cleanroom\" (diffuso a livello internazionale) sia ampiamente utilizzato. Si tratta di una stanza ad atmosfera controllata (pressione atmosferica, umidit\u00e0 ed inquinamento particellare), da non confondere per\u00f2 con la camera iperbarica (pressione controllata) o con le camere sterili (microbiologicamente controllati) o con le camere anecoiche che invece schermano segnali elettromagnetici o sonori.\nDescrizione.\nI pionieri di questa tecnologia sono stati gli statunitensi, per questo la prima legge di classificazione delle cleanrooms \u00e8 nata negli Stati Uniti (\"US Federal Standard 209E\"). Le origini sono da attribuire alle prime industrie di microelettronica, ed in particolare per la lavorazione dei semiconduttori (come il silicio), che, avendo sempre pi\u00f9 bisogno di incrementare sia l'efficienza di produzione che la qualit\u00e0 dei prodotti in termini di purezza, hanno sempre pi\u00f9 spinto verso lo sviluppo delle camere bianche.\nInfatti, nel processo di produzione dei semiconduttori, le particelle in sospensione nell'aria (micro-polvere) vanno a danneggiare irreparabilmente le micro-fotoincisioni che formano i chip, creando un circuito elettronico difettoso e quindi uno scarto. Questo processo industriale ha imposto il miglioramento degli ambienti di produzione, eliminando le particelle dall'aria, per due scopi: incremento dell'efficienza della produzione, aumentando il rendimento di qualit\u00e0, ed esigenza del produttore (ovviamente basato sulla richiesta di mercato) nel rimpicciolire sempre pi\u00f9 l'area di fotoincisione dei semiconduttori (basti pensare ai supporti di memoria USB che, in pochi anni, sono passati da 16 MB a 16 GB senza cambiare le dimensioni esterne).\nLa classificazione delle camere bianche si basa sul conteggio delle microparticelle da 0,5\u00a0\u00b5m in un volume definito di aria (per la legge statunitense \u00e8 un piede cubo, per la UNI \u00e8 un metro cubo). Questa classificazione o \"certificazione\" viene rilasciata dal costruttore una volta messa in funzione la camera, mediante un contatore particellare. Meno particelle vengono conteggiate, pi\u00f9 \"pulita\" \u00e8 la camera bianca e minore \u00e8 la classe di appartenenza (ISO-5 ISO-6 ecc.).\nPer fare un paragone, in un ufficio normale conteremmo qualche milione di particelle da 0,5\u00a0\u00b5m. In un locale pubblico sono presenti anche 4-5 milioni di particelle. In una acciaieria in produzione potremmo misurarne quasi 10 milioni.\nFunzionamento.\nIl funzionamento di una camera bianca si basa in sostanza sul principio di ricircolo forzato di aria super-filtrata in una stanza sigillata.\nIl sistema che provvede a questo \u00e8 costituito da grandi ventilatori operanti a bassa velocit\u00e0, che immettono nella stanza attraverso il soffitto un flusso laminare di aria precedentemente filtrata attraverso poderosi filtri HEPA posizionati all'esterno della stessa, ed aspirata attraverso griglie poste sul pavimento.\nLa purezza dell'aria in questi locali \u00e8 decisamente superiore a quella di una sala operatoria, e quindi le persone che vi lavorano devono indossare camici sterili, copriscarpe, cuffie e mascherine. Nelle camere in cui \u00e8 richiesta purezza dell'aria molto elevata o totale, l'accesso \u00e8 consentito solo a personale adeguatamente addestrato.\nClassificazioni.\nUS FED STD 209E.\nLa US FED STD 209E \u00e8 stata ufficialmente abolita dal General Services Administration of the US Department of Commerce il 29 novembre 2001, ma \u00e8 ancora usata.\nBS 5295.\nLa BS 5295 \"Classe 1\" richiede anche che le particelle non siano pi\u00f9 grandi di 5\u00a0\u00b5m.\nImpiego.\nLe camere bianche sono utilizzate nella ricerca industriale e scientifica wafer-fab, industria della microelettronica in genere, nel campo dell'imbottigliamento e alimentare in genere, campo farmaceutico.\nIn campo elettronico, vengono usate nei casi in cui un componente o un dispositivo possa essere danneggiato dai granelli di polvere presenti nell'aria normale. Un esempio \u00e8 rappresentato dall'assemblaggio dei dischi rigidi, e nei casi in cui sia necessario aprire il dispositivo per recuperare i dati contenuti o per riparazione (vedi recupero dati). Aprirlo in un ambiente normale renderebbe il disco inutilizzabile in poco tempo; basti pensare che la particella di fumo di una sigaretta ha un diametro maggiore della distanza che c'\u00e8 fra la testina magnetica di lettura/scrittura e la superficie magnetica del piatto, distanza dell'ordine di poche decine di nanometri."}
{"id": "547304", "revid": "767487", "url": "https://it.wikipedia.org/wiki?curid=547304", "title": "Giuseppe Scolari", "text": "Vita.\nDella vita dello Scolari si conosce molto poco. Dal fatto che le sue opere furono rappresentate in vari paesi europei si sa che viaggi\u00f2 molto. Sarebbe stato per parecchi anni a Venezia, prima di spostarsi nel 1750 a Barcellona, ove abit\u00f2 fino al 1753. Infine nel 1768 (forse gi\u00e0 nel 1766) si stabil\u00ec definitivamente a Lisbona, dove si trovano numerosi manoscritti del compositore.\nFu il primo compositore dell'Italia settentrionale ad adottare lo stile operistico napoletano.\nDurante la sua attivit\u00e0 di compositore fu molto apprezzato grazie ai suoi drammi giocosi. Come Baldassarre Galuppi, mise in musica svariati libretti di Carlo Goldoni, che ebbero particolare successo. Goldoni scrisse per lui il libretto \"La cascina\" (1756, Venezia), e Scolari l'adatt\u00f2 in musica, con esiti assai apprezzati, tanto da essere conosciuta in tutta Europa. In Spagna \"La cascina\" si integr\u00f2 persino nel repertorio della zarzuela sotto il nome \"Las queseras\". Poco dopo Scolari ebbe pure un successo maggiore in Italia con un altro libretto di Goldoni, \"La conversazione\" (1758, Venezia).\nGiuseppe si impegn\u00f2 pure come maestro di cappella.\nLavori.\nOpere.\nSono note oltre 40 opere di Scolari. L'anno e la citt\u00e0 si riferiscono alla prima rappresentazione:"}
{"id": "547308", "revid": "125520317", "url": "https://it.wikipedia.org/wiki?curid=547308", "title": "Campionato polacco di calcio", "text": "Il campionato di calcio polacco, sotto l'egida della PZPN, la Federazione calcistica della Polonia, consta di almeno 9 livelli (in alcuni voivodati se ne hanno 7 oppure 8) ed ha come prima divisione la Ekstraklasa, il maggiore torneo calcistico della Polonia."}
{"id": "547312", "revid": "767487", "url": "https://it.wikipedia.org/wiki?curid=547312", "title": "\u04aa", "text": "La ', minuscolo ', \u00e8 una lettera dell'alfabeto cirillico e viene usata nella versione cirillica modificata per la lingua baschira e ciuvascia. \u00c8 una \u0421 con una cediglia, uguale alla lettera latina \u00e7. Rappresenta la consonante fricativa dentale sorda //."}
{"id": "547318", "revid": "1573940", "url": "https://it.wikipedia.org/wiki?curid=547318", "title": "Pharomachrus", "text": "Pharomachrus \u00e8 un genere di Uccelli, appartenente alla famiglia dei Trogonidi, che comprende 5 specie di uccelli noti come quetzal.\nTassonomia.\nIl genere comprende le seguenti specie:"}
{"id": "547326", "revid": "1305772", "url": "https://it.wikipedia.org/wiki?curid=547326", "title": "Wakhi", "text": ""}
{"id": "547329", "revid": "1610933", "url": "https://it.wikipedia.org/wiki?curid=547329", "title": "Quetzal", "text": ""}
{"id": "547330", "revid": "1566286", "url": "https://it.wikipedia.org/wiki?curid=547330", "title": "Melanie Brown", "text": "Divenuta nota nel 1994 come componente delle Spice Girls, gruppo musicale pop che ha venduto milioni di dischi nella seconda met\u00e0 degli anni novanta, ha debuttato come cantante solista nel 1998 con il singolo, \"I Want You Back\", primo in classifica in Gran Bretagna, seguito dal primo album \"Hot\" che tuttavia riscosse poco consenso.\nNel 2005 con il secondo album, \"L.A. State of Mind\", ha tentato di rilanciare la sua fama, ottenendo per\u00f2 scarsi risultati in classifica. Nella sua carriera ha venduto 87,2 milioni di dischi, 85 milioni come membro del gruppo, e 2,2 milioni come artista solista (100.000 album e 2,1 milioni di singoli), risultando pertanto la quarta componente del gruppo per vendite complessive in carriera, e per vendite soliste.\nNegli anni duemila ha anche esordito in ruoli da attrice teatrale e cinematografica e ha condotto alcuni programmi televisivi in Gran Bretagna, USA e Australia.\nBiografia.\nEsordi: Spice Girls.\nDi origini caraibiche, ha frequentato fin da bambina corsi di recitazione, canto e danza, con il sogno di sfondare nel mondo dello spettacolo.\nNel 1994 insieme a Melanie Chisholm, Victoria Adams, Geri Halliwell e Emma Bunton \u00e8 entrata a far parte delle Spice Girls. Tra il 1996 e il 2000, il gruppo ha pubblicato tre album e dieci singoli, di quali nove sono giunti al primo posto nella classifica delle vendite, vendendo in tutto il mondo, milioni di dischi. Contemporaneamente al successo musicale, venne scelta insieme alle compagne del gruppo come testimonial di svariate campagne pubblicitarie, iniziative e un film basato sulla loro carriera, \"Spice Girls - Il film\". Durante la permanenza nel gruppo era conosciuta come \"Scary Spice\", a causa dell'esuberanza che la caratterizzava.\n\"Hot\", il primo album da solista.\nNel 1998 ha debuttato come solista pubblicando il singolo, \"I Want You Back\", in collaborazione con Missy Elliott, album che raggiunse la prima posizione della classifica britannica dei singoli ed entrando nelle classifiche di diversi paesi europei. Del 1999 \u00e8 invece il suo secondo singolo, \"Word Up!\", cover di un brano del gruppo musicale statunitense dei Cameo e prodotta dal rapper statunitense, Timbaland e inclusa nella colonna sonora del film \"Austin Powers - La spia che ci provava\". Il singolo ottenne per\u00f2 meno successo del precedente, giungendo solo alla quattordicesima posizione della classifica britannica, ed entrando in quella dei Paesi Bassi. Questo singolo \u00e8 stato accreditato come Melanie G, dall'iniziale del suo cognome da sposata, con Jimmy Gulzar, ballerino da cui ha avuto una figlia di nome Phoenix nel febbraio del 2000 e dal quale ha divorziato poco tempo dopo.\nSempre nel 1999 comincia la lavorazione del primo album da solista e del terzo album delle Spice Girls. I due dischi, entrambi pubblicati dalla Virgin come i precedenti singoli, sono stati pubblicati a poche settimane di distanza: il 9 ottobre 1999 usc\u00ec \"Hot\", album di debutto da solista, mentre il 6 novembre 1999 fu il turno di \"Forever\", terzo e ultimo disco delle Spice Girls.\nL'album ha raggiunto una deludente ventottesima posizione nella classifica britannica, mentre i singoli hanno ottenuto maggior fortuna : \"Tell Me\" ha raggiunto la quarta posizione, \"Feels So Good\" la quinta e \"Lullaby\" la tredicesima. Nel maggio 2001, a causa degli scarsi risultati di vendita, la cantante \u00e8 stata licenziata dalla casa discografica.\n\"L.A. State of Mind\", il secondo album.\nIn seguito ha lavorato principalmente come conduttrice televisiva nel talent-show, \"This Is My Moment\", nel programma musicale \"Top of the Pops\" e varie cerimonie di premiazione, e come attrice, nella serie televisiva \"Burn It\" e nel film horror \"Lethal Dose\". Nel 2002 ha debuttato in teatro con \"I monologhi della vagina\", ottenendo un buon successo.\nDal 2003 ha spostato la sua residenza negli USA: ha debuttato a Broadway nel musical \"Rent\" e ha recitato nel film \"The Seat Filler\" accanto a Kelly Rowland delle Destiny's Child. Nel 2004 ha pubblicato la sua autobiografia, \"Catch a Fire\".\nNel giugno del 2005 ha tentato di riprendere la carriera di cantante, pubblicando un secondo album solista per l'etichetta discografica indipendente \"Amber Caf\u00e8\" intitolato, \"L.A. State of Mind\", accreditato come Melanie Brown, tuttavia passato inosservato sia dalla critica che dal pubblico. Dall'album \u00e8 stato estratto un solo singolo, \"Today\", che ha raggiunto appena la posizione numero quarantuno della classifica britannica.\nAttivit\u00e0 televisiva.\nTra il settembre ed il novembre del 2007 ha partecipato alla 5\u00aa edizione di Dancing with the Stars, la versione americana di \"Ballando con le stelle\", dove mostra abili capacit\u00e0 nel ballo, tanto da ricevere spesso i massimi voti dalla giuria, conquista la finale giungendo al 2\u00ba posto, nonostante avesse avuto i voti pi\u00f9 alti dalla giuria e questo scaten\u00f2 un po' una polemica sulla mancata vittoria. Subito dopo, nel dicembre dello stesso anno, \u00e8 partita per un tour mondiale della durata di tre mesi insieme alle altre Spice Girls per portare a termine la \"reunion\" del gruppo, iniziata nel novembre del 2007 con la pubblicazione di un nuovo singolo, \"Headlines (Friendship Never Ends)\" e del \"Greatest Hits\".\nNel marzo del 2008, finito il tour, ha condotto una rubrica all'interno del programma TV americano \"Hollywood Access\", creando una linea di moda chiamata \"Catty Couture\", e ha condotto e prodotto un reality show intitolato, \"The Singin' Office\". Ha inoltre ricoperto il ruolo di conduttrice a rotazione del programma televisivo britannico, \"Loose Women. N\"el 2013 ha partecipato al film 12 alberi di Natale. Ha inoltre manifestato l'intenzione di tornare alla carriera musicale rendendo note alcune collaborazione per un futuro terzo album.\nTra il settembre e il novembre 2010 \u00e8 andato in onda sull'emittente televisiva \"Style Channel\" un docu-reality sulla vita della cantante. Dal marzo 2011 \u00e8 parte integrante della giuria della trasmissione \"X Factor\", versione australiana, anche per l'anno successivo. Da aprile 2012 conduce, \"Dancing with the Stars,\" versione australiana.\nTra il 2013 ed il 2015 fa parte della giuria di \"America's Got Talent\", e nello stesso tempo, nel 2014, fa parte della giuria di \"The X Factor\" versione inglese, insieme a Louis Walsh e ai riconfermati Simon Cowell e Cheryl Fernandez-Versini. Il 22 ottobre 2014 presenta e conduce i \"MOBO Awards 2014\", insieme alla presentatrice di \"Xtra Factor\", Sarah-Jane Crawford.\nVita privata.\nIl 19 febbraio 1999 d\u00e0 alla luce la prima figlia, \"Phoenix Chi Gulzar\", avuta dal primo marito, Jimmy Gulzar, sposato nel 1998 e divorziato nel 2000. La battaglia legale per l'affido della bambina venne ampiamente pubblicizzata. Melanie vinse la causa, ma dovette pagare gli alimenti al marito per un valore di 1,25 milioni di sterline.\nA fine 2006 ha suscitato scalpore una sua presunta love-story con l'attore Eddie Murphy testimoniata poi da fotografie scattate da paparazzi. Successivamente si \u00e8 scoperto che Melanie era incinta dell'attore, ma Eddy Murphy, intervistato da una tv olandese, sostenne di non essere il padre e di voler chiedere il test del DNA. Il 3 aprile 2007 venne alla luce in una clinica di Santa Monica in California, la bambina alla quale \u00e8 stato dato il nome di Angel Iris Murphy Brown. Il 23 giugno 2007 venne data la notizia che il test del DNA ha confermato la paternit\u00e0 di Eddie Murphy.\nIl 6 giugno 2007 ha sposato a Las Vegas il produttore cinematografico Stephen Belafonte, per poi celebrare il matrimonio con le famiglie l'8 novembre 2008 a Hurghada, in Egitto. Il 1\u00ba settembre 2011 la coppia ha avuto una figlia, Madison. Nel 2017 la cantante annuncia di aver chiesto il divorzio dal marito accusandolo di violenza domestica e di averla costretta a fare sesso a tre con altre donne."}
{"id": "547340", "revid": "1632387", "url": "https://it.wikipedia.org/wiki?curid=547340", "title": "Blasphemy Made Flesh", "text": "Blasphemy Made Flesh \u00e8 il disco di debutto del gruppo technical death metal Cryptopsy. Il disco venne pubblicato nel 1994 e, in versione rimasterizzata e con una copertina differente, nel 2001."}
{"id": "547343", "revid": "1442080", "url": "https://it.wikipedia.org/wiki?curid=547343", "title": "Trasporto di membrana", "text": "Con il termine trasporto di membrana ci si riferisce a diversi processi attraverso i quali la cellula \u00e8 in grado di permettere l'attraversamento delle membrane biologiche alle molecole che non sono in grado di diffondervi autonomamente.\nLe membrane biologiche.\nLa membrana cellulare \u00e8 deputata allo svolgimento di almeno quattro importanti funzioni: \nComposizione e struttura della membrana.\nLe membrane cellulari, sono costituite essenzialmente da un doppio strato di lipidi. I lipidi che concorrono alla formazione del doppio strato lipidico, sono: fosfolipidi, steroli, glicerofosfolipidi e sfingolipidi. \nNelle membrane cellulari sono presenti anche numerose proteine, in quantit\u00e0 notevolmente minore a quella dei lipidi. Rispetto alla porzione lipidica, tuttavia, tali molecole hanno solitamente funzioni non semplicemente strutturali. Esse infatti possono permettere la comunicazione con l'ambiente extracellulare e consentire il passaggio di molecole specifiche.\nComunicazione con l'ambiente extracellulare.\nLe cellule necessitano di comunicare con l'ambiente extracellulare, in modo da organizzare al loro interno le attivit\u00e0 molecolari che possono regolare un determinato processo o evento biochimico.\nTale comunicazione pu\u00f2 avvenire tramite segnali molecolari, che vengono trasportati da molecole segnale specifiche come ormoni o proteine.\nSulla faccia esterna della membrana cellulare sono presenti numerose proteine che svolgono la funzione di recettore, affinch\u00e9 queste molecole segnale vengano riconosciute della cellula. Ogni recettore, ha una \"conformazione\" particolare e specifica, capace di accogliere e di stabilire dei legami solo con una determinata molecola segnale.\nPassaggio di molecole specifiche.\nLe membrane sono in grado di selezionare le molecole che devono entrare all'interno della cellula affinch\u00e9 possano soddisfare le esigenze nutrizionali e mantenere l'omeostasi cellulare: il mantenimento costante del pH, ad esempio, \u00e8 garantito grazie all'entrata di ioni H+ e ioni OH-.\nIl passaggio di sostanze specifiche \u00e8 consentito da specifici canali proteici, o semplicemente per diffusione di sostanze lipidiche attraverso la membrana.\nPertanto, \u00e8 possibile distinguere due tipi di trasporti delle sostanze differenti: trasporto passivo e trasporto attivo.\nTrasporto passivo.\nIl trasporto passivo consiste nel passaggio di molecole secondo gradiente. Per tale passaggio non \u00e8 richiesto l'utilizzo di energia biochimica (come ATP). Esso pu\u00f2 essere mediato da proteine di membrana. Questo tipo di trasporto pu\u00f2 essere di due tipi differenti: diffusione semplice, diffusione facilitata.\nDiffusione semplice.\nLa diffusione semplice \u00e8 un tipo di trasporto che non necessita di nessun sistema proteico. Le molecole apolari come gli ormoni steroidei sono capaci di diffondere facilmente attraverso il doppio strato lipidico. Le molecole apolari passano facilmente perch\u00e9 la zona interna della membrana \u00e8 costituita da catene idrocarburiche. Anche piccole molecole polari (purch\u00e9 non zwitterioniche) come l'acqua, l'urea, il glicerolo e l'etanolo e l'indolo riescono a passare pur con una certa difficolt\u00e0. Nonostante la sua forte polarit\u00e0 l'acqua riesce a passare perch\u00e9 essendo molto piccola si insinua fra le molecole apolari. In questo tipo di trasporto, il gradiente di concentrazione \u00e8 favorevole, ed \u00e8 di segno positivo. Non c'\u00e8 pertanto una spesa energetica in termini di ATP per spingere la molecola dall'altra parte della membrana.\nDiffusione facilitata.\nLa diffusione facilitata ha, come integrali della membrana, delle proteine canale o delle proteine carrier che facilitano e velocizzano il passaggio di una specifica molecola o di uno specifico ione, attraverso la formazione di legami deboli, necessari per facilitare il rilascio della molecola dall'altra parte della membrana. Zuccheri semplici e amminoacidi passano attraverso i carrier mentre gli ioni generalmente passano soprattutto attraverso i canali. \nAnche in questo tipo di trasporto, il gradiente di concentrazione \u00e8 favorevole, ed \u00e8 di segno positivo, pertanto non c'\u00e8 una spesa energetica (in termini di ATP) per spingere la molecola dall'altra parte della membrana.\nOsmosi.\nL'osmosi rappresenta un tipo particolare di diffusione facilitata in cui sono le molecole di un solvente (e non quelle del soluto) a permeare la membrana attraverso proteine-canale. Quando una membrana non fa passare le molecole di soluto ma solo quelle di solvente (che nel caso delle membrane biologiche \u00e8 acqua) allora la membrana si dice semipermeabile per quel soluto specifico. La membrana plasmatica, ad esempio, \u00e8 semipermeabile per molti soluti.\nQuando esiste un gradiente di concentrazione ai lati di una membrana semipermeabile le molecole di soluto non possono diffondere dall'area a concentrazione maggiore a quella a concentrazione minore. Si assiste, dunque, al fenomeno dell'osmosi, cio\u00e8 al passaggio delle molecole di solvente dall'area a minor concentrazione di soluto a quella a maggior concentrazione di soluto, in modo da diluire la soluzione pi\u00f9 concentrata e annullare il gradiente di concentrazione.\nIn generale, quindi l'osmosi riguarda soprattutto il trasporto facilitato delle molecole d'acqua attraverso proteine-canale, che nella fattispecie sono dette acquaporine (notare che le molecole d'acqua sono polari, ma piccole quantit\u00e0 attraversano lo strato idrofobico della membrana).\nTrasporto attivo.\nIl trasporto attivo permette il passaggio di soluti contro gradiente di concentrazione. Tale passaggio \u00e8 mediato da proteine di membrana che richiedono l'utilizzo di energia biochimica (ATP). Questo tipo di trasporto pu\u00f2 essere ulteriormente suddiviso in diverse tipologie: trasporto attivo primario e trasporto attivo secondario.\nTrasporto attivo primario.\nIl trasporto attivo primario \u00e8 mediato da proteine di membrana trasportatrici di soluti. Si occupa di trasferire molecole contro un gradiente di concentrazione, richiedendo la presenza di ATP (si verifica quindi una spesa energetica).\nIl trasporto attivo primario \u00e8 in grado di generare un gradiente di concentrazione ed un gradiente elettrico a cavallo della membrana cellulare (come avviene, ad esempio, quando gli ioni vengono trasportati ).\nLo spostamento di un soluto dall'altra parte della membrana, ad opera della proteina di membrana, \u00e8 strettamente legato alla reazione esoergonica della conversione dell'ATP in ADP e fosfato inorganico..\nTrasporto attivo secondario.\nSi parla di trasporto attivo secondario quando il trasporto di una molecola (A) contro gradiente \u00e8 permesso dal gradiente di un'altra molecola (B) precedentemente creato da un trasporto attivo primario. Infatti \u00e8 necessario che si verifichi prima il trasporto endoergonico (che cio\u00e8 richiede energia) di B, affinch\u00e9 si accumuli da un lato della membrana. Successivamente si verifica il trasporto esoergonico di B nella direzione del gradiente, creato precedentemente dal trasporto attivo primario. Tale trasporto esoergonico \u00e8 solitamente accoppiato al trasporto contro gradiente di A. Tale accoppiamento \u00e8 definito cotrasporto ed \u00e8 realizzato da proteine intrinseche della membrana cellulare capaci di riconoscere le molecole A e B. Solitamente B \u00e8 uno ione, sodio o protone, che viene chiamato ione trainante (driver).\nEsistono tre tipi di cotrasporto: uniporto, antiporto e simporto.\nTra i trasporti secondari figurano:"}
{"id": "547352", "revid": "28057", "url": "https://it.wikipedia.org/wiki?curid=547352", "title": "Carlo Fea", "text": "Biografia.\nOriginario di Buggio, frazione di Pigna (IM), si laure\u00f2 in legge alla Sapienza, ma ben presto cominci\u00f2 ad essere sempre pi\u00f9 affascinato dall'archeologia: allo scopo di ottenere migliori opportunit\u00e0 per le sue ricerche, prese gli ordini sacri nel 1798; nei suoi scritti, tuttavia, non si qualific\u00f2 mai come abate, ma sempre come avvocato.\nA Roma, sull'Esquilino, nel 1781 Fea scopr\u00ec la statua del \"Discobolo\", che ricorda la celeberrima statua bronzea di Mirone, perduta. Cur\u00f2 l'edizione e il commento della traduzione italiana della \"Geschichte der Kunst\" di Johann Joachim Winckelmann, e di alcuni lavori postumi dell'erudito e antiquario Giovanni Lodovico Bianconi (\"Descrizione dei circhi, particolarmente di quello di Caracalla e dei giochi in esso celebrati\", 1789). Tra le sue opere originali, \"Miscellanea filologica, critica, e antiquaria\" e \"Descrizione di Roma\".\nPer motivi politici dovette rifugiarsi a Firenze: di ritorno a Roma nel 1799, fu imprigionato con l'accusa di giacobinismo dall'esercito dei Borbone di Napoli, che aveva occupato Roma mettendo fine alla Repubblica. Nominato nel maggio 1801 direttore del Museo Capitolino e Commissario delle Antichit\u00e0 di Roma, sotto il dominio napoleonico venne subito liberato e nominato nuovamente Commissario delle Antichit\u00e0 e inoltre bibliotecario presso il principe Chigi. Continu\u00f2 il lavoro di Commissario anche nel periodo successivo, gi\u00e0 sotto il pontificato di Pio VII e poi fino alla morte nel 1836.\nSi occup\u00f2 di razionalizzare la legislazione sul commercio in antichit\u00e0 e sugli scavi archeologici, e intraprese opere di scavo al Pantheon e al Foro Romano. Fu uno dei protagonisti dell'opera di rientro a Roma, a partire dal 1809, delle opere sequestrate dai Francesi durante il periodo precedente (come anche il celebre scultore Antonio Canova): in particolare, propugn\u00f2 la ricollocazione delle opere nei loro contesti originali, all'interno di chiese e monumenti, anzich\u00e9 il loro utilizzo in musei pubblici d'ispirazione europea, su ispirazione di quelli francesi o inglesi dell'epoca.\nMemoria.\nPius.\u2166.pont.max\nnovis fragmentis circumcirca adpositis\nfastos partim redintegravit\nipsis votis vicennalibus\na.a rep.sal. \u216f\u216e\u216d\u216d\u216d\u2169\u2169\ncurante car. Fea antiq.rom.praef.\nbar. Vincentio Savorello\neq. Hieronymo de quinque\nmarch. Philippo Simonetto. coss\nPaulo Martinez cap.reg.urbis priore.\n&lt;/div align=\"center\"&gt;"}
{"id": "547354", "revid": "1632387", "url": "https://it.wikipedia.org/wiki?curid=547354", "title": "None So Vile", "text": "None So Vile \u00e8 il secondo album dei Cryptopsy, pubblicato nel 1996 per la ora defunta Wrong Again Records. Il disco venne registrato al Victor Studio di Montr\u00e9al ed in seguito venne ristampato dalla Displeased Records. La copertina \u00e8 un dipinto di Elisabetta Sirani intitolato \"Erodiade con la testa di San Giovanni Battista\"."}
{"id": "547356", "revid": "1768298", "url": "https://it.wikipedia.org/wiki?curid=547356", "title": "Archenteron", "text": "L'archent\u00e9ron - dal greco antico col significato di \"intestino (-enteron) primitivo (arche-)\" - \u00e8 la prima cavit\u00e0 comunicante con l'esterno che si forma in un embrione animale durante il processo di morfogenesi chiamato gastrulazione nel corso del quale, per effetto di spostamenti e variazioni di forma delle cellule, i territori dell'ectoderma e dell'endoderma si invaginano creando una rientranza sacciforme con una apertura chiamata blastoporo.\nSe il blastoporo - che \u00e8 la prima apertura che si forma durante l'embriogenesi - si svilupper\u00e0 successivamente come una bocca, si parler\u00e0 di animali protostomi come per gli appartenenti ai phylum \"Annelida\" (Anellidi), \"Arthropoda\" (Artropodi) e \"Mollusca \" (Molluschi); al contrario, se condurr\u00e0 allo sviluppo dell'ano, l'animale viene incluso tra i deuterostomi rappresentati, ad esempio, dal phylum dei \"Chordata\" (Cordati) che comprende le classi dei Pesci, Anfibi, Rettili (\u2013&gt; Uccelli), Mammiferi."}
{"id": "547362", "revid": "124825256", "url": "https://it.wikipedia.org/wiki?curid=547362", "title": "Saussurea alpina", "text": "La saussurea delle Alpi (nome scientifico: Saussurea alpina ) \u00e8 una pianta artico-alpina, appartenente alla famiglia delle Compositae (o Asteraceae), che cresce nei pascoli pietrosi e nelle zone ventose.\nEtimologia.\nIl nome del genere (\"Saussurrea\") deriva da quello dello scienziato ginevrino Horace-B\u00e9n\u00e9dict De Saussure (1740 \u2013 1799), naturalista e alpinista, professore presso l'Accademia di Ginevra, che fu il promotore della prima salita al Monte Bianco nel 1786, e da quello del figlio Th\u00e9odore de Saussure. l'epiteto specifico fa riferimento all'arale di origine della pianta.\nIl nome scientifico della specie \u00e8 stato proposto inizialmente da Linneo (1707 \u2013 1778) nella pubblicazione \"Species Plantarum\", perfezionato in seguito dal botanico e micologo svizzero Augustin Pyrame de Candolle (Ginevra, 4 febbraio 1778 \u2013 9 settembre 1841) nella pubblicazione \"\u201dAnnales du Museum National d'Histoire Naturelle. Paris\u201d\" (Ann. Mus. Natl. Hist. Nat. 16: 198 ) del 1810.\nDescrizione.\nL'aspetto di queste piante \u00e8 erbaceo lievemente cespuglioso con piccole dimensioni (da 2 a 15\u00a0cm \u2013 massimo 70\u00a0cm). La forma biologica della specie \u00e8 emicriptofita rosulata (H ros); ossia sono piante perenni, con gemme svernanti al livello del suolo e protette dalla lettiera o dalla neve e con le foglie disposte a formare una rosetta basale. L'indumento \u00e8 irsuto.\nRadici.\nLe radici sono secondarie da rizoma.\nFoglie.\nLe foglie, con un picciolo (quelle inferiori) alato, hanno un contorno da lanceolato a lanceolato-ovato (anche da ellittico a ovato-ellittico) con punte acuminate e base cuneato-attenuata; la pagina abassiale \u00e8 grigiastra bianca o grigiastra e densamente aracnoidea tomentosa, quella adassiale \u00e8 verde e glabra; i bordi sono lievemente dentati. Le foglie superiori sono sessili con forme pi\u00f9 strette. Dimensioni delle foglie inferiori: larghezza 0,7 \u2013 3\u00a0cm; lunghezza delle foglie: 8 \u2013 20\u00a0cm. Dimensioni delle foglie superiori: larghezza 0,1 - 0,5\u00a0cm; lunghezza delle foglie: 1 \u2013 5\u00a0cm. Lunghezza del picciolo: 1 \u2013 4\u00a0cm.\nInfiorescenza.\nLa infiorescenza \u00e8 formata da alcuni capolini omogami (raggruppamenti corimbosi di 2 - 10 capolini) volte superati dalle foglie cauline; i capolini sono brevemente peduncolati. La struttura del capolino \u00e8 quella tipica delle Asteraceae: un breve peduncolo (in alcuni casi il capolino \u00e8 sub-sessile) sorregge un involucro da piriforme-cilindrico a strettamente campanulato, ragnateloso, composto da diverse brattee (o squame) disposte su pi\u00f9 serie (da 4 a 5) in modo embricato che fanno da protezione al ricettacolo pi\u00f9 o meno piano, provvisto di pagliette, sul quale s'inseriscono i fiori tubulosi. Le squame sono intere (da lanceolate a ovato-ellittiche) e inermi (senza appendice apicale spinosa; la punta \u00e8 pi\u00f9 o meno ottusa); sono colorato di verdastro, ma apicalmente sono colorate di porpora; la superficie varia da glabra a scarsamente villosa. Le pagliette del ricettacolo sono larghe e divise apicalmente in alcuni segmenti arrotolati. Diametro del capolino: 15\u00a0mm. Dimensioni dell'involucro: larghezza 5 \u2013 6\u00a0mm; lunghezza 7 \u2013 9\u00a0mm.\nFiore.\nI fiori sono tutti del tipo tubuloso (il tipo ligulato, i fiori del raggio, presente nella maggioranza delle Asteraceae, qui \u00e8 assente), sono ermafroditi, attinoformi, tetra-ciclici (con quattro verticilli: calice \u2013 corolla \u2013 androceo \u2013 gineceo) e pentameri (ossia sia il calice che la corolla sono composti da cinque elementi).\nFrutti.\nI frutti sono degli acheni a forma sub-cilindrica (lungo 2 \u2013 3\u00a0mm), allungati e stretti; sono striati longitudinalmente e provvisti di coste; la superficie \u00e8 colorata di bruno chiaro. Il pappo, posizionato su un anello apicale, si compone di un ciuffo di peli (o setole) bi-seriati, marroni alla base: i peli esterni sono persistenti e denticolati (o scabri), quelli interni pi\u00f9 grandi sono pi\u00f9 piumosi, caduchi e connati alla base.\nDistribuzione e habitat.\nFitosociologia.\nDal punto di vista fitosociologico alpino la specie di questa scheda appartiene alla seguente comunit\u00e0 vegetale:\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nLa trib\u00f9 Cardueae (della sottofamiglia Carduoideae) a sua volta \u00e8 suddivisa in 12 sottotrib\u00f9 (la sottotrib\u00f9 Saussureinae \u00e8 una di queste).\nFilogenesi.\nLe specie di questo genere in precedenti trattamenti erano descritte all'interno del gruppo informale (provvisorio da un punto di vista tassonomico) \"Jurinea-Saussurea Group\". In questo gruppo erano descritti principalmente quattro generi: \"Dolomiaea\", \"Jurinea\", \"Polytaxis\" e \"Saussurea\". In seguito ad ulteriori ricerche e analisi di tipo filogenetico, allorquando il gruppo ha acquisito la sua denominazione definitiva di sottotrib\u00f9, si sono aggiunti altri nuovi generi.\nIl genere \"Saussurea\" ha una distribuzione molto ampia (Europa, Asia e America) ma sempre in regioni montuose di tipo alpino. Comprende diverse centinaia di specie di cui 4/5 sono presenti anche nella flora spontanea italiana. Si distingue dal genere \"Cirsium\" in quanto privo di spine e con un pappo formato da 1 - 2 serie di setole.\nIl numero cromosomico delle specie \u00e8: 2n = 26, 52 e 54.\nVariabilit\u00e0.\nSecondo gli areali e le quote si possono trovare individui con portamento nano (simile pi\u00f9 o meno alla specie \"Saussurea depressa\" ; quest'ultima si distingue per la pubescenza della pagina inferiore delle foglie), oppure alti individui vigorosi con una ricca infiorescenza corimbosa. Si possono trovare anche individui con foglie basali lineari oppure largamente lanceolate e rapidamente ridotte nel picciolo.\nSinonimi.\nSono elencati alcuni sinonimi per questa entit\u00e0:\nSpecie simili.\nLe specie del genere \"Saussurea\" della flora italiana si distinguono per i seguenti caratteri:"}
{"id": "547365", "revid": "78273", "url": "https://it.wikipedia.org/wiki?curid=547365", "title": "Roberto Di Mauro", "text": ""}
{"id": "547366", "revid": "619191", "url": "https://it.wikipedia.org/wiki?curid=547366", "title": "Azumanga dai\u014d", "text": " \u00e8 un manga comico del 2000 di Kiyohiko Azuma, pubblicato in formato \"yonkoma\" sulla rivista \"Dengeki Daioh\" e successivamente trasformato in un anime di 26 episodi nel 2002. L'anime \u00e8 stato originariamente trasmesso in puntate da 5 minuti ogni giorno, passate poi in un'unica puntata di 25 minuti nel weekend. Gli episodi sono stati accompagnati da \"Azumanga dai\u014d\" (\"Gekij\u014d tanpen\"), un breve cortometraggio utilizzato come \"trailer\" per la serie, e \"Azumanga web dai\u014d\". Il titolo della serie \u00e8 un gioco di parole basato sul nome dell'autore, \"Azuma\", e \"dai\u014d\", riferimento alla rivista su cui \u00e8 stata pubblicata.\nTrama.\nL'opera non ha una vera e propria trama di fondo, ma descrive semplicemente la routine quotidiana di un gruppo di ragazze che frequentano la stessa classe di un liceo giapponese. Oltre alla scuola, le ambientazioni ricorrenti comprendono la casa di Chiyo, ovvero un'enorme reggia in cui le ragazze si ritrovano per studiare, e il distretto dello shopping, dove le ragazze trascorrono le ore una volta fuori da scuola o da casa. Durante la serie diversi temi si ripropongono regolarmente, ad esempio la contrapposizione tra \"bellezza\" e \"doti atletiche\". Attraverso i rapporti interni a questo gruppo eterogeneo di compagne ci vengono mostrati i classici \"topoi\" della commedia scolastica come le vacanze estive o i test di fine corso, ma il tutto condito con un'ironia particolare, al limite del demenziale e del \"nonsense\". L'anime percorre i tre anni che vedono le ragazze intente a raggiungere la meta del diploma e si conclude con la cerimonia finale e l'ultimo addio tra le compagne.\nMedia.\nAnime.\nDal manga \u00e8 stata tratta una serie televisiva anime prodotta da J.C.Staff e trasmessa in Giappone su TV Tokyo dall'8 aprile al 30 settembre 2002. La messa in onda \u00e8 avvenuta in puntate da 5 minuti durante i giorni della settimana lavorativa, riunite poi in un unico episodio di 25 minuti nel weekend, per un totale di 130 segmenti e 26 episodi. Sono stati realizzati anche due speciali: \"Azumanga dai\u014d\" (\"Gekij\u014d tanpen\"), un trailer di sei minuti trasmesso al cinema per pubblicizzare la serie televisiva, e \"Azumanga web dai\u014d\", un episodio pilota di circa quattro minuti apparso sul sito ufficiale per un breve periodo di tempo. Essendo solo un \"pilot\", l'episodio figurava differenti doppiatori rispetto a quelli poi scelti per la serie televisiva.\nColonne sonore.\nLa colonna sonora dell'anime \u00e8 stata composta da Masaki Kurihara. La sigla di apertura \u00e8 , composta da Masumi It\u014d con testo di Aki Hata e cantata da Oranges &amp; Lemons. La sigla di chiusura invece \u00e8 \"Raspberry Heaven\", composta da Y\u014dko Ueno, con testo di Aki Hata e cantata sempre da Oranges &amp; Lemons.\nAltre canzoni utilizzate nell'anime, cantate da Oranges &amp; Lemons, musicate da Masaki Kurihara, con testo di Aki Hata, sono: , \"Weepin' Rains\", , \"Moi Moi\" e . Il cortometraggio \"Azumanga dai\u014d\" (\"Gekij\u014d tanpen\") fa ricorso a alla sigla di chiusura \"Sarabai\", composta da Hikaru Nanase, con testo di Masaaki Taniguchi e cantata da Tomoko Kaneda.\nVideogiochi.\nEsiste un videogioco di \"Azumanga dai\u014d\" per PlayStation, \"Azumanga donjyara dai\u014d\", che \u00e8 simile al Mah Jong. \"Azumanga dai\u014d Advance\" \u00e8 stato prodotto per Game Boy Advance, prendendo la forma di un semplice gioco di carte. \u00c8 stato anche prodotto un arcade in stile \"Puzzle Bobble\".\nSerie live action.\nDopo la fine della serie animata, si sono sparse voci, poi rivelatesi infondate, su una serie dal vivo che sarebbe dovuta essere prodotta dalla Tokyo Broadcasting System e Suntory, e che avrebbero dovuto avere il nome di \"Azudorama da yo!\" oppure \"Azumanga dai\u014d: The Drama\". Materiale promozionale, apparentemente autentico e foto di scena erano persino apparsi su internet.\nAccoglienza.\nQuattro tra le protagoniste sono state inserite nelle top 100 eroine degli anime dal giornale \"Newtype\": Osaka al 7\u00ba posto, Chiyo all'11\u00b0, Sakaki al 21\u00b0 e Yomi al 78\u00b0. Insieme hanno reso \"Azumanga dai\u014d\" il secondo anime pi\u00f9 popolare per i personaggi femminili."}
{"id": "547374", "revid": "767487", "url": "https://it.wikipedia.org/wiki?curid=547374", "title": "Vertigo (John 5)", "text": "Vertigo \u00e8 il primo album in studio del chitarrista statunitense John 5, prodotto da Billy Sherwood e pubblicato nel 2004 per la Shrapnel Records."}
{"id": "547378", "revid": "287204", "url": "https://it.wikipedia.org/wiki?curid=547378", "title": "Alfonso Belfiore", "text": "Biografia.\nHa compiuto studi musicali in pianoforte con Antonio Bacchelli, e in composizione con Gaetano Giani Luporini e Giacomo Manzoni al conservatorio di Firenze e al conservatorio \u201cGiuseppe Verdi\u201d di Milano; ha studiato anche organo con Alessandro Esposito e direzione d'orchestra con Luciano Rosada e Gianluigi Gelmetti.\nDal 1977 si \u00e8 dedicato alla ricerca e alla sperimentazione nell'ambito delle nuove tecnologie elettroniche ed informatiche applicate alla composizione musicale, sconfinando anche in contesti pi\u00f9 estesi, abbracciando varie forme di espressione artistica come la poesia, il teatro, la danza e l'immagine elettronica. \nHa preso parte a progetti multimediali sviluppando, attraverso l'uso delle tecnologie elettroniche ed informatiche, interazioni complesse tra gesto, suono, natura, immagine e parola, approfondendo anche i rapporti tra composizione musicale, calcolo combinatorio e processi algoritmici.\n\u00c8 attualmente titolare della Cattedra di Musica elettronica e Coordinatore del Dipartimento di Musica e Nuove Tecnologie del Conservatorio \u201cLuigi Cherubini\u201d di Firenze, dal 1980 al 1992 \u00e8 stato titolare della stessa cattedra presso il Conservatorio \u201cCesare Pollini\u201d di Padova. \u00c8 inoltre presidente dell'\"Istituto Internazionale Arte e Tecnologia\" e direttore artistico di \"Progetto Fortissimo\"\nPer diversi anni ha svolto attivit\u00e0 di ricerca come collaboratore del Consiglio Nazionale delle Ricerche presso il reparto di Informatica musicale di Pisa; in quel contesto ha realizzato i suoi primi lavori di computer music con il terminale audio \"TAU2\" (1977-1982), particolare prototipo progettato e costruito appositamente per le ricerche nell'ambito della sintesi sonora dagli istituti del C.N.R..\nNel 1984 \u00e8 cofondatore a Lucca del \u201cVecchio Mulino\u201d, centro di progettazione e produzione di musica e teatro, mentre nel 1994 crea sempre a Lucca l'\"Istituto Internazionale Arte e Tecnologia\", con il quale si occupa di promozione e diffusione della cultura artistica contemporanea.\nNell'ambito della ricerca per la didattica musicale, partecipa alla fondazione e allo sviluppo di alcune esperienze pilota quali la Scuola di musica di Scandicci (1980-1984), il Progetto di educazione musicale per la Comunit\u00e0 montana del Mugello, l'\"Ars Nova\" di Certaldo, il Centro Educazione Musicale (CEM) di Lucca collaborando anche con la Societ\u00e0 Italiana di Educazione Musicale (SIEM) e con personalit\u00e0 quali Boris Porena, Carlo Delfrati, ed altri.\nCon incarico del C.N.R. ha partecipato ai lavori di due Commissioni di studio per la costituzione del \u201cPolo europeo per le tecnologie avanzate multimediali\u201d: la Commissione per la sperimentazione, ricerca e sviluppo relativo all'hi-tech multimediale e la Commissione per la costituzione di una struttura formativa nel settore delle tecnologie avanzate per l'elaborazione dell'immagine e del suono, presieduta dalla regista Lina Wertm\u00fcller.\nDal 1994 al 2000 \u00e8 stato invitato a New York come \"visiting professor\" della New York University, dove ha tenuto incontri e laboratori di composizione musicale elettroacustica e multimediale, realizzando diversi lavori per il New Music and Dance Ensemble della stessa universit\u00e0 (tra cui \u201cLa citt\u00e0 sommersa\u201d, \u201cMusica per un incantesimo\u201d, \u201cSincronie interattive\u201d, lavori eseguiti in varie citt\u00e0 degli Stati Uniti ed in Italia).\n\u00c8 ideatore e direttore artistico della Rassegna multimediale annuale Il Corpo/La Luce/Il Suono e ideatore e direttore artistico di Diffrazioni/Firenze multimedia Festival, festival internazionale biennale di opere multimediali (www.diffrazionifestival.com).\nI suoi lavori musicali sono stati eseguiti in vari festival e convegni internazionali di musica contemporanea a Edimburgo, Bruxelles, New York, Filadelfia, Montr\u00e9al, Biennale di Venezia, Roma, Padova, Milano, Firenze, Ravenna, Como, ecc.\nDiscografia.\nAlfonso Belfiore ha al suo attivo due CD; il primo, \u201cExpanding Horizons\u201d, prodotto dalla \"Capstone\", contiene il lavoro \u201cLa citt\u00e0 sommersa\u201d (per strumenti, tape e live electronics) eseguita dalla NYUNME con la direzione di Esther Lamneck.\nIl secondo CD, \u201cTarogat\u00f3\u201d, \u00e8 prodotto dalla \"Rom\u00e9o Records\" (distribuito da \"Qualiton\") e contiene il brano \u201cTra le cose tenute\u201d per tarogat\u00f3 e computer interattivo, eseguito da Esther Lamneck."}
{"id": "547381", "revid": "339392", "url": "https://it.wikipedia.org/wiki?curid=547381", "title": "Xian (immortale)", "text": ""}
{"id": "547383", "revid": "339392", "url": "https://it.wikipedia.org/wiki?curid=547383", "title": "Immortale taoista", "text": ""}
{"id": "547386", "revid": "3535", "url": "https://it.wikipedia.org/wiki?curid=547386", "title": "Differenza tra Software Libero e Open Source", "text": ""}
{"id": "547390", "revid": "287204", "url": "https://it.wikipedia.org/wiki?curid=547390", "title": "Niente resurrezioni, per favore", "text": "Niente resurrezioni, per favore (\"No Resurrection, Please\") \u00e8 un romanzo breve del 1979 dello scrittore ebreo tedesco Fred Uhlman, il terzo della \"Trilogia del ritorno\", da cui \u00e8 composta anche \"L'amico ritrovato\" e \"Un'anima non vile\" (i tre romanzi insieme sono stati pubblicati da Guanda nel 1989). \u00c8 stato pubblicato per la prima volta nel 1979 da Longanesi col titolo Per carit\u00e0, che i morti non risorgano in volume con \"L'amico ritrovato\".\nTrama.\nSimon Elsas \u00e8 un giovane ebreo sfuggito al nazismo, andato a vivere negli Stati Uniti dove ha studiato legge e successivamente \u00e8 diventato pittore.\nSimon ritorna a Stoccarda, dove aveva frequentato il \"gymnasium\" e non riconosce la citt\u00e0 della sua giovent\u00f9, poich\u00e9 totalmente cambiata. Entrato in un bar viene incontrato per caso da un ex compagno di classe che si dimostra molto affettuoso con lui, che invece rimane freddo e distaccato. Per la stessa sera viene invitato ad una riunione con i suoi vecchi compagni rimasti in pochi, perch\u00e9 molti caduti in guerra.\nMentre torna verso l'albergo si ferma davanti ad una casa, quella di Charlotte von G\u00fcltlingen, di cui per molti anni Elsas era stato innamorato. Spinto dalla curiosit\u00e0 suona alla porta e incontra Charlotte, non pi\u00f9 giovane e bella come una volta. Con lei si intrattiene in una breve conversazione, ma egli mantiene un atteggiamento distaccato e i due si congedano a malincuore, perch\u00e9 entrambi avrebbero voluto dirsi molte cose.\nLa riunione tra compagni che si svolge la sera, da un incontro gioioso si trasforma in un dibattito in cui riaffiorano sentimenti che sembravano ormai dimenticati. Elsas finalmente riesce a dare sfogo alla sua tristezza per avere subito tante mortificazioni e tante sofferenze.\nPrima di ripartire Elsas decide di dipingere un quadro della citt\u00e0 \"amata e odiata\" in cui avrebbe espresso i suoi pi\u00f9 intimi sentimenti, ben sapendo che mai pi\u00f9 sarebbe ritornato nella sua vecchia patria."}
{"id": "547395", "revid": "1776051", "url": "https://it.wikipedia.org/wiki?curid=547395", "title": "Songs for Sanity", "text": "Songs for Sanity \u00e8 il secondo album in studio del chitarrista statunitense John 5, pubblicato nel 2005 per la Shrapnel Records."}
{"id": "547396", "revid": "125664513", "url": "https://it.wikipedia.org/wiki?curid=547396", "title": "Un'anima non vile", "text": "Un'anima non vile \u00e8 un romanzo dello scrittore ebreo tedesco Fred Uhlman, parte della \"Trilogia del ritorno\", che comprende \"L'amico ritrovato\" e \"Niente resurrezioni, per favore\".\nTrama.\nIl romanzo narra la storia tra Hans Schwarz e Konradin von Hohenfels attraverso una lettera che Konradin scrive dalla prigione di Spandau all'amico. Egli la scrive in attesa di essere giustiziato per aver partecipato alla fallita congiura ai danni di Hitler (20 luglio 1944), il 13 settembre 1944. \u00c8 la stessa storia de \u201cL'amico ritrovato\", ma narrata dal punto di vista di Konradin, che descrive i momenti passati con Hans sin dal primo giorno di scuola, di come i due ragazzi si siano conosciuti (perch\u00e9 a tutti e due mancava un amico) e delle prime impressioni di Konradin sulla scuola e sui compagni; il protagonista descrive i suoi viaggi all'estero, ma parla molto anche dei suoi genitori, motivo principale della rottura della loro amicizia. Egli li descrive come privi di coscienza o morale, individui mondani, che non sanno fare n\u00e9 il padre n\u00e9 la madre, che si occupano solo di affari diplomatici. L'unica cosa che si premurano di fare \u00e8 fornire i mezzi a Konradin per fargli avere tutto ci\u00f2 che desidera, pur non rendendosi conto che alla lunga, questo lo render\u00e0 del tutto privo di affetto. \nLa madre odia gli ebrei, per cui provava ribrezzo gi\u00e0 da piccola, e li considera persone viscide, subito pronte a rubare e ad ingannare; \u00e8 per questo motivo che considera Hitler come il \u201cmessia\u201d della Germania. Il padre \u00e8 invece tanto raffinato quanto altezzoso, superbo e molto orgoglioso. Konradin da piccolo, ne aveva persino paura, perch\u00e9 era insensibile, privo di umilt\u00e0 e immaginazione.\nKonradin ricorda accuratamente le conversazioni con i numerosi \"von\" della classe, con il \"Caviale\" (gruppo culturale, a cui viene invitato a prendere parte, pur non avendone alcun interesse) e soprattutto quelle con Hans, riguardo ai viaggi, alle collezioni di monete e alle molte confidenze che si erano scambiati. Konradin e i suoi genitori parlano spesso di Hans, soprattutto la madre, che cerca sempre di dissuaderlo dall'essere amico di un ebreo, perch\u00e9 secondo lei questo avrebbe minato la fama della famiglia e persino la salute di Konradin, che per\u00f2 ribatte dicendo: \u201cebreo o non ebreo, \u00e8 mio amico\u201d. Konradin scrive infine di non aver mai saputo nulla dei campi di sterminio e si scusa con Hans. La lettera \u00e8 quasi una confessione che Konradin fa prima di morire, un bisogno di sfogarsi, una presa di coscienza riguardo alla paura di morire, ma soprattutto una lettera di scuse rivolta ad Hans per tutte le volte in cui si \u00e8 dimostrato vile con lui, non essendosi reso conto in che condizioni il suo amico stava vivendo. Cos\u00ec, come ultimo desiderio prima di andare al patibolo, chiede ad uno dei carcerieri (amico di famiglia) di mandare questa lettera a suo padre, perch\u00e9 la spedisca ad Hans. Il padre, ricevuta la lettera, la dar\u00e0 nel 1951 ad un signore che non riuscir\u00e0 a spedirla ad Hans in quanto non riuscir\u00e0 a trovare il suo indirizzo.\nFrasi pi\u00f9 significative.\n\"C'\u00e8 una buona ragione per credere che la morte sia un bene.\nPerch\u00e9 o la morte \u00e8 uno stato d'esistenza o \u00e8 l'abbandono dell'anima.\nQuindi, se la morte non \u00e8 che un sonno privo di sogni, allora la morte \u00e8 un guadagno\" (Socrate)\n\"La prima soluzione \u00e8 non avere mai vissuto, dicevano gli antichi.\nNon avere mai guardato negli occhi del giorno.\nLa seconda: voltare le spalle.\" (Sofocle)\n\"Questo sterile orgoglio rendeva superflui sentimenti comuni quali la piet\u00e0, la misericordia e la compassione. Pu\u00f2 anche darsi che tale insensibilit\u00e0 l'abbia reso un ambasciatore di successo, perch\u00e9 nel mondo artificiale nel quale si muoveva tutto quello che importava erano le apparenze, e di queste aveva una rara padronanza.\" Konradin, parlando di suo padre\n\"Potevo vivere in un mondo di sogno lontano mille miglia dai comuni mortali, ma d'altra parte il figlio di un contadino greco ha ricevuto pi\u00f9 amore in un giorno che io in tutta la vita.\" Konradin"}
{"id": "547398", "revid": "486946", "url": "https://it.wikipedia.org/wiki?curid=547398", "title": "Estote Parati", "text": ""}
{"id": "547404", "revid": "709406", "url": "https://it.wikipedia.org/wiki?curid=547404", "title": "Listed", "text": "Listed o Listed Race, sono una categoria di gare di corse al galoppo. Le \"Listed Race\" sono gare di grande rilievo, che in ordine di importanza sono subito dietro alle corse di gruppo, che sono le gare di massimo livello. \nVi partecipano i cavalli che hanno ottenuto vittorie e buoni piazzamenti in categorie inferiori, o che comunque hanno dimostrato con le ultime prestazioni di poter essere di un livello superiore ad altri soggetti.\nLe corse \"Listed\", come le corse di gruppo, sono utili a selezionare gli esemplari migliori. Infatti i cavalli vincitori o piazzati ai primi posti in queste categorie, saranno quelli che verranno avviati all'attivit\u00e0 di riproduzione come fattrici o stalloni, nella speranza di generare puledri di qualit\u00e0 e futuri campioni."}
{"id": "547405", "revid": "32936", "url": "https://it.wikipedia.org/wiki?curid=547405", "title": "Listed Race", "text": ""}
{"id": "547410", "revid": "22475", "url": "https://it.wikipedia.org/wiki?curid=547410", "title": "Ocarina of Time", "text": ""}
{"id": "547411", "revid": "729019", "url": "https://it.wikipedia.org/wiki?curid=547411", "title": "Grande Armata", "text": "La Grande Armata (in francese \"Grande Arm\u00e9e\") fu l'esercito che l'imperatore Napoleone Bonaparte cre\u00f2 nel 1804 e che schier\u00f2, a partire dalla campagna dell'anno successivo, per affrontare le monarchie continentali raggruppate nelle successive coalizioni antifrancesi.\nMolto agguerrita e combattiva, temuta dai suoi avversari, guidata personalmente dall'imperatore e dai suoi prestigiosi marescialli, la Grande Armata ottenne una serie di schiaccianti vittorie in Germania, Austria, Polonia e Spagna, che consentirono di estendere i confini del dominio francese dalla penisola iberica al fiume Niemen.\nLa Grande Armata fu quasi totalmente distrutta durante la campagna di Russia del 1812. La perdita pressoch\u00e9 totale della cavalleria e la scomparsa di decine di migliaia di ufficiali, sottufficiali e soldati veterani, imped\u00ec che i successivi eserciti di Napoleone, costituiti prevalentemente da coscritti giovani e inesperti, raggiungessero la sua efficienza, il suo affiatamento e la sua potenza militare.\nProtagonista dell'epopea delle guerre napoleoniche, la Grande Armata mantiene ancora una reputazione leggendaria nella storia.\nLa Grande Arm\u00e9e.\nOrganizzazione.\nDopo il trattato di Lun\u00e9ville (1801), Bonaparte inizi\u00f2 a epurare l'esercito allontanandone gli elementi che riteneva deboli, affaticati, esausti o sospetti.\nMolti ufficiali furono avvicendati e i soldati che avessero affrontato almeno quattro campagne poterono accedere al congedo.\nIn sostanza Napoleone mise in atto una vera e propria rivoluzione all'interno dei suoi eserciti. Tale rivoluzione port\u00f2 a riformare circa un ottavo dell'effettivo.\nDal 1801 al 1805, Napoleone ebbe a disposizione cinque anni durante i quali riorganizz\u00f2 le sue milizie affinch\u00e9 nascesse un esercito numeroso ed efficiente che avrebbe preso il nome di \"Grande Arm\u00e9e\"; al contempo ebbe modo di riflettere su come far operare sul campo efficacemente tale armata. Per la prima volta nel 1805 l'esercito francese fu posto sotto il comando di un unico generale.\nUn elemento che cre\u00f2 attorno all'Imperatore grande entusiasmo fu la concreta valorizzazione delle ambizioni personali dei soldati tramite promozioni per meriti conquistati in battaglia e la concessione di medaglie importanti come la prestigiosa Legion d'onore. Inoltre, i soldati che avevano combattuto per la Francia furono costantemente onorati dallo Stato e, malgrado possedessero un grado minimo di istruzione, non fu loro preclusa la carriera militare. Furono attuate delle norme tra le pi\u00f9 moderne dell'Europa dell'epoca a favore dei veterani in base alle quali anche coloro che fossero stati feriti avrebbero avuto l'opportunit\u00e0 di continuare ad essere alloggiati agli \"Invalides\". Agli orfani e alle vedove di caduti in battaglia fu riconosciuto il diritto all'assistenza di Stato e ai feriti una pensione.\nLa coscrizione obbligatoria.\nAl fine di aumentare i soldati e poter cos\u00ec infoltire l'esercito Napoleone fece ampio ricorso alla coscrizione obbligatoria estendendola a tutti i paesi occupati. Furono dapprima richiamate le classi tra i diciotto e i quarant'anni, ma poi verso la fine del conflitto si pass\u00f2 anche ad arruolare classi pi\u00f9 giovani, i cosiddetti \"Marie-Louise\".\nLa coscrizione obbligatoria, gi\u00e0 in vigore ai tempi del Direttorio, andava a superare la vecchia concezione del militare inteso come mercenario dei tempi dell'Ancien R\u00e9gime. Il modello di soldato nato da questa riforma era differente: non pi\u00f9 un uomo istruito alla guerra professionalmente, ma un cittadino chiamato a difendere o a combattere per la propria patria. La recluta, chiamata al fronte, si mescolava con veterani e da questi imparava i rudimenti delle tattiche belliche.\nIl reclutamento delle truppe avveniva secondo la legge che obbligava al servizio militare tutti i francesi maschi che avessero un'et\u00e0 compresa tra i venti e i venticinque anni. La legge non risparmi\u00f2 la leva neppure agli uomini sposati e ai vedovi, fino a una modifica delle regole della coscrizione che nel 1808 accord\u00f2 loro l'esenzione; da questa data in poi il numero dei matrimoni precoci aument\u00f2 a dismisura.\nNumerosi furono i casi di diserzione all'indomani dell'introduzione dell'arruolamento obbligatorio nei territori dell'Impero, in particolare in quelle regioni che gi\u00e0 precedentemente erano prive di tradizioni militari.\nL'ostilit\u00e0 alla coscrizione obbligatoria, nonostante un certo successo iniziale nella chiamata alle armi di volontari, assorb\u00ec molte energie dell'Impero francese. Si dovette pertanto ricorrere all'arruolamento forzato e alle amnistie verso coloro che non si presentavano immediatamente. Si ricorse inoltre al trasferimento dei compiti di reclutamento ai prefetti e ai sottoprefetti francesi che sostituirono in questo compito le amministrazioni locali.\nFanteria.\nLa fanteria sopport\u00f2 il peso maggiore dei combattimenti, e il suo comportamento determin\u00f2 la maggior parte delle vittorie di Napoleone. Caratterizzata da grande combattivit\u00e0 e vigore negli assalti la fanteria napoleonica era molto temuta per la sua irruenza offensiva e gli avversari parlavano di \"furia francese\". I soldati francesi erano particolarmente adatti ai grandi assalti alla baionetta e anche al combattimento in ordine sparso con il fuoco di fucilieria; intelligente e intraprendente il soldato di fanteria francese dava prova di iniziativa e di notevole coraggio, e in generale i reparti di fanteria erano superiori agli avversari delle altre nazioni. Meno solido si dimostr\u00f2 a volte nel combattimenti difensivi e i soldati francesi, impetuosi negli assalti e rapidi e resistenti nelle marce, capaci di sopportare i grandi sacrifici richiesti dalla strategia napoleonica, erano invece pi\u00f9 facili a demoralizzarsi in situazioni negative dei fanti britannico o russo.\nLa fanteria napoleonica era suddivisa in due principali corpi, la fanteria di linea (\"Infanterie de Ligne\") e la fanteria leggera (\"Infanterie L\u00e9g\u00e8re\"). Nell'Arm\u00e9e francese del 1803 esistevano 90 reggimenti di fanteria di linea e 26 reggimenti di fanteria leggera. Tra il 1813 e il 1814 i reggimenti di fanteria di linea erano diventati 137 (numerati da 1 a 157), mentre i reggimenti di fanteria leggera 35 (numerati da 1 a 37). Durante la battaglia di Waterloo furono invece 90 i reggimenti di fanteria di linea e 15 i reggimenti di fanteria leggera impiegati. I successi della fanteria sono da ascriversi principalmente agli schemi di battaglia, al grande impeto dimostrato negli scontri e soprattutto alla velocit\u00e0 di marcia che permetteva alle truppe di portarsi in battaglia occupando rapidamente le posizioni migliori.\nNonostante la fanteria di linea sostenesse la pi\u00f9 parte degli sforzi della fanteria della \"Grande Arm\u00e9e\", e ne costituisse la maggior parte, la fanteria leggera (\"Infanterie L\u00e9g\u00e8re\") gioc\u00f2 un ruolo ugualmente importante; i reggimenti di fanteria leggera tuttavia non furono mai pi\u00f9 di 35, anche perch\u00e9 le truppe di linea ne potevano eseguire le medesime manovre, incluse le scaramucce.\nNel 1803, Napoleone aveva ripristinato la nozione di reggimento il 24 settembre 1804, mentre la nozione di \"demi-brigade\" in uso durante la Rivoluzione francese era ora usato solo per le unit\u00e0 provvisorie di truppa e le unit\u00e0 di deposito.\nCavalleria napoleonica.\nAi tempi dell'Ancien R\u00e9gime la cavalleria era costituita da piccoli reparti aggregati alle grandi Divisioni di fanteria. Napoleone decise allora di creare importanti reparti di cavalleria che potessero agire autonomamente costituendoli in Divisione. Napoleone decise quindi per decreto di staccare quasi tutti i reparti di Cavalleria aggregati alle divisioni di fanteria e di costituire nuove Divisione esclusivamente di cavalleria. Fu quindi abbandonato il principio delle divisioni pluriarma. Queste nuove divisioni furono affidate al comando di Gioacchino Murat e gi\u00e0 nel 1806 costituivano ben due corpi d'armata.\nLa cavalleria costituiva circa un quinto o un sesto dell'intera \"Grande Arm\u00e9e\". Un reggimento di cavalleria era composto da 800-1200 uomini ed era strutturato su tre o quattro squadroni di due compagnie ciascuno, pi\u00f9 elementi di supporto. La prima compagnia di ogni squadrone era sempre designato come di \u00e9lite, in cui si presume confluissero i migliori uomini e i migliori cavalli. Ogni compagnia aveva un effettivo di 3 ufficiali, 4 sottufficiali, 4 brigadieri, 74 cavalieri e un trombettiere. Ogni compagnia era comandate da un capitano. Il capitano pi\u00f9 anziano esercitava, inoltre, la funzione di caposquadrone. Queste cifre variavano leggermente in base al tipo di unit\u00e0. Allo scoppio della Rivoluzione francese, la cavalleria pat\u00ec enormemente la perdita degli ufficiali aristocratici ricchi di esperienza ancora leali alla corona dell'Ancien R\u00e9gime. Di conseguenza, la qualit\u00e0 della cavalleria francese si abbass\u00f2 drasticamente. Napoleone ricostitu\u00ec la specialit\u00e0, rendendola una delle pi\u00f9 agguerrite del mondo. Fino al 1812 essa fu invitta in ogni importante scontro a livello reggimentale.\nGuardia Imperiale.\nLa Guardia Imperiale nacque durante la rivoluzione francese come Guardia del Direttorio, poi si trasform\u00f2 in Guardia consolare per intervento di Napoleone con decreto del 28 novembre 1799. Quando il 10 maggio 1804 Napoleone assunse il titolo di Imperatore la Guardia consolare si trasform\u00f2 in Guardia Imperiale e fu poco a poco espansa fino a comprendere numerose specialit\u00e0 sia di Fanteria, sia di Cavalleria. Nel 1809 la Guardia Imperiale era composta dalla Vecchia Guardia (erede della ex-Guardia consolare), dalla Media Guardia e dalla Giovane Guardia divenendo di fatto un esercito privato all'interno dell'esercito nazionale. La Guardia Imperiale era caratterizzata da devozione e fedelt\u00e0 assoluta a Napoleone e i quadrati di quest'ultima si posero ad estrema difesa dell'Imperatore il giorno della Battaglia di Waterloo.\nContingenti stranieri nella Grande Armata.\nI Contingenti stranieri, nel corso delle Guerre napoleoniche, contribuirono in maniera sempre pi\u00f9 determinante alla formazione della \"Grande Arm\u00e9e\" francese, tanto che nel corso della campagna di Russia i soldati stranieri equivalevano quelli francesi per numero. Molte armate europee del tempo reclutarono milizie e volontari stranieri e il Primo Impero francese non fece eccezione. Quasi tutte le nazionalit\u00e0 europee furono rappresentate nei ranghi della \"Grande Arm\u00e9e\".\nA tal proposito riportiamo di seguito l'elenco delle nazionalit\u00e0 degli oltre 600.000 uomini che servirono Bonaparte nella campagna di Russia del 1812:\nLa Grande Armata nella storia.\nL'esercito francese assunse per la prima volta l'appellativo di \u00abGrande Armata\u00bb nell'agosto 1805, su indicazione dell'imperatore dopo l'abbandono dei piani di sbarco in Inghilterra e dopo la decisione di trasferire le truppe dal campo di Boulogne, denominate originariamente \"Armata d'Inghilterra\", al fronte del Reno e del Danubio per affrontare gli eserciti della Terza coalizione. I soldati della Grande Armata dimostrarono la loro sorprendente rapidit\u00e0 di marcia, la loro combattivit\u00e0 e resistenza alle fatiche durante la guerra della Terza coalizione; nonostante grandi difficolt\u00e0 materiali, scarsi mezzi e il clima rigido, la Grande Armata diede, sotto la guida di Napoleone, una schiacciante dimostrazione della sua superiorit\u00e0 con la marcia dalla Manica al Danubio, con la manovra di Ulma, con l'avanzata su Vienna e con la grande vittoria di Austerlitz.\nLa Grande Armata rimase accantonata nella Germania meridionale dopo la vittoria e nell'ottobre 1806 pot\u00e9 intervenire rapidamente contro la Prussia che aveva dato vita insieme alla Russia alla Quarta coalizione; le truppe francesi diedero una nuova dimostrazione di potenza bellica. In una settimana Napoleone pot\u00e9 concentrare i corpi della Grande Armata e sbaragliare completamente l'esercito prussiano nella battaglia di Jena. I soldati francesi marciarono con rapidit\u00e0 e precisione, nonostante la consueta disorganizzazione logistica, e sul campo di battaglia diedero prova di una chiara superiorit\u00e0 tattica di fronte all'antiquato esercito nemico. La successiva fase di inseguimento, condotta con grande energia dai luogotenenti dell'imperatore, mise a dura prova la resistenza delle truppe, ma al termine delle operazioni, la Grande Armata aveva distrutto o catturato l'esercito prussiano e Napoleone era entrato a Berlino.\nTuttavia la guerra non era finita; l'esercito russo era in avvicinamento per soccorrere la Prussia e la Grande Armata, dopo essere avanzata in Polonia fino alla Vistola, dovette combattere una difficile campagna d'inverno che per la prima volta mise in difficolt\u00e0 le truppe francesi e mostr\u00f2 le disastrose carenze logistiche che provocarono le sofferenze dei soldati e la disorganizzazione dei reparti. Alla battaglia di Eylau, combattuta sotto una tempesta di neve, la Grande Armata si trov\u00f2 in grave difficolt\u00e0 e il VII corpo venne distrutto negli scontri e dovette essere ufficialmente sciolto. Napoleone fu costretto a sospendere le operazioni e procedere nella primavera 1807 a una completa riorganizzazione della Grande Armata e a una militarizzazione dei servizi di retrovia per migliorarne l'efficienza. Dopo la ripresa delle operazioni nel giugno 1807, Napoleone vinse la decisiva battaglia di Friedland dove la Grande Armata combatt\u00e9 con valore e abilit\u00e0; l'artiglieria per la prima volta venne impiegata dall'imperatore concentrata in grandi batterie che inflissero pesanti perdite al nemico. La pace di Tilsit sanzion\u00f2 la vittoria francese ed estese il dominio napoleonico fino ai confini dell'Impero russo.\nUfficialmente la Grande Armata, che dopo i Trattati di Tilsit del luglio 1807 era rimasta acquartierata sul territorio prussiano, venne sciolta una prima volta il 12 ottobre 1808, quando venne riportata a ovest dell'Elba in preparazione della campagna di Napoleone in Spagna. Nella penisola iberica si trasferirono quindi una parte dei corpi d'armata mentre il maresciallo Louis Nicolas Davout rimase in Germania meridionale con due corpi d'armata riorganizzati nella \"Armata del Reno\". Nella primavera del 1809 Napoleone ricostitu\u00ec la Grande Armata in Germania per affrontare la Quinta coalizione: oltre ai corpi del maresciallo Davout vennero accorpati nuovi reparti di coscritti, truppe straniere e la Guardia imperiale richiamata dalla Spagna.\nDopo la vittoria l'imperatore lasci\u00f2 sul posto la \"Armata di Germania\" al comando del maresciallo Davout, invi\u00f2 rinforzi in Spagna e riorganizz\u00f2 il campo di Boulogne dove furono costituiti nuovi reparti; per la campagna di Russia del 1812 l'imperatore organizz\u00f2 la Grande Armata raggruppando le truppe del maresciallo Davout gi\u00e0 schierate sull'Oder, i nuovi reparti provenienti da Boulogne, i contingenti stranieri e l'Armata d'Italia.\nProtagonista delle campagne vittoriose dell'imperatore, la Grande Armata guadagn\u00f2 una grande reputazione in Europa; nel 1805 era l'esercito migliore del mondo. Fino alla sua distruzione nel corso della campagna di Russia, era molto temuta dai suoi avversari. In realt\u00e0 la caratteristica organizzativa pi\u00f9 rilevante della Grande Armata, nonostante la sua immagine esteriore di potenza e invincibilit\u00e0, era la sua estemporaneit\u00e0. Infatti qualsiasi cosa, sia si parli della strategia di guerra, sia si parli della preparazione degli uomini, era improvvisata. Per Napoleone l'addestramento e la preparazione degli uomini erano pressoch\u00e9 inutili.\nNapoleone rimase sempre fedele ai metodi della rivoluzione, la quale insegnava che addestrare meccanicamente gli uomini non era indispensabile. Le nuove leve non ricevevano un addestramento formale, la vera esperienza il soldato doveva acquistarla sul campo. La \"Grande Arm\u00e9e\" di Napoleone basava la propria forza sull'amalgama tra i vecchi soldati esperti delle precedenti campagne e nuovi coscritti che venivano subito immessi nei ranghi e si addestravano direttamente sul campo di battaglia. Inoltre i quadri degli ufficiali e dei sottufficiali, provenienti dai ranghi inferiori, erano formati da uomini giovani e coraggiosi che aspiravano al successo materiale e all'elevazione sociale consentita dal sistema della promozione per merito. I soldati della Grande Armata per gran parte della vicenda napoleonica mantennero un alto morale, grande combattivit\u00e0, senso di superiorit\u00e0 nei confronti degli eserciti mercenari dell'antico regime; sotto la guida del \"rapato\", il soprannome con cui i \"grognards\" (i \"brontoloni\") indicavano Napoleone, estesero in pochi anni i confine del \"Grande Impero\" dalla penisola iberica al Niemen.\nComandanti della Grande Armata nel 1805.\nI comandanti dei corpi d'armata della Grande Armata all'inizio della campagna del 1805\nComandanti della Grande Armata nel 1812.\nI comandanti dei corpi d'armata della Grande Armata all'inizio della campagna di Russia. Tra i comandanti originari, nel 1812, il maresciallo Bernadotte era divenuto Principe ereditario di Svezia, i marescialli Soult e Marmont erano impegnati in Spagna e il maresciallo Lannes era morto a seguito delle ferite riporta durante la battaglia di Aspern-Essling del 21 maggio 1809."}
{"id": "547415", "revid": "106908", "url": "https://it.wikipedia.org/wiki?curid=547415", "title": "Maynooth", "text": "Maynooth (in irlandese \"Maigh Nuad\") \u00e8 una cittadina situata nel nord della contea di Kildare, in Irlanda.\nSorge sulla R148 tra Leixlip e Kilcock, lungo l'autostrada M4. Altre strade collegano la cittadina a Celbridge, Clane, e Dunboyne. L'antico nome di Maynooth significa pianura di Nuada. Negli Annali dei Quattro Maestri, Nuada \u00e8 indicato come il nonno materno del leggendario Fionn mac Cumhail.\nNella cittadina si trovano due istituti di istruzione di terzo livello: il St. Patrick's College fondato dal Re Giorgio III nel 1795 e la Maynooth University, facente parte del sistema federale di universit\u00e0 dell'Universit\u00e0 Nazionale d'Irlanda (\"National University of Ireland\" NUI).\nLa cittadina ha una popolazione di oltre 12.000 abitanti anche se in realt\u00e0 gran parte della popolazione \u00e8 transitoria - studenti alla NUI o lavoratori temporanei impiegati nelle vicine aziende Intel e Hewlett Packard (entrambe con sede a Leixlip).\nStoria.\nLa citt\u00e0 \u00e8 uno dei centri storici di maggiore importanza, con il Maynooth Castle e la famosa Carton House antica residenza dei Duchi di Leinster e progettata dall'architetto Richard Cassels. Il castello fu la fortezza di Thomas FitzGerald, decimo Conte of Kildare, figura storica del XVI secolo meglio conosciuta come Thomas della Seta. Fu espugnato nel 1535, dopo che il Conte si era ribellato al sovrano. La citt\u00e0 \u00e8 situata al limite interno del confine occidentale del Pale Inglese, regione attorno a Dublino in cui gli inglesi trovavano riparo dagli attacchi dei celti.\nGli edifici storici di maggiore importanza della citt\u00e0 sono quelli appartenenti al St. Patrick's College, alcuni dei quali sono persino antecedenti alla fondazione dell'universit\u00e0, mentre altri risalgono al tardo periodo Georgiano e al neogotico. Le costruzioni pi\u00f9 recenti furono costruite da A.W.N. Pugin nel 1850 mentre l'importante Cappella del College fu progettata e completata da J.J. McCarthy nel periodo della presidenza del Dr. Robert Browne nel 1894.\nNegli anni venti, la citt\u00e0 fu la sede non ufficiale del rappresentante del Re in Irlanda: Domhnall Ua Buachalla decise di non risiedere ufficialmente presso gli Appartamenti del Vicer\u00e9 a Phoenix Park, mentre la sua famiglia lavor\u00f2 in un emporio in citt\u00e0 fino al 2005, l'unico negozio della citt\u00e0 che abbia mantenuto negli anni un nome Irlandese.\nVicino alla citt\u00e0 si pu\u00f2 trovare il famoso \"Connolly's Folly\" che, anche se conteso dalla vicina cittadina di Celbridge che sorge a minore distanza, viene considerato parte del vasto territorio comunale di Maynooth\nEconomia &amp; Servizi.\nLa citt\u00e0 ha un importante ruolo per il commercio e altri servizi per la zona nord di Kildare e per l'intero sud della Contea di Meath; vi sono infatti filiali di SuperValu, Tesco Ireland, ALDI e Lidl, oltre a molti negozi indipendenti. Nell'ottobre 2005, Dunnes Stores ha aperto un grande centro commerciale sulla strada principale, Manor Mills, che raccoglie molti negozi.\nLa cittadina ha una sua stazione ferroviaria che \u00e8 il capolinea di gran parte dei servizi ferroviari della zona occidentale della Iarnr\u00f3d \u00c9ireann, ed \u00e8 inoltre servita dall'InterCity di Sligo. Anche gli autobus della compagnia Dublin Bus sono in servizio in citt\u00e0.\nIn citt\u00e0 sono presenti una stazione dei Vigili del Fuoco, la maggior stazione di Gardai della regione, un centro benessere, una biblioteca e una Cooperativa.\nVerso la met\u00e0 degli anni ottanta la citt\u00e0 ottenne una certa fama per essere stato uno dei primi centri in Irlanda ad avere installato i telefoni a scheda.\nNuovo sviluppo del Bond Bridge.\nLo storico Bond Bridge, costruito nel 1798 sulla strada per Rathcoffey \u00e8 stato demolito e ricostruito ex novo nel 2005-2006."}
{"id": "547425", "revid": "767487", "url": "https://it.wikipedia.org/wiki?curid=547425", "title": "\u04c1", "text": "La ', minuscolo ', \u00e8 una lettera dell'alfabeto cirillico. Viene usata nella versione cirillica modificata per la lingua moldava. \u00c8 una \u0416 con un breve al di sopra di essa. Rappresenta la consonante .\nIn rumeno, prima dell'abbandono dell'uso dell'alfabeto cirillico in favore dell'alfabeto latino, questa lettera non veniva utilizzata, mentre al suo posto veniva usata la lettera \u040f."}
{"id": "547430", "revid": "31789", "url": "https://it.wikipedia.org/wiki?curid=547430", "title": "Fumetto (disambigua)", "text": ""}
{"id": "547435", "revid": "287204", "url": "https://it.wikipedia.org/wiki?curid=547435", "title": "Mika Lehkosuo", "text": "Carriera.\nGiocatore.\nClub.\nHa militato per tutta la carriera in Finlandia, in particolare nell'HJK, tolti 6 mesi trascorsi in Italia nelle file del Perugia dal gennaio al giugno del 1999, esordendo in Serie A il 7 febbraio in -Perugia 3-0. In totale ha disputato 11 partite con i perugini senza lasciare traccia.\nNazionale.\nHa disputato 17 partite con la nazionale finlandese debuttando il 30 aprile 1997 contro la Norvegia rilevando al 4\u00ba minuto Sami Hyppi\u00e4, e segnando la sua unica rete all'ottava presenza al 62\u00ba minuto dell'amichevole vinta per 4-3 contro il Belgio segnando il provvisorio 4-2.\nAllenatore.\nIl 18 dicembre 2019 \u00e8 stato nominato nuovo allenatore dei norvegesi del Kongsvinger. Il 30 settembre 2020 \u00e8 stato sollevato dall'incarico."}
{"id": "547447", "revid": "1121152", "url": "https://it.wikipedia.org/wiki?curid=547447", "title": "Georges Sorel", "text": "Biografia.\nFiglio di un commerciante di vini caduto in bancarotta, Sorel fu un brillante studente. Nel 1865 entr\u00f2 nell'\u00c9cole polytechnique di Parigi e, conseguita la laurea in ingegneria, dal 1870 esercit\u00f2 la professione di ingegnere civile di ponti e strade divenendo anche ingegnere capo del Dipartimento dei Lavori Pubblici transalpino, risiedendo per un po' in Corsica e per pi\u00f9 tempo a Perpignan. Per aver svolto con profitto questa mansione tecnico-scientifica, nel 1891 venne insignito della Legion d'Onore.\nNel 1892 abbandon\u00f2 la professione e si trasfer\u00ec nell'odierna a Boulogne-sur-Seine (oggi Boulogne-Billancourt) - dove sarebbe rimasto fino alla morte - per dedicarsi alla scrittura di opere di filosofia, storia ma soprattutto di scienze sociali e politica che gli procurarono una vasta notoriet\u00e0.\nIl percorso ideologico politico di Sorel attravers\u00f2 varie fasi: dal 1893 al 1897 si dichiar\u00f2 socialista e marxista e si interess\u00f2 della concezione materialistica della storia di Antonio Labriola scrivendo le prefazioni alle sue opere. Nel 1898 si inser\u00ec nella discussione critica iniziata dal 1896 da Eduard Bernstein con la sua teoria revisionista della dottrina di Marx ed Engels, avanzando la successiva interpretazione volontaristica e antipositivistica del socialismo.\nRisentendo della critica crociana a Labriola, nel 1899 ader\u00ec alle tesi del revisionismo e del riformismo. Allo sviluppo del pensiero soreliano contribu\u00ec anche il dibattito sull'Affare Dreyfus, che invest\u00ec la Francia che si divise verso la fine del secolo in dreyfusardi e antidreyfusardi: Sorel prese le difese di Dreyfus e partecip\u00f2 al dibattito vedendovi una speranza per una rinascita morale della democrazia francese.\nPer questo fine in un primo momento, pur nella sua diversa interpretazione appoggi\u00f2 il riformismo socialista schierandosi con il leader dei socialisti francesi Jean Jaur\u00e8s, ma il definitivo fallimento delle tesi \"innocentiste\" convinse allora Sorel che per una rinnovata democrazia non vi fosse altra strada che quella del sindacalismo rivoluzionario di cui egli, attraverso i suoi contributi al \"Divenire sociale\" di Leone e al \"Mouvement Socialiste\" di Lagardelle, fu il principale teorico. Sorel sosteneva cio\u00e8 che il sindacato, libero da ogni influenza politica, doveva essere lo strumento essenziale della lotta di classe.\nNel 1908 pubblic\u00f2 il suo libro pi\u00f9 famoso, le \"Considerazioni sulla violenza\" (\"R\u00e9flexions sur la violence\"). La prima traduzione italiana dell'opera fu realizzata da Antonio Sarno e pubblicata per i tipi della Casa Editrice Giuseppe Laterza e figli nel 1909 con un'introduzione di Benedetto Croce con il quale Sorel intrattenne una fitta corrispondenza. Ebbe scambi epistolari anche con il sociologo Vilfredo Pareto e con i pubblicisti Mario Missiroli ed Agostino Lanzillo, ma anche saltuariamente con il sociologo e storico Guglielmo Ferrero, con il sociologo Gustave Le Bon, con il filosofo Henri Bergson e per un certo periodo con Antonio Labriola.\nSorel considerava la violenza necessaria nella lotta contro il capitalismo e rimproverava al marxismo volgare il suo carattere utopistico e dogmatico. Le lotte sociali dei lavoratori, e in particolare lo sciopero generale proletario (per differenziarlo invece dallo sciopero generale politico), erano da lui ritenute come il mito sociale garante delle trasformazioni.\nDopo un periodo di disillusioni che lo port\u00f2 a guardare con simpatia ad alcuni settori dell'estrema destra antiparlamentare francese (1909-1912), divenne un oppositore accanito della guerra scatenata nel 1914 e poi un sostenitore della Rivoluzione russa e dei bolscevichi, tanto da definire Lenin \"il pi\u00f9 grande teorico del socialismo dai tempi di Marx\". Estremamente ostile all'avventura fiumana di Gabriele D'Annunzio e allo stesso poeta abruzzese, il suo pensiero dest\u00f2 pi\u00f9 fascino in Italia (dove pubblic\u00f2 alcuni dei suoi libri, fra cui i \"Saggi di critica del marxismo\") che in ogni altro paese, compresa la stessa Francia.\nPensiero politico.\nL'autonomia politica del proletariato.\nAfferma Sorel: \u00ab\"il socialismo \u00e8 una questione morale, nel senso che esso porta alla luce un nuovo modo di giudicare gli atti umani, oppure, seguendo una celebre espressione di Nietzsche, una nuova valutazione di tutti i valori\"\u00bb.\nIl proletariato non ha bisogno di guide: autorganizzandosi, invece, pu\u00f2 rendersi consapevole della sua funzione rivoluzionaria. Contro la tesi marxista del proletariato organizzato in un partito, Sorel auspica - senza per questo riprendere le idee anarchiche di Michail Bakunin ma semmai quelle di Proudhon - che l'azione diretta, senza mediazione alcuna, sia lo strumento dell'azione rivoluzionaria.\nSorel esalta il primato dell'azione: un elogio del \"fare\" che ha un risvolto filosofico in quanto si richiama alla tesi di Giambattista Vico, ripresa da Marx, secondo cui l'uomo conosce veramente solo quello che fa. Da qui si definisce in Sorel una particolare idea della coscienza di classe che non \u00e8 data in s\u00e9, ma si forma nell'azione con l'acquisizione progressiva di capacit\u00e0 tecniche e morali. Questa crescita, per\u00f2, pu\u00f2 esistere solo se i gruppi operai rimangono, dal punto di vista organizzativo e ideologico, completamente separati dalla societ\u00e0 borghese: \u00e8 questo il principio dell'autonomia operaia che \u00e8 al centro della tematica soreliana.\nIl proletariato arriver\u00e0 alla coscienza di classe proprio attraverso il meccanismo economico del liberalismo che porta inevitabilmente alla emancipazione dell'operaio, alla rivoluzione, alla lotta di classe che rappresenta \u00ab\"l\u2019aspetto ideologico di una guerra sociale mossa dal proletariato contro tutti gli industriali\"\u00bb. In questo scontro \u00ab\"il sindacato, l'alfa e l'omega del socialismo, \u00e8 strumento della guerra sociale\"\u00bb.\nLa teoria del mito.\nL'essenza stessa del pensiero politico di Sorel \u00e8 rappresentato dalla sua adesione alla \"teoria del mito\", diffusa nelle filosofie del Novecento.\nNelle \"Considerazioni sulla violenza\" del 1906, Sorel raffigura il mito come un sistema di pensiero che fondandosi sulla irrazionalit\u00e0 \u00e8 esente dalla dimostrazione logica. Il mito rapporta il pensiero all'azione creando una leggenda nella quale l'uomo pu\u00f2 agire senza confrontarsi con la storia:\nLo storico israeliano Zeev Sternhell, interprete del sorellismo politico, parla di una centralit\u00e0, a tal proposito, della potenza dell'elemento mitico e del ruolo che pu\u00f2 avere come stimolo all'azione sociale.\nNel suo saggio succitato contrappone al mondo storico un mondo fantastico creato dall'azione, che diviene \"mito sociale\" quando viene assimilato dalla masse come punto di riferimento. Il \"mito sociale\" \u00e8 espressione della volont\u00e0 e non dell'intelletto, ben diversamente dalla \"utopia\" che \u00e8 un prodotto intellettuale. I miti non possono essere messi in discussione, non promettono benefici immediati come l'utopia, ma sono una forza ispiratrice di una violenza che contiene alti valori morali.\nLa critica del positivismo.\nNel suo altro libro fondamentale, \"Le illusioni del progresso\", edito nel 1908, Sorel critica il positivismo che veicola una fiducia sproporzionata nella capacit\u00e0 della scienza a risolvere tutti i problemi e l'ideologia illuministica del progresso che crea l'illusione pericolosa della felicit\u00e0 prodotta naturalmente dall'operare borghese. Da qui l'accostamento con il pensiero antipositivista di Bergson, anche se non proprio con la sua teoria dello \"slancio vitale\" dalla quale si discosta esplicitamente. Il pensiero di Sorel si caratterizza, dunque, per una feroce critica antiborghese: la borghesia si accontenta della propria mediocrit\u00e0 ed \u00e8 attirata solo dalla vita comoda e dal denaro; il parlamento \u00e8 il tipico luogo politico della borghesia, \u00e8 utile solo al mantenimento dello status quo, e vi si palesa quel chiacchiericcio vuoto che \u00e8 tipico dell'essenza borghese.\nIl socialismo parlamentare \u00e8 degenerazione del socialismo in quanto legittima lo Stato e finisce, perci\u00f2, per legittimare la borghesia; l'alternativa \u00e8 l'azione rivoluzionaria del proletariato (che non deve condividere nulla con le istituzioni e le organizzazioni borghesi). Visto che si sta consolidando la prassi di un socialismo parlamentare, va da s\u00e9 che la rivoluzione non potr\u00e0 essere condotta dal partito, bens\u00ec dal sindacato. Si arriver\u00e0 alla rivoluzione attraverso lo sciopero che, secondo Sorel, non potr\u00e0 mai essere strumento di contrattazione poich\u00e9 \u00e8 un vero e proprio \"tirocinio rivoluzionario\": attraverso lo sciopero il proletariato acquisisce coscienza di classe.\nLo sciopero generale.\nDallo sciopero generale condotto non tanto per motivi sindacali quanto per motivi ideologici, si generer\u00e0 prima il fastidio per lo sconvolgimento dell'ordine sociale, e, in seguito la reazione repressiva violenta della borghesia che far\u00e0 nascere la spontanea e violenta controreazione rivoluzionaria del popolo guidato dal proletariato. Lo sciopero generale \u00e8 punto creatore della rivoluzione: porta all'abolizione delle differenziazioni sociali; non ha, per\u00f2, una tempistica e dei confini precisi, \u00e8 un'essenza di riscatto sempre presente nelle coscienze dei proletari.\nDa questo nucleo si diparte una prospettiva politica che porta a Sorel ad una decisa metamorfosi del marxismo: mito e razionalismo si contrappongono. Solo il \"mito politico\" \u00e8 fonte inestinguibile di rigenerazione, gloria politica di ascendenza machiavellica (Carl Schmitt parla di Sorel come del Machiavelli del secolo XX) e eroismo moralizzatore; solo il \"mito politico\" pu\u00f2 costituire, a differenza del razionalismo dottrinario, una forza ideologica concreta\nIl machiavellismo.\nAlla visione dell'autonomia operaia o alla originariet\u00e0 del sociale, il teorico francese iniziava a sostituire una machiavellismo creatore fondato sull'autonomia del politica e sulla centralit\u00e0 del \"Principe\".\nLa concezione politica di Sorel, attraversando un percorso che finisce per superare sia la sinistra radicale marxista sia la destra radicale maurassiana con la quale collabor\u00f2, assume un'evidente dimensione catastrofistica la quale, secondo Zeev Sternhell, elaborata nella prassi dal realismo politico di Mussolini, finiva per dare vita al movimento e al regime fascista. Mostra bene lo storico israeliano che almeno l'80 per cento dei quadri dirigenti del movimento fascista derivavano dal sindacalismo rivoluzionario italiano, di radice soreliana\nSorel su Mussolini e il fascismo.\nSecondo Sternhell, tutta la parabola fascista (regime incluso) non \u00e8 pensabile se non secondo la teoria politica soreliana: sebbene il regime fascista degli Anni Trenta assomigli poco al sindacalismo rivoluzionario soreliano dei primi del '900, Sternhell tuttavia sostiene che tale regime \u00e8 comunque assai pi\u00f9 vicino alla sintesi ideologica sindacalista rivoluzionaria di quanto lo stalinismo lo sia rispetto al marxismo o i governi democratici rispetto al concetto di sovranit\u00e0 popolare.\nLa prima formazione politica del giovane Benito Mussolini avvenne proprio nell'ambito del pensiero sindacalista rivoluzionario che poi trasfuse nella rivoluzione fascista contro la borghesia parlamentare. Mussolini defin\u00ec Sorel \u00abn\u00f4tre ma\u00eetre\u00bb (nostro maestro) e lod\u00f2 le \"Considerazioni sulla violenza\" di Sorel che aveva insegnato al popolo che \u00abla vita \u00e8 lotta, sacrificio, conquista, un continuo 'superare se stessi'\u00bb.\nIn effetti per\u00f2 la questione dei rapporti di Sorel con Mussolini e il fascismo fu controversa in particolare a causa di testimonianze di \u00c9lie Hal\u00e9vy e di Jean Variot. Quest'ultimo, che simpatizzava con il fascismo, pubblic\u00f2 nel 1922 un necrologio di Sorel e un articolo nel 1935 \"Propos de Georges Sorel\" (\"A proposito di Georges Sorel\") dove erano attribuite a Sorel delle pretese dichiarazioni filo-mussoliniane fatte nel 1912 e anche in seguito.\nSembra che fin da prima della guerra, Sorel abbia presentito il destino storico di Mussolini di cui avrebbe detto nel 1912 a Jean Variot:\nGi\u00e0 a proposito del suo influsso sulla politica del Duce, di cui si cominciava gi\u00e0 a parlare in tutta Europa, Sorel scriveva a Variot:\nMa al di fuori degli studiosi di Sorel (come Jacques Julliard, Shlomo Sand, Francesco Germinario, Willy Gianinazzi, ecc.) si continuano a divulgare i soliti stereotipi. Cos\u00ec, a quanto riferito da Carlo Ginzburg nel testo \"Miti Emblemi Spie\", il pensiero di Sorel, secondo \"L'\u00e8re des tyrannies\" di Hal\u00e9vy e una lettera di Marcel Mauss, ispir\u00f2 Mussolini, come Lenin e in modo indiretto, rifacendosi a Mussolini, Hitler.\nAlcuni giudizi espressi nell'epistolario in effetti tendono a contrastare l'opinione di una simpatia politica di Sorel con il fascismo che risulterebbe dissolta nel 1921:\nDi diverso tenore i giudizi espressi nell'epistolario con Croce che testimoniano la simpatia politica di Sorel verso il movimento fascista; il 26 agosto 1921, scriveva a Croce: \u00ab\"Le avventure del fascismo sono in questo momento il fenomeno sociale pi\u00f9 originale in Italia; mi sembra che vadano ben al di l\u00e0 delle combinazioni dei politicanti\"\u00bb\nDall'estate del '21 Sorel indicava nel fascismo l'artefice di una rivoluzione politica a cui la Francia avrebbe dovuto guardare. Tra il settembre 1921 e la sua morte, nell'agosto del 1922, non troviamo pi\u00f9 nulla.\nNell'ottobre 1932, l'ambasciatore in Francia dell'Italia fascista, su ordine diretto di Benito Mussolini, rivolgeva una missiva alla famiglia Sorel con su scritto: \u00abIl regime fascista, informato dello stato di abbandono in cui versa la tomba di Sorel, si offre di assumerne la cura e di elevarvi un monumento\u00bb.. Dopo diverso tempo dall'offerta ricevuta la famiglia fece sapere che le condizioni della tomba del loro congiunto riguardavano solo la famiglia e nessun altro."}
{"id": "547449", "revid": "2005184", "url": "https://it.wikipedia.org/wiki?curid=547449", "title": "Aree naturali protette dell'Umbria", "text": "Le aree naturali protette dell'Umbria sono sette, istituite a partire dagli anni novanta, e coprono una superficie pari al circa il 7,5% dell'intero territorio dell'Umbria. I principali ambienti salvaguardati dai parchi nella regione sono quello montano e quello fluviale, preziosi relitti degli ambienti intatti degli Appennini o importanti stazioni per la protezione dell'avifauna stanziale e migrante .\nParco nazionale dei Monti Sibillini.\nIn Umbria \u00e8 compreso nei Comuni di Norcia e Preci; nelle Marche \u00e8 compreso nei Comuni di Acquacanina, Amandola, Arquata del Tronto, Bolognola, Castelsantangelo sul Nera, Cessapalombo, Fiastra, Fiordimonte, Montefortino, Montegallo, Montemonaco, Pievebovigliana, Pieve Torina, San Ginesio, Ussita e Visso. Ha un'estensione totale di 71.437 ettari di area protetta, di cui 17.790 in territorio umbro, ed \u00e8 stato istituito nel 1993.\nAltri parchi.\nParco del Monte Cucco.\n\u00c8 compreso nei Comuni di Costacciaro, Fossato di Vico, Scheggia e Pascelupo e Sigillo per un'estensione di 10.480 ettari di area protetta, ed \u00e8 stato istituito nel 1995.\nAmbiente.\nSistema montano appenninico su cui svetta il monte Cucco (1566 metri) che rappresenta la vetta pi\u00f9 alta del sistema appenninico che delimita il settore nord-orientale dell'Umbria, con un complesso sistema ipogeo, fenomeni di carsismo, acque sotterranee e risorgive che alimentano acquedotti civili e fonti minerali, e vanno a confluire nel fiume Sentino. Abbondanti i fossili e i boschi intatti, mentre di forte interesse speleologico sono le grotte del monte Cucco, la cui profondit\u00e0 \u00e8 stata misurata in oltre 990 metri; il Cens, Centro escursionistico naturalistico speleologico con sede a Costacciaro, ha redatto schede specifiche per ogni grotta, indicando i percorsi, gli armi, le tecniche e la difficolt\u00e0.\nNel parco vivono il lupo, il daino, il cinghiale, l'istrice, la martora, e la lepre; vi si trovano anche alcuni esemplari di aquila reale oltre che il falco, la starna, la coturnice, il gufo reale, e il martin pescatore.\nIl parco \u00e8 percorribile attraverso sentieri, idonei anche al turismo equestre. Alcuni di essi sono stati particolarmente attrezzati per la mountain bike. A causa dei venti e delle correnti termiche, il parco costituisce un luogo di straordinaria attitudine alla pratica del volo libero, soprattutto il deltaplanismo. In inverno si pu\u00f2 praticare anche lo sci di fondo.\nStoria.\nL'area del parco del monte Cucco \u00e8 particolarmente ricca di reperti paleontologici. Si tratta, soprattutto, di ammoniti di diverse dimensioni (da alcuni centimetri a pochi millimetri). Sono anche considerati \"fossili guida\", cio\u00e8 indicatori delle epoche geologiche della terra: il loro aspetto, la stratificazione in cui sono inseriti, servono per determinare l'et\u00e0 e l'evoluzione geologica della zona.\nTutta la montagna, tra Scheggia e Pascelupo, a ridosso della valle del Sentino, venne occupata da eremi, cenobi e abbazie che, soprattutto nell'XI e XII secolo ebbero larga diffusione in tutto il territorio del monte Cucco. In particolare sono da segnalare la \"Badia dei santi Bartolomeo ed Emiliano in Congiuntoli\" (fondata da papa Celestino II nel 1143), la \"Badia di Sitria\", costruita intorno ad un eremo fondato da san Romualdo nel 1014, l\"Eremo di monte Cucco o di san Girolamo\" (secondo la tradizione vi si rifugi\u00f2 san Girolamo per sfuggire alle persecuzioni), il \"Santuario del Monte Calvario\" (costruito nel XVII secolo) e l\"Abbazia di Fonte Avellana\", fondata da san Romualdo nel 980.\nParco del Monte Subasio.\n\u00c8 compreso nei Comuni di Assisi, Nocera Umbra, Spello e Valtopina, per un'estensione di 7.442 ettari di area protetta, ed \u00e8 stato istituito nel 1995.\n\u00c8 costituito dal sistema montuoso che prende il nome dal monte Subasio con i suoi 1290 metri di altezza. Si possono programmare, lungo facili itinerari, escursioni a piedi, a cavallo o in mountain bike. Storia, natura e cultura si fondono, ed Assisi, il cui nucleo storico \u00e8 nel Parco, ne costituisce la \"porta\" naturale. L'interesse del Parco \u00e8 dovuto soprattutto per la presenza, al suo interno, dell'Eremo delle Carceri (dove san Francesco e i suoi seguaci si ritiravano - si \"carceravano\" - in preghiera) e per grande variet\u00e0 di flora presente.\nNel parco si distinguono tre zone. La prima \u00e8 rappresentata da coltivazioni di olivi; occupa la zona pi\u00f9 bassa del parco e arriva generalmente fino a quota 600-700 metri; la seconda zona \u00e8 caratterizzata da boschi di latifoglie (lecci, cerri, querce, aceri montani e roverelle); la terza zona \u00e8 costituita da conifere (pini, abeti e cedri) e da pascoli montani dove, oltre ai fiori (es. narcisi, fiordalisi, orchidee, crochi, viole), si trova una copiosa presenza di ginestre.\nI Siti di Interesse Comunitario (SIC), interni o limitrofi al Parco del Monte Subasio, che corrispondono ad altrettante Zone Speciale di Conservazione (ZSC), sono cinque: Fiume Tescio (parte alta) IT5210022, Colli Selvalonga - Il Monte (Assisi) IT5210023, Monte Subasio (sommit\u00e0) IT5210027, Fosso dell'Eremo delle Carceri (Monte Subasio) IT5210030 e Poggio Caselle - Fosso Renaro (Monte Subasio) IT5210035.\nIl parco ospita una fauna significativa, ma non eccessivamente ricca a causa di una \"caccia selvaggia\" negli anni passati, che ha provocato l'estinzione di alcune specie e, pi\u00f9 spesso, una forte riduzione del numero degli esemplari. Il lupo \u00e8 segnalato solo occasionalmente; l'aquila reale e la coturnice nidificavano sul Subasio fino alla met\u00e0 del secolo scorso, mentre la starna, che negli anni passati era a rischio di estinzione, ha colonizzato di nuovo il monte. Vi si trovano numerose volpi, tassi, istrici, faine, cinghiali e lepri mentre caprioli, daini e cervi trovano nei boschi del parco il loro habitat naturale.\nParco del Lago Trasimeno.\n\u00c8 compreso nei Comuni di Castiglione del Lago, Magione, Panicale, Passignano sul Trasimeno e Tuoro sul Trasimeno, per un'estensione di 13.200 ettari di area protetta, ed \u00e8 stato istituito nel 1995.\n\u00c8 il pi\u00f9 grande dei parchi regionali umbri; il territorio si estende lungo il perimetro del lago Trasimeno e comprende le tre isole: Isola Polvese, Isola Maggiore e Isola Minore.\nParco di Colfiorito.\n\u00c8 compreso nel Comune di Foligno, per un'estensione di 338 ettari di area protetta, ed \u00e8 stato istituito nel 1995.\nSi tratta del parco pi\u00f9 piccolo tra le aree protette dell'Umbria, ed \u00e8 famoso per la sua zona umida di montagna, \"la palude\", che \u00e8 stata dichiarata patrimonio dell'umanit\u00e0 dalla Convenzione internazionale di Ramsar.\nParco fluviale del Tevere.\n\u00c8 compreso nei Comuni di Alviano, Baschi, Guardea, Monte Castello di Vibio, Montecchio, Orvieto e Todi, per un'estensione di 7.925 ettari di area protetta, ed \u00e8 stato istituito nel 1995.\nIl parco comprende territori significativi per caratteristiche ambientali come il corso del Tevere, il lago di Corbara, le Gole del Forello e l'Oasi naturalistica Lago di Alviano. Si sviluppa per circa 50 chilometri lungo il fiume da Montemolino (nei pressi di Todi) fino al lago di Alviano. Dopo aver attraversato le Gole del Forello e l'invaso artificiale di Corbara, subito dopo la diga, il Tevere ritorna nello stretto alveo naturale dirigendosi verso occidente.\nParco fluviale del Nera.\n\u00c8 compreso nei Comuni di Arrone, Ferentillo, Montefranco, Polino e Terni, per un'estensione di 2.120 ettari di area protetta, ed \u00e8 stato istituito nel 1995.\n\u00c8 stato definito il \"parco delle acque\" ed elemento caratterizzante \u00e8 il tratto della Valnerina ternana. In particolare \u00e8 rinomato per le gole della Valnerina e il salto della Cascata delle Marmore. Ma esiste anche un \"parco nel parco\": quello dell'archeologia industriale, con le grandi centrali idroelettriche e le fabbriche, nate grazie all'abbondanza di energia, ma oggi dismesse.\nSistema territoriale Monte Peglia e Selva di Meana.\nIl Sistema territoriale di interesse naturalistico ambientale (Stina) Monte Peglia e Selva di Meana \u00e8 compreso nei Comuni di Allerona, Castel Viscardo, Fabro, Ficulle, Montegabbione, Monteleone d'Orvieto, Orvieto, Parrano e San Venanzo, per una superficie totale di 44.270 ettari e un'estensione di 4.535 ettari di area protetta, ed \u00e8 stato istituito nel 2000.\nAree Natura 2000.\nLe localit\u00e0 - definite Siti di Interesse Comunitario, e spesso indicate con l'acronimo SIC - sono state proposte sulla base del Decreto 25/3/2005 - pubblicato sulla Gazzetta Ufficiale della Repubblica Italiana n. 157 dell'8 luglio 2005 - predisposto dal Ministero dell'Ambiente e della Tutela del Territorio e del Mare ai sensi della direttiva 92/43/CEE"}
{"id": "547471", "revid": "1543377", "url": "https://it.wikipedia.org/wiki?curid=547471", "title": "Superliga (Slovacchia)", "text": "La Superliga, nota per motivi di sponsorizzazione con la denominazione Fortuna Liga, \u00e8 la massima divisione del campionato slovacco di calcio. La squadra pi\u00f9 titolata del massimo campionato \u00e8 lo Slovan Bratislava.\nPrende il nome dallo sponsor, ed \u00e8 nato in seguito alla divisione della Cecoslovacchia in Repubblica Ceca e Repubblica Slovacca, avvenuta nel 1993.\nStoria.\nUn primo campionato slovacco di calcio (\"Zvazov\u00e9 Majstrovstv\u00e1 Slovenska\") viene disputato fra il 1925 e il 1933: in quegli anni la Slovacchia era parte della Cecoslovacchia, ma alle squadre slovacche non era consentito partecipare al campionato cecoslovacco. Caduto questo divieto, le compagini slovacche partecipano al campionato cecoslovacco tra il 1935 e il 1939. In questo anno viene creata la Repubblica Slovacca, e di conseguenza le squadre slovacche partecipano ad un loro torneo fino al 1945. Tutti i tornei \"slovacchi\" disputati fino a questo punto non sono considerati ufficiali.\nNel dopoguerra le squadre slovacche tornano a giocare nel campionato cecoslovacco fino al 1993: in questi anni lo Slovan Bratislava vince otto titoli cecoslovacchi, lo Spartak Trnava cinque, e l'Inter Bratislava uno, senza dimenticare la prestigiosa vittoria dello Slovan nella Coppa delle Coppe 1968-1969, unico trionfo di una squadra della Cecoslovacchia.\nNel 1993 la Slovacchia diventa indipendente, e cos\u00ec l'edizione 1992-1993 del campionato cecoslovacco \u00e8 anche l'ultima: nel 1993-94 viene infatti organizzato il primo campionato nazionale slovacco. Composto da dodici squadre, si svolge in due fasi: dopo i gironi di andata e ritorno, si disputa un ulteriore girone di sola andata per il titolo per le prime sei squadre, e un altro per la salvezza per le ultime sei squadre, per un totale di trentadue gare disputate da ciascun team.\nQuesta struttura sar\u00e0 abbandonata solo nel 1996-97, in favore di un girone unico di sedici squadre, il cui vincitore \u00e8 campione nazionale. Nel 2000-01 altro cambio: campionato a dieci squadre con doppi andata e ritorno. Infine dal 2006-07 il numero delle squadre sar\u00e0 portato alle odierne dodici.\nFormula.\nLe dodici squadre si affrontano in gironi di andata-ritorno-andata, per un totale di trentatr\u00e9 giornate: la squadra campione di Slovacchia si qualificher\u00e0 per il secondo turno di qualificazione della UEFA Champions League, mentre la seconda e la terza classificata si qualificheranno rispettivamente per il secondo e per il primo turno della UEFA Europa League. L'ultima classificata retrocede direttamente in 1. Slovensk\u00e1 Futbalov\u00e1 Liga.\nSquadre.\nSono 29 le squadre che hanno partecipato alle 29 edizioni della Superliga (Slovacchia) dal 1993-1994 al 2021-2022 (in grassetto le squadre partecipanti all'attuale stagione):\nAlbo d'oro.\nLe squadre con sede nella capitale Bratislava hanno vinto il maggior numero di titoli: lo Slovan primeggia in graduatoria con 11 successi davanti allo \u017dilina (7)."}
{"id": "547473", "revid": "289247", "url": "https://it.wikipedia.org/wiki?curid=547473", "title": "Corgon Liga", "text": ""}
{"id": "547476", "revid": "729019", "url": "https://it.wikipedia.org/wiki?curid=547476", "title": "Ultimate Revenge", "text": "Ultimate Revenge \u00e8 il video di un concerto in cui suonarono Slayer, Exodus e Venom nel 1985 a New York, USA. Non ci sono molte informazioni su questo prodotto, dato che \u00e8 fuori commercio e non sono previste ristampe."}
{"id": "547477", "revid": "46291", "url": "https://it.wikipedia.org/wiki?curid=547477", "title": "Ginestra (vegetale)", "text": ""}
{"id": "547478", "revid": "78273", "url": "https://it.wikipedia.org/wiki?curid=547478", "title": "Oleo-Ceratonion", "text": ""}
{"id": "547482", "revid": "174925", "url": "https://it.wikipedia.org/wiki?curid=547482", "title": "Casa di Colombo (Genova)", "text": ""}
{"id": "547485", "revid": "842", "url": "https://it.wikipedia.org/wiki?curid=547485", "title": "Pipeline grafica 3D", "text": ""}
{"id": "547486", "revid": "38120", "url": "https://it.wikipedia.org/wiki?curid=547486", "title": "Liberazione di Mafeking", "text": ""}
{"id": "547489", "revid": "123608293", "url": "https://it.wikipedia.org/wiki?curid=547489", "title": "Materialismo dialettico", "text": "Il materialismo dialettico \u00e8 una teoria dialettica della natura e della storia, fondata sul metodo dialettico di Hegel, utilizzato per\u00f2 in chiave materialista. Essa \u00e8 la \"concezione filosofica\" del marxismo cos\u00ec come sviluppata soprattutto da Engels e Lenin, ed era considerata la \"filosofia ufficiale\" dell'Unione Sovietica e di altri Paesi. Essa pu\u00f2 definirsi come dottrina della materia in movimento e logica della contraddizione.\nIl termine \"dialettico\" esprime l'inclusione nel punto di vista materialista della consapevolezza della dinamica interconnessione tra i processi e dell'universalit\u00e0 del mutamento: qualsiasi ente \u00e8, secondo questa dottrina, soggetto ad un processo di autotrasformazione, dovuto al fatto che il suo contenuto \u00e8 costituito da forze in opposizione (o \"contraddittorie\" nel gergo hegeliano); ciascuna cosa si muta costantemente in qualcosa di diverso da s\u00e9. In tale contesto, pertanto, si ripudiano il meccanicismo inteso come materialismo non dialettico e la metafisica nel senso dell'ontologia idealista.\nIl materialismo storico da questo punto vista non \u00e8 altro che l'applicazione del materialismo dialettico alla storia delle societ\u00e0 umane. Sebbene i marxisti, e specialmente Marx stesso, si siano occupati soprattutto del materialismo storico, \u00e8 possibile rintracciare un'importante elaborazione teorica di carattere marxista anche riguardo alla storia naturale (di cui, secondo la filosofia materialista, la storia dell'umanit\u00e0 \u00e8 una parte).\nDalla dialettica hegeliana al marxismo.\nEngels: le leggi della dialettica della natura.\nTesti fondamentali del materialismo dialettico sono l\"'Anti-D\u00fchring\" (1878), che molti considerano un vero e proprio compendio del Capitale, e l'incompleto \"Dialettica della natura\" (composto nel 1883 ma pubblicato postumo solo nel 1925) di Friedrich Engels. In essi Engels esplicita la sua concezione filosofica in modo particolarmente chiaro indicandola come \"dialettica materialista\". La dialettica marxiana secondo lui si applica anche alla natura e poggia su tre leggi:\nQueste leggi, per Engels, determinano un divenire sia naturale che storico, necessario ed essenzialmente progressivo, che ha tuttavia caratteristiche rivoluzionarie, con svolte brusche e violente, e non quelle di una pacifica evoluzione gradualistica.\nQueste leggi sono spesso state addirittura interpretate come critica e negazione del principio di non contraddizione. Secondo alcuni ci\u00f2 \u00e8 stato dovuto essenzialmente a causa di una esasperata identificazione della contraddizione dialettica in senso hegeliano (intesa come conflitto tra forze in contrapposizione) e la contraddizione logica, propria della logica formale. Diversi autori marxisti hanno infatti apertamente contestato la validit\u00e0 del principio di non contraddizione, considerandolo poco pi\u00f9 che una finzione matematica, che mostra per\u00f2 i suoi limiti quando \u00e8 applicato concretamente al mondo materiale.\nMarx: capovolgere l'hegelismo e usarlo per cambiare il mondo.\nSebbene sia stato esplicitato maggiormente nei testi di Engels, e sebbene alcuni ritengano che Marx non fosse molto interessato all'opera di sistematizzazione della sua dottrina filosofica realizzata dall'amico, in genere si ritiene che il materialismo dialettico fece la sua comparsa con la rivalutazione critica da parte di Karl Marx del metodo dialettico di Hegel che questi applicava all'analisi dell'Uomo, della sua storia e delle sue opere. Marx capovolse il metodo di Hegel che a suo giudizio \"poggiava sulla testa\" (cio\u00e8 sullo Spirito, visto come entit\u00e0 fondante la dialettica storica) \"riportandolo sui piedi\" (cio\u00e8 basando la sua filosofia sulla supremazia della materia, di cui i fenomeni spirituali o mentali nel cervello umano sono un prodotto).\nFondamentalmente, ci\u00f2 che Marx conserv\u00f2 dell'idealismo hegeliano, applicandolo tuttavia al mondo reale (in opposizione al mondo ideale) fu:\nDalla visione materialista tradizionale, ormai gi\u00e0 suffragata dalle scoperte dei naturalisti (specialmente Charles Darwin), Marx assume l'idea che la natura non-vivente precedette le forme viventi della natura, che, come animali capaci di pensiero astratto e coscienti di s\u00e9, gli esseri umani si sono evoluti da animali senza questa capacit\u00e0, e che la mente e la coscienza non possono esistere separatamente da un corpo vivente.\nConseguenza fondamentale della filosofia marxiana \u00e8 il nuovo ruolo del filosofo materialista-dialettico. Come il mondo, secondo Marx, non \u00e8 basato sull'Idea ma sulla materia, cos\u00ec scopo del filosofo non \u00e8 pi\u00f9 solo \"interpretare il mondo\", ma \"mutarlo\": questo \u00e8 quanto dichiara in modo programmatico al termine (nell'undicesima tesi) delle fondamentali Tesi su Feuerbach (1845), brevissimo e sintetico manifesto che, differenziando il pensiero marxiano dalla principale corrente della sinistra hegeliana, fonda teoricamente il nuovo indirizzo filosofico. Come il mondo secondo Marx non \u00e8 statico ma evolve dialetticamente seguendo le sue contraddizioni interne, cos\u00ec la filosofia di tipo nuovo deve schierarsi nello scontro tra forze antagoniste (tra le classi sociali) che dilania la societ\u00e0 e porsi l'obiettivo della soluzione per via rivoluzionaria della contraddittoriet\u00e0 del reale, da cui non ci si pu\u00f2 liberare per via contemplativa \u2014 se non finendo, come Hegel, per giustificare la presunta \"razionalit\u00e0\" dell'ordine di cose esistente.\nIl materialismo dialettico nel Novecento.\nLenin: materialismo, idealismo ed empiriocriticismo.\nA Lenin si deve l'introduzione dell'espressione \"materialismo dialettico\", che mette l'accento non pi\u00f9 sul rovesciamento materialista della dialettica hegeliana ma soprattutto sul fatto che il marxismo rappresenta una forma nuova di materialismo, distinto dal \"materialismo volgare\" o \"materialismo metafisico\" o anche \"meccanicismo\" tipico di una branca del pensiero filosofico, specie illuminista, che riconduceva tutti i processi naturali al paradigma della meccanica (perfino il pensiero, come esemplifica l'aforisma \"Il cervello secerne pensiero come il fegato secerne la bile\" attribuito al fisiologo illuminista Cabanis).\nNel 1909 Lenin pubblica \"Materialismo ed empiriocriticismo\", in polemica con il compagno di partito Aleksandr Bogdanov il quale sostiene che l'unica realt\u00e0 (o perlomeno l'unica effettivamente conoscibile) \u00e8 l'esperienza, contenuta nel lavoro collettivo; in questo Bogdanov riprende e modifica le tesi filosofiche di Richard Avenarius e di Ernst Mach e propone di conciliare con esse il marxismo, giustificando questa operazione sulla base di alcuni nuovi risultati delle scienze naturali. Lenin contesta la filosofia empiriocritica di Mach, a suo parere analoga all'empirismo e al kantismo (che si autodefiniva \"filosofia critica\"), e tenta di dimostrare la sostanziale somiglianza tra il machismo e il bogdanovismo. Questo libro vuole essere una difesa appassionata e molto dettagliata del materialismo in particolare rispetto ai problemi gnoseologici, partendo dalle posizioni espresse dal \"maestro\" di Lenin, Georgij Plechanov (autore di testi come \"Lo sviluppo della visione monista della storia\" e \"La concezione materialista della storia\"). In particolare le tesi leniniane sono:\nLe fortune teoriche di Bogdanov non ressero alla critica leniniana. Le posizioni filosofiche di Plechanov e Lenin conquistarono decisamente l'egemonia nel marxismo russo e poi sovietico, e in seguito in tutto il movimento comunista internazionale. Fu allontanato dal Comitato Centrale bolscevico, ma rimase ad ogni modo una figura di rilievo dell'ala sinistra del Partito; partecip\u00f2 alla Rivoluzione d'Ottobre e dopo il 1917 fu nominato direttore dell'Accademia Socialista delle Scienze Sociali; divenne professore all'Universit\u00e0 di Mosca e guid\u00f2 il movimento \"Proletkult\" (Cultura Proletaria). Con lo stalinismo cadde in disgrazia e fu sottoposto ad una sorta di \"damnatio memoriae\", preludio ad un periodo di autoritarismo anche in campo filosofico che avrebbe sostituito alla critica delle idee quella realizzata con la forza.\nControversie.\nPopper: il materialismo dialettico non \u00e8 scientifico.\nSecondo Karl Popper il marxismo (e la psicoanalisi) si presenta come una teoria capace di spiegare qualsiasi fatto ricada nel suo ambito e, quindi, di \"sottrarsi ad ogni confutazione\" (o falsificazione, nel linguaggio di Popper) \"possibile ed immaginabile\". Il vizio del materialismo dialettico risiederebbe nel fatto che esso rinuncerebbe al principio di non-contraddizione: se un fenomeno non \u00e8 compatibile con una particolare \"tesi\", vuol dire che esso ne \u00e8 l\"'antitesi\" e come tale viene accettato \"insieme\" con la sua tesi; in tal modo la capacit\u00e0 di distinguere tra affermazioni a sostegno oppure contrarie ad una qualche teoria che poggi sul materialismo dialettico verrebbe di fatto annullato, rendendone impossibile una qualsiasi confutazione. Pertanto il materialismo dialettico, poich\u00e9 presume di poter spiegare \"qualsiasi\" fenomeno, sia naturale sia storico, ricada nel suo ambito e poich\u00e9 non \u00e8 falsificabile, non pu\u00f2 essere considerato una vera dottrina scientifica, come invece pensavano Marx ed Engels.\nPopper ebbe a scrivere sull'apparente potere esplicativo del materialismo dialettico marxista:\nA detta di Popper:\nQuesta sua non-confutabilit\u00e0, secondo Popper, renderebbe il materialismo dialettico essenzialmente non scientifico.\nDifese del materialismo dialettico.\nI marxisti hanno tentato di rispondere in vari modi alle accuse di Popper, di cui essi classificano la filosofia in genere come una variante dell'empirismo (o dell'agnosticismo filosofico, cio\u00e8 della neutralit\u00e0 tra idealismo e materialismo). Filosofi posteriori di cultura sovietica tentarono di reinterpretare il materialismo dialettico meno drasticamente in modo da salvare il principio di non-contraddizione. Anche il leader del Partito Comunista Cinese Mao Tse-Tung disse la sua sul principio di non contraddizione, spiegando perch\u00e9 la dialettica materialista lo rifiutasse in una nota del 1937\nSecondo un'altra linea difensiva, alcuni marxisti distinguono tra il materialismo dialettico inteso solo come \"metodo\" filosofico del marxismo (che sarebbe non una vera e propria teoria scientifica, come secondo alcuni riteneva Engels, bens\u00ec la generalizzazione di un metodo di pensiero basato sull'esperienza) e il contenuto positivo del marxismo, che rientra nella fattispecie delle teorie scientifiche, fa previsioni piuttosto precise ed \u00e8 confutabile, basato sull'esperienza e anche emendabile con integrazioni e revisioni successive (questa \u00e8, per esempio, l'opinione della scuola di Francoforte). In effetti Engels sembra rispondere anticipatamente a critiche simili nella sua polemica col professor D\u00fchring:\nLo \"status\" controverso del materialismo dialettico.\nDi fatto, non sembra si possa attribuire ad Engels per\u00f2 l'idea della dialettica materialista come una sorta di dogma religioso capace di spiegare tutti i fenomeni; questa \u00e8 piuttosto la \"vulgata\" canonizzata per esempio nel \"Breve corso di storia del Partito Comunista (Bolscevico) dell'URSS\" pubblicato nel 1938 ad opera del leader sovietico Stalin, in cui in effetti lo stile espositivo \u00e8 il seguente:\nSpesso il circospetto \"perfettamente conoscibili\" diventava in sostanza un \"perfettamente conosciute\" nella pratica scientifica sovietica (come per esempio nel famoso caso dell'opposizione di Lysenko alla genetica). Questa dottrina, indicata in russo con l'abbreviazione \u0434\u0438\u0430\u043c\u0430\u0442, \"diamat\" (da \u0434\u0438\u0430\u043b\u0435\u043a\u0442\u0438\u0447\u0435\u0441\u043a\u0438\u0439 \u043c\u0430\u0442\u0435\u0440\u0438\u0430\u043b\u0438\u0437\u043c, \"dialekti\u010deskij materializm\"), ed esposta specificamente nell'opuscolo di Stalin \"Del materialismo dialettico e del materialismo storico\", era la \"filosofia ufficiale\" insegnata nelle scuole e nelle universit\u00e0 sovietiche.\n\u00c8 stata osservata la distanza tra questa dogmatizzazione del materialismo dialettico e quella originaria, in particolare per quanto riguarda la questione spinosa dello \"status\" della dialettica rispetto al complesso della conoscenza umana. Engels non crede a \"verit\u00e0 eterne\":\nNaturalmente esistono differenti interpretazioni di questo passo di Engels, soprattutto da parte staliniana.\nInteressante \u00e8 a proposito il seguente passo di Lenin:\nLa dialettica engelsiana per\u00f2 (diversamente dalla dialettica hegeliana) ha in effetti una doppia natura. Non viene intesa solo come \"scienza del pensiero\" ma anche, siccome il pensiero umano \u00e8 un \"riflesso\" del mondo materiale esterno, come un'ampia generalizzazione del \"modo di esistenza\" di tutta la materia:"}
{"id": "547490", "revid": "729019", "url": "https://it.wikipedia.org/wiki?curid=547490", "title": "Strada statale 510 Sebina Orientale", "text": "La ex strada statale 510 Sebina Orientale (SS 510), ora \"strada provinciale BS 510 Sebina Orientale (SP BS 510)\", \u00e8 una strada provinciale italiana che collega la citt\u00e0 di Brescia alla Val Camonica costeggiando a oriente il lago d'Iseo, che \u00e8 anche detto \"lago Sebino\", da cui il nome della strada. La ex strada statale 469 Sebina Occidentale costeggia invece il citato specchio d'acqua a occidente.\nStoria.\nLa strada statale 510 venne istituita nel 1966 con il seguente percorso: \"Innesto strada statale n. 42 \u00abdel Tonale e della Mendola\u00bb a Darfo - Iseo - Innesto strada statale n. 11 \u00abPadana Superiore\u00bb a Mandolossa di Brescia.\"\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Lombardia che ha provveduto al trasferimento dell'infrastruttura al demanio della Provincia di Brescia.\nPercorso.\nHa origine dalla strada statale 42 del Tonale e della Mendola nei pressi di Darfo Boario Terme, costeggia la sponda orientale del lago d'Iseo (da cui il nome) e termina con l'innesto nel vecchio tracciato della ex strada statale 11 Padana Superiore nei pressi della localit\u00e0 Mandolossa, esattamente in corrispondenza della rotonda posta alla fine di via Vallecamonica di Brescia (sul confine con Gussago e Roncadelle).\nDal 2003 \u00e8 stata aperta completamente la nuova variante con caratteristiche di strada a scorrimento veloce, eliminando cos\u00ec l'attraversamento dei centri abitati e rendendo pi\u00f9 fluido e sicuro il collegamento con la Val Camonica. Il vecchio tracciato costeggiava il lago a pochi metri dallo specchio d'acqua; il nuovo invece, con una successione di gallerie e viadotti, taglia a mezza costa le montagne che circondano il lago.\n Dall'innesto con il raccordo per la tangenziale Sud di Brescia e l'uscita per Camignone (circa 7 chilometri) la strada \u00e8 classificata come strada extraurbana principale ed \u00e8 a quattro corsie complessive, con le due carreggiate separate da uno spartitraffico, senza corsia d'emergenza. In corrispondenza di alcuni ingressi, tuttavia, mancano del tutto le corsie di accelerazione e decelerazione previste dalle vigenti normative.\nDallo svincolo di Camignone sino al termine \u00e8 invece classificata come strada extraurbana secondaria, a carreggiata unica, anche se la sede stradale mantiene un'ampiezza considerevole.\nLungo tutto lo sviluppo dell'arteria non \u00e8 presente alcun incrocio a raso; le connessioni con la viabilit\u00e0 locale sono rese possibili mediante un certo numero di svincoli, pi\u00f9 frequenti nel tratto iniziale. Parte del secondo tratto, quello a carreggiata unica, \u00e8 interdetto ai veicoli non motorizzati (il primo tratto, essendo strada extraurbana principale, lo \u00e8 per definizione); il limite di velocit\u00e0 \u00e8 di 90 km/h nel tratto a doppia carreggiata e in parte del tratto a carreggiata unica: altrove, \u00e8 ridotto a 70\u00a0km/h.\nDal 2011 nel tratto tra l'uscita Pisogne Sud e l'uscita Pisogne Nord - Gratacasolo \u00e8 attivo un sistema SICVE (meglio conosciuto come \"safety tutor\") per il sanzionamento degli eccessi di velocit\u00e0. Nel medesimo tratto erano gi\u00e0 in esercizio e sono tuttora attivi due dispositivi autovelox.\nLa strada si collega alla tangenziale Sud di Brescia mediante un breve raccordo (2,5\u00a0km) con due corsie per senso di marcia e senza incroci a raso. In questo modo \u00e8 possibile transitare dalla tangenziale sud all'ex statale Sebina Orientale e viceversa senza dover percorrere tratti a viabilit\u00e0 ordinaria. Sulle rampe di ingresso e di uscita del raccordo \u00e8 presente la segnaletica di inizio e fine di strada extraurbana principale, nonostante la strada non sia a carreggiate separate e quindi non presenti le caratteristiche previste dalla legge per tale classificazione tecnica."}
{"id": "547499", "revid": "467420", "url": "https://it.wikipedia.org/wiki?curid=547499", "title": "Carlo Poma", "text": "Biografia.\nRest\u00f2 orfano tredicenne del padre Leopoldo, consigliere del Tribunale di prima istanza. Dopo aver frequentato il Regio Ginnasio a Mantova, studi\u00f2 medicina all'Universit\u00e0 di Pavia. Dopo la laurea conseguita il 20 dicembre 1848, torn\u00f2 nelle citt\u00e0 natale dove prest\u00f2 servizio nell'ospedale locale.\n&lt;br&gt;Nel tempo divenne un seguace delle idee di Giuseppe Mazzini. Si leg\u00f2 a una societ\u00e0 segreta fondata a Mantova dal sacerdote Enrico Tazzoli, che si muoveva per la fine del predominio austriaco nell'Italia settentrionale.\nLa casa di Carlo Poma venne usata dai patrioti come deposito per i manifestini e per altri scritti rivoluzionari.\nQuando la polizia austriaca agli ordini del commissario Filippo Rossi scopr\u00ec la cospirazione in seguito a una perquisizione nella notte tra il 16 e il 17 giugno 1852, Poma fu arrestato mentre svolgeva la sua attivit\u00e0 di medico nello stesso ospedale che oggi porta il suo nome.\nIn carcere ebbe la visita della pittrice Orsola Ferrari, moglie di suo fratello Luigi.\nCarlo Poma fu infine condannato a morte per impiccagione nel novembre del 1852. Fu giustiziato nel giorno del suo ventinovesimo compleanno, il 7 dicembre 1852, assieme a Giovanni Zambelli, Angelo Scarsellini, Enrico Tazzoli e Bernardo Canal, nella valletta di Belfiore, alle porte di Mantova.\nNel 2016 \u00e8 stato pubblicato un poemetto scritto dal fratello Angelo il giorno successivo alla morte di Carlo Poma. Il manoscritto \u00e8 stato rinvenuto ad Ostiano dove Angelo Poma svolse l'attivit\u00e0 medica . Nel poemetto di 58 stanze in ottava rima, Angelo immagina se stesso in purgatorio dove incontra il fratello Carlo che gli consegna parole di consolazione per la madre Anna Filippini Poma.\nA causa della sua tragica morte Carlo Poma \u00e8 considerato uno degli eroi e una delle personalit\u00e0 pi\u00f9 importanti del Risorgimento.\nPorta il suo nome l'Ospedale di Mantova, inaugurato nel 1928 che sostituiva il precedente ospedale nel quale prestava la sua opera lo stesso Carlo Poma.\nVilla Poma.\nIl 13 novembre 1868 il consiglio comunale deliber\u00f2 di cambiare il nome del paese di \"Mulo\" in Villa Poma in onore del Dottor Carlo Poma che l\u00ec aveva trascorso parte dell'et\u00e0 infantile e giovanile nella villa costruita sui terreni ricevuti in eredit\u00e0 dalla madre Anna Filippini. Il suo profilo compare sullo stemma del comune concesso con regio decreto del 24 gennaio 1869."}
{"id": "547504", "revid": "3358", "url": "https://it.wikipedia.org/wiki?curid=547504", "title": "Gloriosa rivoluzione inglese", "text": ""}
{"id": "547506", "revid": "290309", "url": "https://it.wikipedia.org/wiki?curid=547506", "title": "Val Canale", "text": "La Val Canale (\"Kanalska dolina\" in sloveno, \"Kanaltal\" in tedesco) \u00e8 un solco vallivo delle Alpi Orientali, che si estende tra Pontebba ad ovest ed il valico di Coccau ad est, compreso tra le Alpi Carniche ad ovest, le Caravanche a nord e le Alpi Giulie a sud.\nGeografia.\nPercorsa nel tratto iniziale dal fiume Fella, affluente del Tagliamento, e dal torrente Slizza che s'incontra dopo la sella di Camporosso che divide i due bacini idrografici, separa le Alpi Carniche, a ovest, dalle Alpi Giulie a est. I centri principali della valle sono:\nStoria.\nFu annessa all'Italia con il trattato di Saint-Germain del 1919: prima di questa data la valle aveva fatto parte per centinaia di anni del Ducato di Carinzia, mentre la sua parte orientale era appartenuta, fin dall'XI secolo, al Ducato di Carniola.\nCon il trattato sugli \"optanti\", stipulato tra Mussolini e Hitler nel 1939, l'85% degli sloveni, circa 5.600 e che rappresentavano quasi la totalita della popolazione (a parte il villaggio di Tarvisio e qualche famiglia di Malborghetto), lasciarono il territorio per la Germania nazionalsocialista, a causa della sfiducia e fobia verso l'Italia. Solo il 15% vi fece ritorno dopo la guerra, mentre la maggior parte prefer\u00ec rimanere nell'attuale Austria. Attualmente solo l'8% della popolazione parla attivamente tedesco o sloveno. In particolare, sono rimasti poco meno di 50 parlanti tedesco, mentre circa 300 persone parlano attivamente sloveno. Quest'ultimi sono pi\u00f9 che altro concentrati nei centri abitati di Ugovizza e Camporosso.\nCultura.\nDopo la seconda guerra mondiale la valle ha subito un fortissimo calo demografico, nonostante l'immigrazione da parte di italiani e friulani.\nLa valle dipende fortemente dalle attivita turistiche.\nLingue.\nLinguisticamente la valle rappresenta un caso unico nel panorama culturale europeo, poich\u00e9 al suo interno coesistono parlanti neo-latini (italiani), slavi (sloveni) e germanici (Carinziani germanofoni)."}
{"id": "547510", "revid": "46722", "url": "https://it.wikipedia.org/wiki?curid=547510", "title": "Ovini", "text": ""}
{"id": "547511", "revid": "608583", "url": "https://it.wikipedia.org/wiki?curid=547511", "title": "M1 Carbine", "text": "La carabina M1 (formalmente chiamata United States Carbine, Caliber .30, M1) \u00e8 un'arma semiautomatica semplice e leggera in calibro .30 usata dalle forze statunitensi durante la Seconda guerra mondiale e poi rimasta in servizio fino alla Guerra del Vietnam. La produzione vari\u00f2 nel corso degli anni con modelli nuovi e rivisitazioni che l'hanno resa molto popolare anche tra i civili.\nNonostante il nome e alcune similitudini estetiche, la Carabina M1 non condivide quasi nient'altro con il pi\u00f9 grande Garand M1, nemmeno il munizionamento. Fu chiamata \"carabina\" semplicemente per la lunghezza inferiore al normale.\nIl 1\u00ba luglio 1925 l'esercito statunitense introdusse l'attuale sistema di nomenclatura in cui M sta per \"modello\" e il numero rappresenta lo sviluppo sequenziale delle varie armi. Ossia, il \"fucile M1\" indica il primo tipo di arma sviluppata in questa categoria, la Carabina M1 fu la prima arma tra le carabine e cos\u00ec via.\nStoria.\nLe limitazioni delle armi nell'arsenale statunitense.\nGi\u00e0 prima della Seconda guerra mondiale la U.S. Army Ordnance aveva ricevuto feedback nei quali si spiegava come il fucile M1 Garand fosse troppo ingombrante e pesante per le truppe di supporto come carristi, squadre mortaio e operatori radio.\nInoltre, l'idea di sfruttare alianti per lanciare oltre le linee nemiche gruppi di paracadutisti fece sorgere la domanda per un tipo di arma adatta a questi combattenti. Si richiedeva un'arma leggera e compatta, che avesse una portata e una precisione maggiori di una pistola, ma un peso inferiore sia al Garand M1 che al Thompson. L'esercito decise che una carabina avrebbe potuto funzionare, ma specific\u00f2 che la nuova arma non avrebbe dovuto pesare pi\u00f9 di 2,5\u00a0kg pur mantenendo una buona precisione sui 300 m. Per i paracadutisti fu specificamente pensata una versione con calcio abbattibile.\nLa progettazione della nuova carabina.\nNel 1938 l'Odnance Department venne incaricato di sviluppare un \"fucile leggero\" o una carabina, sebbene i requisiti per l'arma non sarebbero stati definitivamente approvati fino al 1940. Questo port\u00f2 ad una competizione nel 1941 tra le varie compagnie di produzione militare.\nLa Winchester, dapprima, non sottopose il progetto di una carabina, visto che era impegnata nella progettazione di un fucile militare M2 camerato per il .30-06. Il fucile era l'idea di Jonathan \"Ed\" Browning, fratello del pi\u00f9 famoso John Moses Browning. Un paio di mesi dopo la morte di Ed nel maggio 1939, la Winchester assunse David Marshall \"Carbine\" Williams che aveva cominciato a lavorare ad una carabina azionata a pistone a \"corsa corta\" durante un breve soggiorno in una colonia penale di bassa sicurezza. La Winchester, dopo il rilascio di Williams, lo assunse nella speranza che il brillante progettista potesse completare i progetti lasciati incompiuti da Ed Browning.\nWilliams introdusse il suo pistone a \"corsa corta\" nel progetto gi\u00e0 esistente. Dopo le prime prove sul campo, il meccanismo di chiusura di Browning si rivel\u00f2 altamente inaffidabile e si decise di sostituirlo con l'ormai collaudato sistema di chiusura rotante Garand. Nel maggio 1941, il prototipo era passato dai 4,3\u00a0kg originali ai 3,4\u00a0kg del progetto finale.\nLa Ordnance non si era dichiarata soddisfatta dei prototipi inviati dalle varie industrie. La Winchester si mise in contatto con l'azienda per proporre il proprio M2. Il maggiore Studler della Ordnance ritenne possibile scalare il fucile per farne una carabina dal peso ancora pi\u00f9 contenuto (dai 2 ai 2,5\u00a0kg) e richiese un prototipo al pi\u00f9 presto. Il primo esemplare venne costruito alla Winchester in 13 giorni da William C. Roemer, Fred Humeston e altri tre lavoratori della Winchester sotto la supervisione di Edwin Pugsley ed era essenzialmente una versione ridotta dell'M2 in .30 Carbine. Il lavoro fu compiuto con parti ricavate da altre armi: gruppo grilletto e blocchi di un Winchester M1905 e una barra di azionamento di un Garand modificata per entrare nella nuova arma. Il prototipo colp\u00ec subito i militari.\nDopo i primi test nell'agosto del 1941, la Winchester si impegn\u00f2 nel definire una versione pi\u00f9 presentabile. Williams fu incaricato della supervisione. Il nuovo prototipo stravinse contro le rimanenti carabine proposte nel settembre del 1941 e la Winchester ricevetta la notifica di vittoria il mese seguente. La standardizzazione avvenne il 22 ottobre 1941. Questa storia fu l'ispirazione per il film del 1952 \"Carabina Williams\" con James Stewart. A differenza di quanto mostrato nel film, tuttavia, Williams ebbe poco a che vedere con la creazione dell'arma, se non per il funzionamento a corsa corta. Williams progett\u00f2 il suo nuovo sistema indipendentemente dagli altri membri della Winchester, e il prototipo non fu pronto prima del dicembre 1941, due mesi dopo la standardizzazione della carabina. Edwin Pugsley ammise che il progetto di Williams era superiore a quello della Carabina M1, ma la sua decisione di procedere da solo non fu mai ben vista, e le caratteristiche del nuovo prototipo non vennero mai incluse nell'arma adottata. In un memorandum del 1951 si fa notare come la concessione del brevetto a Williams fosse stata una svista dell'ufficio, in quanto un sistema del genere esisteva gi\u00e0 all'epoca della registrazione.\nNel 1973 Edwin Pugsley rilasci\u00f2 un \"testamento tecnico\" in cui spiegava in maniera chiara la nascita della Carabina M1. \"La carabina non ha un solo inventore\" disse, ma fu il risultato del lavoro condiviso di Bill Roemer, Marsh Williams, Fred Humeston, Cliff Warner, almeno tre impiegati della Winchester e lo stesso Pugsley. Le idee furono prese un po' ovunque per modificare il fucile M2 di Browning: il gruppo scatto del Winchester M1905, l'otturatore rotante del Garand M1 e il sistema di fissaggio della canna da un fucile a pallettoni della collezione privata di Pugsley.\nCaratteristiche.\nMunizionamento.\nLa munizione .30 Carbine \u00e8 essenzialmente un miglioramento dell'obsoleto .32 Winchester Self-Loading introdotto per il fucile Winchester Model 1905. Il propellente era chiaramente migliore, visti gli sviluppi nella chimica. Come risultato, il .30 Carbine \u00e8 molto pi\u00f9 performante del predecessore, circa il 27%. La palla standard pesa 110 grani (7,1 g), una cartuccia carica \u00e8 195 grani (12,6 g) e con una velocit\u00e0 alla volata di 610\u00a0m/s libera 1.311 J di potenza, quando sparata da un'arma con canna standard da 18 pollici (457\u00a0mm).\nA 100 m, l'arma forma rosate fra i 3 e i 5 pollici (da 8 a 13\u00a0cm di diametro), pi\u00f9 che valide per lo scopo di difesa ravvicinata per cui l'arma era stata pensata. Il raggio effettivo massimo \u00e8 di circa 270/300 m. Tuttavia, la caduta del proiettile cresce rapidamente oltre i 180 m. Quindi, la gittata utile dell'arma si attesta sui 200 m.\nA confronto, il Garand M1 in .30-06 \u00e8 quasi tre volte pi\u00f9 potente della Carabina. La palla pesa 152 grani (9,8 g) e con una veolcit\u00e0 alla volata di 855\u00a0m/s si ottiene un'energia pari a 3.600 J. Tuttavia, il .30 Carbine rimane comunque superiore al .45 ACP. Infatti la Carabina M1 offre migliore gittata, migliore precisione e migliore penetrazione. La Carabina pesa inoltre la met\u00e0 di un Thompson e spara un proiettile pi\u00f9 leggero. Quindi un soldato armato di Carabina pu\u00f2 portare pi\u00f9 munizioni di uno armato con il Thompson.\nLa categorizzazione della Carabina M1 \u00e8 sempre stata problematica. Sebbene spesso accostata a StG 44 e AK-47, l'arma \u00e8 in realt\u00e0 molto meno potente delle due controparti tedesca e russa. L'arma \u00e8 invece meglio descritta come una via di mezzo tra pistola mitragliatrice e fucile d'assalto.\nUna caratteristica della munizione .30 Carbine \u00e8 che fin dal principio si fece richiesta per un propellente non corrosivo. Fu la prima volta che si chiese una cosa del genere in ambito militare. Dato che il fucile aveva un sistema di gas chiuso, non smontabile sul campo, il propellente corrosivo avrebbe ridotto di molto la durata dei pezzi. Fu una vera e propria novit\u00e0 per l'epoca. Molti dei problemi dell'arma vennero spesso attribuiti ai primi stock di munizioni che contenevano propellente misto, quindi in parte corrosivo.\nOrgani di mira.\nLa Carabina M1 entr\u00f2 in servizio con due semplici diottre rotanti da 150 e 300 m. I soldati lamentarono per\u00f2 la scarsa efficacia del sistema e nel 1944 fu introdotto un nuovo mirino regolabile in alzo (scorrevole) e deriva con quattro impostazioni per 100, 200, 250 e 300 m.\nCaricatori.\nLa Carabina M1 entr\u00f2 in servizio affiancata da caricatori lineari da 15 colpi. L'introduzione della versione M2 a fuoco selettivo nell'ottobre 1944 fu accompagnata dall'arrivo di caricatori curvi da 30 colpi, chiamati dai soldati \"banana clip\". Dopo la Seconda guerra mondiale, il caricatore da 30 colpi divenne lo standard sia per la M1 che per la M2, sebbene il caricatore standard rimase in uso fino alla Guerra del Vietnam.\nL'accessorio forse pi\u00f9 comune visibile assieme alla carabina \u00e8 sicuramente la doppia tasca per i caricatori da agganciare al calcio dell'arma. Quando furono introdotti i caricatori da 30, dato che le due tasche potevano ospitare solo caricatori da 15, si prese l'abitudine di legare assieme due \"banana clip\" per velocizzare la ricarica. L'idea port\u00f2 alla creazione ed introduzione, da parte dell'esercito, dell'accessorio Holder, Magazine T3-A1, conosciuto come \"Jungle Clip\", ovvero un dispositivo che permetteva di accoppiare due caricatori senza usare del banale nastro adesivo.\nIl caricatore da 30 colpi introdotto con la Carabina M2, tuttavia, non poteva essere trattenuto in sede dalla Carabina M1 a causa del suo peso elevato e della diversa forma della bocca di alimentazione. Il caricatore traballava, dando origine a problemi di alimentazione, o cadeva del tutto, e proprio questo \u00e8 la causa delle pessime recensioni su tali caricatori. Oltretutto, si danneggiavano facilmente, essendo molto pesanti ma assemblati con lamine d'acciaio molto sottili. Per usare i caricatori da 30 sulla M1 si doveva sostituire il sistema di ritenzione del caricatore con quello presente su una M2. Inoltre, il consiglio \u00e8 di caricare i caricatori \"banana\" con soli 25 colpi per preservare la molla da compressioni forzate e durature.\nSpesso in combattimento \u00e8 accaduto che dei soldati confondessero il pulsante di rilascio caricatore con la sicura, portando quindi all'estrazione del caricatore. Si decise quindi di riprogettare la sicura come dispositivo rotante.\nAccessori.\nA causa delle richieste provenienti dal campo, la Carabina M1 fu modificata con un attacco per la baionetta M4 a partire dal 1945. Tuttavia, pochissime di queste nuove armi giunsero in tempo per la guerra. Allo scoppio delle ostilit\u00e0 in Corea, la baionetta era accessorio standard. Ad oggi, risulta estremamente difficile trovare una M1 senza attacco per la baionetta.\nUna variante a calcio collassabile (M1A1) fu sviluppata per le truppe aviotrasportate. La Divisione Inland della General Motors ne produsse 140.000 esemplari in due volte nel 1942. Furono inizialmente distribuite alla 82\u00aa e 101\u00aa Divisione Aviotrasportata e poi assegnate successivamente a tutti i reparti aviotrasportati e al corpo dei Marines.\nMano a mano che le carabine venivano ricondizionate, venivano aggiunte le nuove introduzioni (ritenzione del caricatore, attacco per baionetta...). Persino durante la Seconda guerra mondiale molte carabine semiautomatiche M1 vennero convertite in M2 usando gli appositi kit T17 e T18.\nDurante la Seconda guerra mondiale, fu introdotto anche il soppressore di fiamma T23 (M3), che per\u00f2 entr\u00f2 in servizio solo con l'introduzione della variante M3. Con l'eccezione di quei T23 montati sulle Carabine M3, furono pochi i soppressori che si videro effettivamente in azione durante il conflitto, sebbene vi siano testimonianze di carristi che costruirono artigianalmente dei soppressori per le loro armi.\nLa Carabina M1 fu usata anche in congiunzione con il lanciagranate M8, introdotto agli inizi del 1944. Si usava per l'azionamento una munizione inerte M6 che permetteva il lancio della granata da 22\u00a0mm. Lo stress meccanico dovuto al lancio di granate spesso danneggiava le calciature delle armi. Pertanto si consigliava di non usare l'arma per il lancio di granate a meno che non fosse assolutamente necessario.\nProduzione.\nCon un totale prodotto superiore alle 6.500.000 unit\u00e0, la Carabina M1 (nei suoi vari modelli) risulta l'arma pi\u00f9 prodotta dagli Stati Uniti durante la Seconda guerra mondiale (il Garand sfior\u00f2 i 6.000.000 e la pistola mitragliatrice Thompson super\u00f2 appena i 2.000.000). Nonostante il progetto fosse opera della Winchester, la maggior parte di queste armi fu prodotta da altre fabbriche. La pi\u00f9 celebre (e anche prolifica) fu la divisione Inland della General Motors, seguita da IBM, Underwood Typewriter Company e Rock-Ola Jukebox Company. Spesso le parti venivano prodotte da compagnie diverse e i marchi non sempre combaciavano tra canna e castello. Si optava allora per incidere sul castello una sincresi dei nomi dei due produttori: un'arma prodotta congiuntamente dalla Underwood e dalla Quality Hardware era marcata come \"UN-QUALITY\". Molte carabine furono riassemblate in seguito alla guerra negli arsenali, facendo spesso combaciare i marchi su canna e castello, pertanto armi originali con parti miste sono molto ricercate al giorno d'oggi.\nVarianti.\nM2.\nLa Carabina M2 era una variante a fuoco selettivo della precedente M1, abilitata al fuoco automatico.\nM3.\nLa variante M3 usava la base di una M2 ma montava un puntatore infrarosso attivo.\nUso in combattimento.\nSeconda guerra mondiale.\nLa Carabina M1, con la sua munizione a basso potenziale, non era originariamente pensata come arma da prima linea, n\u00e9 sarebbe poi stata paragonabile ai pi\u00f9 potenti fucili d'assalto del tardo conflitto. Tuttavia, risultava visibilmente superiore alle armi in calibro .45 sia in precisione che in penetrazione, senza contare che il proiettile pi\u00f9 leggero permetteva al soldato di trasportare pi\u00f9 munizioni. Questi fattori fecero s\u00ec che in breve la carabina venisse ampiamente distribuita anche ai reparti d'assalto, oltre che al personale non-combattente. I primi esemplari furono consegnati a met\u00e0 del 1942, dando priorit\u00e0 alle truppe schierate su fronte europeo (ETO).\nL'arma fu da subito apprezzata per le piccole dimensioni, il peso contenuto e la potenza di fuoco, specialmente da quelle truppe che non potevano impiegare fucili a pieno calibro come arma principale. Tuttavia, la reputazione sul campo fu piuttosto controversa e diversi problemi furono riportati durante le operazioni aviotrasportate in Sicilia nel 1943, per poi aumentare gradualmente nell'inverno del 1944.\nNel Pacifico, l'arma fu apprezzata per la sua comodit\u00e0 nel combattimento nella giungla. Sebbene l'arma riuscisse facilmente a penetrare le pareti degli elmetti giapponesi cos\u00ec come buona parte delle protezioni, molti soldati, specie nelle Filippine, riportarono problemi di penetrazione e un basso potere d'arresto. Testimonianze di carabine incapaci di arrestare un soldato nemico, anche dopo diversi colpi, appaiono spesso nei rapporti delle truppe.\nL'uso di propellente non corrosivo fu una benedizione per truppe stanziate nel Pacifico, dove la corrosione delle canne era un problema fin troppo frequente con quelle armi camerate in .30-06. In Europa ci furono invece rapporti che testimoniavano mancati spari per l'infiltrazione di umidit\u00e0 nei bossoli.\nVariante a fuoco selettivo.\nInizialmente, la Carabina M1 avrebbe dovuto essere a fuoco selettivo, ma per velocizzare la produzione si decise di omettere la funzione. Il 26 ottobre 1944, in risposta all'uso massiccio da parte dei tedeschi di armi automatiche, in particolare dell'eccezionale StG 44, venne adottata la Carabina M2 assieme ad un nuovo caricatore da 30 colpi. La M2 aveva un rateo di fuoco di 850/900 colpi al minuto. Sebbene la produzione della nuova versione fosse cominciata tardi, l'esercito dispieg\u00f2 sul campo kit di conversione per M1. Queste armi convertite videro un uso piuttosto limitato, specialmente in Europa, mentre nel Pacifico arrivarono durante la riconquista delle Filippine.\nVariante con ottica infrarosso.\nLa Carabina M3 era essenzialmente una Carabina M2 con su montato un puntatore infrarosso M2 e senza mire metalliche. Fu impiegata per la prima volta in combattimento durante la Battaglia di Okinawa, dove ne vennero consegnate circa 150. Per la prima volta, i soldati statunitensi avevano a disposizione un'arma che permettesse l'individuazione di tentativi di infiltrazione giapponesidurante la notte. L'arma veniva impiegata da squadre di 2/3 uomini. Di notte, l'arma serviva ad individuare i bersagli a cui l'operatore avrebbe poi indirizzato una raffica di colpi. Il raggio utile di rilevamento della carabina non superava i 60 m a causa della natura primitiva del mirino, distanza che diminuiva sensibilmente in caso di pioggia o nebbia. Eppure, si stima che il 30% delle perdite inflitte ai giapponesi durante la campagna di Okinawa tramite Carabine sia dovuto all'uso di M3.\nIl sistema venne lentamente migliorato, e quando scoppi\u00f2 la Guerra di Corea era disponibile un nuovo modello di mirino, che permetteva una visione piuttosto nitida fino a 110 m. Era sempre necessario per\u00f2 il sistema di batterie da spalla per alimentare il puntatore infrarosso. Furono prodotti un totale di 20.000 esemplari prima che l'arma divenisse totalmente obsoleta e fosse messa a disposizione del mercato civile.\nGuerra di Corea.\nPer la Guerra di Corea, la Carabina M2 aveva rimpiazzato quasi completamente le pistole mitragliatrici in servizio nell'esercito statunitense. Rimase comunque molto usata la Carabina M1, soprattutto dalle truppe di supporto. Tuttavia, l'arma si dimostr\u00f2 inaffidabile in condizioni di freddo estremo, ma la cosa \u00e8 attribuibile ad una molla di ritorno piuttosto scadente e alla scarsa manutenzione.\nVi furono anche molti rapporti sull'incapacit\u00e0 della Carabina di fermare soldati vestiti con abbigliamento pesante, anche dopo molti colpi. SI decise di dare ordine di sparare esclusivamente alla testa. I soldati del PVA che catturarono alcune carabine si lamentarono delle stesse identiche cose.\nUna valutazione ufficiale dell'esercito nel 1951 riportava che \"non ci sono dati che attestino la precisione dell'arma su distanze superiori ai 50 m [...]. Il 95% dei bersagli abbattuti si trovavano tutti entro i 50 m\". La valutazione asseriva anche che \"i comandanti hanno impiegato almeno due scontri a fuoco per addestrare i soldati a controllare il fuoco a raffica dell'arma, ed evitare cos\u00ec sprechi enormi di munizionamento\".\nNonostante tutte le critiche, la Carabina M2 rimaneva l'arma preferita quando si parlava di pattuglie notturne in Corea. I soldati univano assieme due caricatori con del nastro adesivo per velocizzare il processo di ricarica. La Carabina M3 infrarossa fu usata spesso nelle situazioni di pattuglia contro gli infiltratori notturni. Gli operatori delle M3 usavano colpi traccianti cos\u00ec da indicare alle mitragliatrici gli assembramenti di uomini senza dover sprecare colpi.\nGuerra del Vietnam.\nLe Carabine M1 e M2 furono ancora impiegate nella Guerra del Vietnam. Ben presto, per\u00f2, iniziarono ad essere sostituite dal nuovo M16 a partire dal 1964 per diventare definitivamente obsolete negli anni '70. Almeno 793.994 Carabine furono cedute alle forze sudvietnamite per l'uso durante il conflitto. Un certo numero di esse venne catturato dai Vietcong.\nLa serie M1/M2/M3 rimase la pi\u00f9 prodotta per diversi decenni, cos\u00ec come una delle armi pi\u00f9 usate nei vari reparti armati statunitensi.\nUso all'estero.\nDopo la Seconda guerra mondiale, milioni di Carabine M1 furono esportate verso i paesi alleati degli Stati Uniti (1.015.568 verso la Corea del Sud, 793.994 in Vietnam del Sud, 269.644 in Francia...) dove furono usate come armi di frontiera ben oltre la Guerra del Vietnam, per poi continuare ad essere usate da forze di sicurezza e corpi di polizia.\nEsercito britannico.\nDurante la Seconda guerra mondiale, i SAS britannici usarono, a partire dal 1943, sia la Carabina M1 che la variante M1A1. L'arma fu adottata semplicemente perch\u00e9 si decise di paracadutare la Carabina ai gruppi di resistenza che rispondevano all'OSS. L'arma si rivel\u00f2 particolarmente adatta alle operazioni portate avanti in clandestinit\u00e0. Era abbastanza comoda per lanci con paracadute e poteva essere facilmente caricata sulle jeep. Anche il Royal Ulster Constabulary us\u00f2 la Carabina M1.\nEsercito tedesco.\nPiccoli numeri di Carabine M1 furono usate dalle forze tedesche nella Seconda guerra mondiale, specialmente dopo il D-Day, con la designazione Selbstladekarabiner 455(a). La (a) indica la provenienza dell'arma, \"Amerika\". Dopo la guerra l'arma rimase in uso presso le forze di polizia della Repubblica Federale tedesca fino agli anni '50. Le armi riportavano il marchio del corpo che le utilizzava: ad esempio, quelle usate dalle pattuglie di confine erano marchiate \"Bundeesgrenzschutz\".\nEsercito giapponese.\nUna variante della Carabina M1 fu prodotta in Giappone subito dopo la Seconda guerra mondiale dalla Howa Machinery sotto la supervisione americana. Le armi finirono alle forze armate giapponesi e un gran numero di esse giunse nell'Indocina durante la Guerra del Vietnam.\nForze armate israeliane (I.D.F.).\nLa Carabina M1 fu impiegata anche dalle forze speciali Palmach durante la Guerra arabo-israeliana del 1948. Data la sua ergonomia e semplicit\u00e0, l'arma continu\u00f2 poi ad essere utilizzata in Israele fin dopo l'unificazione. La polizia utilizza ancora l'arma per i volontari Mash'az.\nEsercito francese.\nGli Stati Uniti fornirono alla francia 269.644 Carabine M1 e M2 fino al 1963. L'arma fu usata dai francesi durante gli scontri in Indocina e nella Guerra d'Algeria. L'arma fu particolarmente apprezzata dalle forze francesi nel Vietnam poich\u00e9 molto maneggevole e adatta a scontri sulla breve distanza.\nEsercito sud-vietnamita.\nGli Stati Uniti fornirono all'esercito sud-vietnamita 793.994 Carabine M1 tra il 1963 e il 1973. Assieme alle decine di migliaia di Carabine abbandonate in Indocina dall'esercito francese in ritirata, durante la Guerra del Vietnam le Carabine M1 e M2 furono le armi pi\u00f9 usate e rimasero in dotazione fino alla caduta di Saigon. I sud-vietnamiti ricevettero anche 220.300 M1 Garand, 520 M1C/M1D e 640.000 M16.\nI Vietcong entrarono in possesso di grandi quantit\u00e0 di Carabine M1 e M2 abbandonate dai francesi, oltre a quelle passate da NVA, Corea del Nord e Cina. Col tempo, l'arma fin\u00ec per essere rimpiazzata dai pi\u00f9 moderni SKS e AK-47.\nEsercito sud-coreano.\nLe forze armate della Repubblica di Corea ricevettero 1.015.568 Carabine tra il 1963 e il 1972. Assieme a centinaia di migliaia di Carabine e Garand, la Corea del Sud divenne uno dei maggiori beneficiari di armi statunitensi, sia durante che dopo la Guerra di Corea.\nLa Repubblica di Corea prese parte attiva anche durante la Guerra del Vietnam. Dal 1964 al 1973, la Corea del Sud invi\u00f2 300.000 truppe in Vietnam, armandone la maggior parte con Carabine M1 e Garand. Le forze coreane erano le seconde per numero in Vietnam, maggiori persino di quelle australiane e neozelandesi.\nEserciti irregolari.\nLe Carabine M1 e M2 furono molto usate da militare, polizia, forze di sicurezza e combattenti della guerriglia, specialmente durante le numerose guerre civili dell'America Latina prima degli anni '90, quando furono rimpiazzate da armi pi\u00f9 moderne. Menzione merita Che Guevara che utilizz\u00f2 l'arma in versione M1 durante la Rivoluzione Cubana e in Bolivia, dove us\u00f2 la M2 e dove fu poi assassinato da un soldato boliviano armato di Carabina anch'essa M2.\nA Rio de Janeiro, il reparto di polizia \"Batalh\u00e3o de Opera\u00e7\u00f5es Policiais Especiais\" (Battaglione per le Operazioni Speciali di Polizia) usa ancora Carabine M1.\nUtilizzatori.\nI dati sotto riportati si basano sui dati riportati nei contratti della U.S. Ordnance per la fornitura all'estero. Molti paesi hanno poi distrutto, ceduto o rivenduto le armi ad altri stati o a venditori privati.\nVarianti.\nLe varianti standard della carabina ufficialmente prodotte e supportate furono M1, M1A1, M2 e M3.\nU.S. Carbine, Caliber .30, M1A1.\nCon circa 150.000 esemplari prodotti, le Carabine M1A1 con calcio abbattibile furono prodotte esclusivamente dalla Inland (all'epoca divisione della General Motors) e nei primi modelli si trovava esclusivamente la diottra doppia fissa e non l'attacco per la baionetta. C'\u00e8 anche da dire che la Inland produsse contemporaneamente anche migliaia di carabine standard. Quando dopo la Guerra gli arsenali militari rimettevano in sesto le armi, spesso le calciature venivano sostituite, per cui le Carabine M1A1 con calcio abbattibile oggi risultano estremamente rare.\nU.S. Carbine, Caliber .30, M1A2.\nLa Carabina M1A2 \u00e8 una variante proposta per colmare i difetti della M1: prevedeva l'introduzione di una diottra migliorata regolabile in alzo e deriva. La \"produzione\" si limit\u00f2 alla conversione di vecchie Carabine M1 con l'aggiunta delle nuove migliorie, l'arma non fu mai in catalogo ufficialmente.\nU.S. Carbine, Caliber .30, M1A3.\nLa M1A3 era tecnicamente una variante che avrebbe dovuto rimpiazzare la Carabina M1A1 ma che in effetti non fu mai distribuita. Il calcio pieghevole (\"underfolder\") a stampella, ben pi\u00f9 rigido, avrebbe sostituito quello abbattibile.\nU.S. Carbine, Caliber .30, M2.\nInizialmente era previsto che la Carabina M1 presentasse un selettore di fuoco, ma fu deciso di omettere la cosa per velocizzare la produzione. La capacit\u00e0 di tiro automatico fu integrata, assieme a mire migliorate e attacco per la baionetta, nel 1944 con il modello M2.\nSempre nel 1944 cominciarono gli studi per un kit di conversione, sviluppato dalla Inland, conosciuto come T4. La Inland ricevette un contratto per 500 kit nel settembre 1944. Nonostante la conversione risultasse soddisfacente, il maggior peso del caricatore da 30 colpi causava stress eccessivo sul dente di ritenzione dello stesso, e fu necessario riprogettare anche l'aggancio. In modalit\u00e0 automatica, l'arma poteva sparare 750 colpi al minuto, riuscendo allo stesso tempo a sviluppare un rinculo perfettamente controllabile.\nSebbene alcune Carabine venissero marchiate in fabbrica come M2, l'unica differenza sostanziale tra M1 e M2 risiedeva nel gruppo di scatto. Legalmente, una Carabine M2 risulter\u00e0 sempre una mitragliatrice per l'NFR.\nFu anche introdotto un nuovo otturatore curvo per rimpiazzare quello piatto. Sebbene molti parlino di \"otturatore M2\" in realt\u00e0 il pezzo divenne standard anche nella produzione di carabine M1 e rimase lo standard fino alla cessazione della produzione. L'otturatore era leggermente pi\u00f9 pesante del precedente modello, e la cosa contribuiva a ridurre il rateo di fuoco dell'arma, rendendola estremamente controllabile.\nNonostante l'alta richiesta, pochissime Carabine M2 videro servizio attivo durante la Seconda gueraa mondiale, e unicamente nel Pacifico. La M2 era logisticamente compatibile con gli altri milioni di M1, offrendo allo stesso tempo una migliore gittata, pi\u00f9 precisione e maggiore penetrazione delle pistole mitragliatrici allore in servizio. Proprio per questo nel dopoguerra, la Carabina M1/M2 rimpiazz\u00f2 rapidamente le pistole mitragliatrici in servizio, prima di essere rimpiazzata a sua volta dall'M16.\nLa M2 vide servizio estensivo in Corea. Uno studio dettagliato sull'efficacia della carabina M2 fu portato avanti da S.L.A. Marshall. Scopr\u00ec che diverse truppe si lamentavano della scarsa gittata dell'arma, che permetteva ai nemici di avvicinarsi quel tanto che bastava a lanciare efficacemente delle granate. Un'analisi ancora pi\u00f9 precisa dimostr\u00f2 per\u00f2 che le truppe che si lamentavano avevano la tendenza ad esaurire rapidamente le munizione poich\u00e9 usavano l'arma in modalit\u00e0 automatica. La Carabina era di solito limitata alle truppe nelle retrovie, che assistevano a poche azioni di combattimento. Marshall not\u00f2 come tutte le uccisioni registrate con Carabina M1/M2 rientravano in un raggio di 50 m. Non deve quindi stupire che l'arma fosse particolarmente apprezzata per la pattuglie notturne. L'ultimo servizio attivo per la Carabina M2 fu il Vietnam.\nMolti contemporanei faticano a classificare la Carabina. Da un lato \u00e8 pi\u00f9 potente delle armi camerate per proiettili da pistola, al punto che taluni la classificano come fucile d'assalto, sebbene spari un proiettile meno performante dell'StG 44. Allo stesso modo si potrebbe vedere l'arma come un'antenata delle moderne PDW (\"Personal Defense Weapons\"), come il P90, nonostante il diverso tipo di munizionamento.\nU.S. Carbine, Caliber .30, M2A2.\nIn realt\u00e0, la Carabina M2A2 non \u00e8 altro che una Carbina M2 rientrata negli arsenali e rimessa a nuovo per poi essere rivenduta sul mercato estero.\nU.S. Carbine, Caliber .30, M3.\nLa Carabina M3 altro non era che una M2 dotata di slitta per il montaggio di un'ottica infrarossi notturna. Inizialmente, l'arma fu dotata di M1 \"Sniperscope\" e vide il primo turno di servizio ad Okinawa nel 1945. Prima della classificazione definitiva l'arma e il mirino erano conosciuti con la denominazione T3 e T120. L'arma sub\u00ec continue modifiche e durante la Guerra di Corea si era arrivati ad usare il mirino M3.\nIl puntatore permetteva di estendere il campo visivo notturno attorno ai 100 m. Nelle ultime fasi della Guerra di Corea, venne introdotta una variante migliorata della M3, equipaggiata con un aggancio migliorato, grip anteriore e puntatore M3. La nuova variante riusciva a raggiungere i 125 metri di visione. Alla fine, La M3 con il rispettivo mirino vennero superate dai dispositivi di visione notturna passivi, che per\u00f2 richiedevano proiettili da fucile con traiettorie pi\u00f9 tese per un uso agevole.\nDerivati.\nIngram SAM.\nI fucili Ingram SAM sono derivati dalla Carabina M1, ma camerati in 5,56 \u00d7 45mm NATO (SAM-1), 7,62 \u00d7 39 mm (SAM-2) e 7,62 \u00d7 51 mm NATO (SAM-3). La versione SAM-1 accetta caricatori NATO standard per M16/M4, la SAM-2 quelli da AK e la SAM-3 quello dell'FN FAL.\nCopie commerciali.\nDiverse compagnie produssero copie della Carabina M1 dopo la Guerra. Alcune compagnie usavano parti di kit militari combinate con pezzi commerciali, mentre altre producevano interamente i propri pezzi, che difficilmente per\u00f2 risultavano buoni quanto gli originali. Tutte queste copie vennero prodotte per il mercato civile e i corpi di polizia e non vennero mai usate dai militari.\nNel 1963, il progettista Melvin M. Johnson introdusse una versione della carabina M1 che denomin\u00f2 Spitfire, camerata per il proiettile 5,7\u00a0mm (.22 Spitfire). L'arma sparava una palla da 40 grani (2,6 g) con una velocit\u00e0 alla volata di 870\u00a0m/s (ovvero un'energia di 980 J). Johnson disse che l'idea era quella di un'arma adatta all'uso nella giungla. Se \u00e8 vero che l'idea ebbe alcune applicazioni militari, quando combinata con la capacit\u00e0 automatica della M2, si decise di non adottare l'arma e questo determin\u00f2 la cessazione della produzione della Spitfire dopo pochi esemplari.\nPi\u00f9 recentemente, per l'esattezza nel 2005, la divisione Auto-Ordnance della Kahr Arms ha cominciato la produzione di una sua replica della Carabina M1 sulla base degli esemplari forniti all'esercito nel 1944, con la diottra regolabile e l'attacco per la baionetta. La Auto-Ordnance aveva gi\u00e0 prodotto diverse parti per la IBM durante la Guerra, ma mai armi complete. I due modelli AOM110 e AOM120 (non pi\u00f9 in produzione) presentavano un calcio in legno di betulla, castelli parkerizzati, diottra abbattibile e canne senza attacco per la baionetta. Gli attuali modelli AOM130 e AOM140 sono identici ma presentano un calcio il legno di noce.\nNel 2014, la Inland Manufacturing di Dayton (Ohio) ha introdotto una replica della Inland M1 Carbine. La Inland Manifacturing \u00e8 un'azienda privata che produce repliche della M1 e M1A1 prodotte dalla divisione Inland originale tra il 1941 e il 1945. La nuova arma della Inland presenta tutte le caratteristiche dell'originale: attacco per baioenetta di tipo 3, diottra regolabile, sicura a pressione, otturatore stondato, calcio in noce e caricatore da 15 colpi. L'arma monta l'attacco per i caricatori da 30 colpi nel caso l'utente voglia montarli. Il modello M1A1 \u00e8 invece basato sulla produzione del 1944.\nUna compagnia Israeliana (la Advanced Combat Systems) offre una variante modernizzata e bullpup della Carabina, denominata Hezi SM-1. La compagnia dichiara una precisione di 1,5 MoA a 100 metri.\nAlcuni dei produttori commerciali pi\u00f9 famosi sono:\nTipi di munizionamento.\nDi seguito una lista delle munizioni impiegate nella Carabina M1:"}
{"id": "547516", "revid": "14480", "url": "https://it.wikipedia.org/wiki?curid=547516", "title": "Flores d'Arcais", "text": ""}
{"id": "547517", "revid": "88740", "url": "https://it.wikipedia.org/wiki?curid=547517", "title": "Santa Colomba", "text": ""}
{"id": "547518", "revid": "339392", "url": "https://it.wikipedia.org/wiki?curid=547518", "title": "Immortalit\u00e0 taoista", "text": ""}
{"id": "547525", "revid": "131358", "url": "https://it.wikipedia.org/wiki?curid=547525", "title": "Lille O.S.C.", "text": ""}
{"id": "547526", "revid": "91533", "url": "https://it.wikipedia.org/wiki?curid=547526", "title": "Flores D'Arcais", "text": ""}
{"id": "547530", "revid": "729019", "url": "https://it.wikipedia.org/wiki?curid=547530", "title": "Strada del Pamir", "text": "La strada del Pamir (in russo \u041f\u0430\u043c\u0438\u0440\u0441\u043a\u0438\u0439 \u0442\u0440\u0430\u043a\u0442, \"Pamirskiy Trakt\") \u00e8 una tratta della strada M41 e attraversa l'altopiano omonimo collegando la citt\u00e0 di O\u0161 (in Kirghizistan) con Khorugh e successivamente Du\u0161anbe (in Tagikistan). \nIl tratto orientale O\u0161-Khorugh \u00e8 lungo 730\u00a0km, mentre la parte occidentale, da Khorugh a Du\u0161anbe, \u00e8 di 520\u00a0km. La strada del Pamir \u00e8 la seconda strada internazionale pi\u00f9 alta del mondo dopo quella del Karakorum. La strada, solo parzialmente asfaltata, \u00e8 spesso danneggiata da terremoti, frane, valanghe e dall'erosione. Non ha per\u00f2 interruzioni e serve tutta la regione autonoma di Gorno-Badach\u0161an.\nPercorso.\nDa O\u0161 raggiunge la cittadina di Gul\u010da, poi sale nei monti Alaj al passo Taldyk (3615\u00a0m), tocca il villaggio di Sary Ta\u0161, attraversa il passo Kyzyl-art (4250\u00a0m) tra i monti Trans-Alaj ed entra nel territorio tagico del Gorno-Badach\u0161an. Costeggia il lago Kara-Kul e dopo il passo Ak-Bajtal (4655\u00a0m) scende a Murghob (3650\u00a0m) ed attraversa l'omonimo fiume. Dopo una serie di passi superiori ai 4000\u00a0m scende a Khorugh (2200\u00a0m) e svolta a nord seguendo il corso del fiume Panj, che delinea il confine tra Tagikistan e Afghanistan, sino a Qalai-Khumb. Attraversa i fiumi Vah\u0161 e Kafirnigan prima di arrivare a Du\u0161anbe.\nLa M41 prosegue poi verso ovest entrando in Uzbekistan dove attraversa la citt\u00e0 di Denov terminando a Termez.\nStoria.\nQuesta strada coincide con uno dei millenari percorsi della via della seta.\nPoco dopo la fondazione della Repubblica Socialista Sovietica Tagica, nel 1929, ebbe inizio la costruzione della strada del Pamir. La costruzione della sezione tra O\u0161 e Khorugh, completata nel 1934, segn\u00f2 l'inizio di una trasformazione fondamentale della regione del Gorno-Badach\u0161an che precedentemente era del tutto isolata. Il tratto di strada tra Khorugh e Du\u0161anbe fu completato nel 1940."}
{"id": "547537", "revid": "287204", "url": "https://it.wikipedia.org/wiki?curid=547537", "title": "Hugo Riemann", "text": "Biografia.\nHugo Riemann nacque a Gro\u00df-Mehlra, presso Sondershausen. Studi\u00f2 legge e altre discipline a Berlino e Tubinga. Dopo la fine della guerra franco-prussiana, decise di dedicarsi completamente alla musica, iscrivendosi al Conservatorio di Lipsia, la celebre istituzione fondata da Felix Mendelssohn-Bartholdy. Dopo alcuni anni di insegnamento a Bielefeld, rientr\u00f2 a Lipsia in veste di \"Privatdozent\" su invito del locale ateneo.\nTrasferitosi a Bromberg nel 1880, fra il 1881 e il '90 insegn\u00f2 pianoforte e teoria musicale al Conservatorio di Amburgo. Dopo un periodo di magistero a Wiesbaden (1890-95), fu nuovamente invitato a tenere corsi all'Universit\u00e0 di Lipsia, dove ottenne la cattedra di professore ordinario nel 1901.\nOpere.\nOltre al suo lavoro di docente, conferenziere e compositore di brevi pezzi pedagogici, Riemann guadagn\u00f2 fama mondiale come \"musicografo\" (saggista in materia di musica). I suoi lavori pi\u00f9 conosciuti sono: \nTutti questi lavori sono stati tradotti in inglese.\nUna delle sue teorie, la \"Tonnetz\" (rete di suoni), \u00e8 l'antecedente del concetto di spazio di altezze e classe di altezze. I due termini, in teoria musicale, sono internazionalmente noti rispettivamente nelle loro dizioni inglese e tedesca: per questo in genere non vengono tradotti.\nRiemann scrisse molti altri saggi, a testimonianza della sua conoscenza enciclopedica della musica. La sua figura gode della massima stima presso l\"establishment\" musicale tedesco e internazionale."}
{"id": "547538", "revid": "287204", "url": "https://it.wikipedia.org/wiki?curid=547538", "title": "Thierhaupten", "text": "Thierhaupten \u00e8 un comune nel circondario d'Augusta nel distretto governativo di Svevia della Baviera in Germania. \u00c8 situata sulla valle del fiume Lech al nord d'Augusta.\nThierhaupten \u00e8 famoso per il suo ex-monastero benedettino e la chiesa di monastero cattolica di San Pietro e Paolo."}
{"id": "547540", "revid": "1522738", "url": "https://it.wikipedia.org/wiki?curid=547540", "title": "Celestopoli", "text": ""}
{"id": "547541", "revid": "1060", "url": "https://it.wikipedia.org/wiki?curid=547541", "title": "Bibbia Tinti", "text": ""}
{"id": "547543", "revid": "18138", "url": "https://it.wikipedia.org/wiki?curid=547543", "title": "Briatore", "text": ""}
{"id": "547544", "revid": "1060", "url": "https://it.wikipedia.org/wiki?curid=547544", "title": "TINTI", "text": ""}
{"id": "547546", "revid": "436907", "url": "https://it.wikipedia.org/wiki?curid=547546", "title": "Eternal Pyre", "text": "Eternal Pyre \u00e8 il secondo EP del gruppo musicale statunitense Slayer, pubblicato il 6 giugno 2006 dalla American Recordings.\nDescrizione.\nPubblicato come anticipazione del nono album in studio \"Christ Illusion\", l'EP contiene una traccia audio, ovvero \"Cult\", e due tracce video, ovvero un'esecuzione dal vivo di \"War Ensemble\" in Germania e un dietro le quinte delle sessioni di registrazione di \"Christ Illusion\"."}
{"id": "547547", "revid": "726373", "url": "https://it.wikipedia.org/wiki?curid=547547", "title": "L.A. Confidential (romanzo)", "text": "L.A. Confidential \u00e8 un romanzo poliziesco scritto da James Ellroy, pubblicato negli Stati Uniti nel 1990. L.A. Confidential esce in Italia nel 1991, edito da Arnoldo Mondadori Editore.\nTrama.\nLa storia \u00e8 costruita intorno a tre poliziotti, Bud White, Jack Vincennes ed Ed Exley nella Los Angeles (L.A.) dei primi anni cinquanta, la Los Angeles di Hollywood, delle dive del cinema e della polizia pi\u00f9 efficiente al mondo. Dopo aver costruito ad arte una tensione feroce fra i tre protagonisti, in occasione del cosiddetto Natale di Sangue (una gigantesca zuffa scoppiata fra poliziotti e criminali proprio la notte del Natale del 1951 e che avr\u00e0 strascichi pesantissimi per il Dipartimento), Ellroy fa del massacro del Nite Owl (sei persone massacrate in un coffee shop losangelino, apparentemente senza moventi precisi e senza che vi siano prove schiaccianti a carico di chicchessia) il cuore dell'intricatissima trama del romanzo: a poco a poco, emerger\u00e0 un verminaio fatto di collusioni fra polizia e stampa sensazionalistica, polizia e criminalit\u00e0 organizzata dedita alla produzione di materiale pornografico estremo e al traffico di droga, potere politico e criminalit\u00e0. E nessuno dei protagonisti potr\u00e0 non fare i conti con s\u00e9 stesso e con il proprio passato (specie Ed Exley, figlio dell'influentissimo ex-capo della Polizia Preston Exley, in realt\u00e0 anche lui tragicamente coinvolto nelle oscure trame della vicenda). Proprio il Nite Owl scombussoler\u00e0 le vite dei protagonisti per sempre, mettendoli faccia a faccia alla ricerca di una verit\u00e0 scottante e terribile. Romanzo \"hard-boiled\" che riprende i moduli della narrativa noir di Dashiell Hammett e Raymond Chandler.\nLa storia spicca anche per un intreccio tra fiction e realt\u00e0: nel romanzo appaiono o vengono citati personaggi realmente esistiti come il magnate Howard Hughes, l'allora capo della polizia di Los Angeles William H. Parker, l'editore Robert Harrison, il musicista Spade Cooley, il mafioso Jack Dragna, il noto gangster Mickey Cohen e il suo braccio destro Johnny Stompanato, il quale ebbe veramente una relazione con l'attrice Lana Turner e fu successivamente ucciso dalla figlia di questa.\nAdattamenti.\nNel 1997 il romanzo diventa un film: \"L.A. Confidential\", diretto da Curtis Hanson. Tra i protagonisti Russell Crowe (nei panni di Bud White), Kim Basinger (l'affascinante Lynn Bracken), Kevin Spacey (Jack Vincennes), Guy Pearce (Ed Exley) e Danny DeVito (il morboso giornalista Sid Hudgens). Il film vinse due Oscar, miglior sceneggiatura non originale e miglior attrice non protagonista a Kim Basinger.\nDifferenze con il film.\nMolte sono le differenze fra il romanzo e il film omonimo. Nel film la storia viene semplificata notevolmente, arrivando addirittura a cambiare il finale e il colpevole; l'arco temporale di narrazione viene ridotto da sette anni a qualche mese, i caratteri dei personaggi sono modificati (quando non stravolti, come nel caso di Jack Vincennes), e parecchie vicende e personaggi rilevanti sono semplicemente espunti.\nI tre protagonisti.\nEd Exley.\nEd Exley \u00e8 in cerca di gloria, ha ben chiaro quali sono i suoi obiettivi al dipartimento di polizia di Los Angeles, vuole arrivare in alto e ci sta riuscendo. Rampante figlio di pap\u00e0 (un ex poliziotto) e fratello di un agente ucciso in servizio sembra cavarsela meglio dietro una scrivania che inseguendo delinquenti con una pistola in mano, ma talvolta le apparenze ingannano.\nBud White.\nBud White ha vissuto una giovent\u00f9 difficile: il padre uccise la madre sotto i suoi occhi. Ora odia pi\u00f9 di ogni altra cosa chi picchia le donne (e li ripaga con la stessa moneta, anzi con gli interessi), chi fa la spia e in generale tutti quelli che gli mettono i bastoni fra le ruote nel suo lavoro.\nJack Vincennes.\nJack Vincennes, agente della narcotici, custodisce un vecchio segreto: un passato puntellato da problemi con alcool e droga e un presente accompagnato da mazzette e arresti \"da copertina\". Per questo motivo recita la parte dello sbirro perfetto, arrestando i personaggi famosi sotto gli occhi dei riflettori, guadagnandosi come soprannome \"Big V\". La sua specialit\u00e0 \u00e8 arrestare le star con le \"mani nel sacco\", possibilmente se nel sacco c'\u00e8 della droga, e il tutto accompagnato da scatti fotografici dell'amico Sid Hudgens (direttore del giornale scandalistico \"Hush-Hush\", specializzato in \"scoop\" del genere, che arriva sempre puntuale con la sua troupe grazie alle soffiate di Big V)."}
{"id": "547549", "revid": "122361585", "url": "https://it.wikipedia.org/wiki?curid=547549", "title": "You Could Have It So Much Better", "text": "You Could Have It So Much Better \u00e8 il secondo album della band indie rock di Glasgow Franz Ferdinand, pubblicato il 3 ottobre 2005 nel Regno Unito."}
{"id": "547554", "revid": "1543377", "url": "https://it.wikipedia.org/wiki?curid=547554", "title": "La Terra \u00e8 abbastanza grande", "text": "La Terra \u00e8 abbastanza grande (\"Earth is Room Enough\") \u00e8 un'antologia di storie fantastiche e fantascientifiche del 1957 dello scrittore statunitense Isaac Asimov. In questo libro, Asimov, dimostra che non c'\u00e8 bisogno di allontanarsi dalla Terra per descrivere incredibili trame piene di mistero e di grandi ipotesi fantascientifiche (il titolo del libro intende proprio questo infatti).\nNell'edizione italiana mancano \"The Watery Place\", \"Satisfation Guaranted\" e \"The Author's Ordeal\", sono stati aggiunti per\u00f2 da altre edizioni, \"Ideas Die Hard\", \"Profession\" e \"The Dying Night\"."}
{"id": "547557", "revid": "115068015", "url": "https://it.wikipedia.org/wiki?curid=547557", "title": "Ambio", "text": "L'ambio \u00e8 un'andatura tipica di alcuni quadrupedi, quali l'elefante, il dromedario, la giraffa, l'orso e il crisocione. Utilizzando una apposita imbracatura, pu\u00f2 esservi addestrato anche il cavallo trottatore americano: in questo caso si dice \"ambiatore\" (in inglese PACER).\nL'ambio \u00e8 un'andatura in due tempi non basculata. Si contraddistingue per il movimento simultaneo in avanti o indietro degli arti di un lato dell'animale (sinistro o destro). Ovvero il cavallo, anzich\u00e9 muoversi per bipedi diagonali come nel trotto, si muove per bipedi laterali, cio\u00e8 muove contemporaneamente l'anteriore e il posteriore destro, e successivamente l'anteriore e posteriore sinistro.\nAnche per l'ambio, come per il trotto e il galoppo, esistono gare con scommesse, soprattutto negli USA.\nUna variante dell'ambio \u00e8 il tolt, conosciuto come \"ambio veloce\"."}
{"id": "547559", "revid": "767487", "url": "https://it.wikipedia.org/wiki?curid=547559", "title": "Klaus Voormann", "text": "Biografia.\nLa formazione culturale.\nFiglio di un famoso medico berlinese, all'et\u00e0 di diciotto anni si spost\u00f2 ad Amburgo per frequentare i corsi di disegno della Meister Schule. L\u00ec conobbe la coetanea Astrid Kirchherr con la quale nel 1958 inizi\u00f2 una relazione sentimentale trasferendosi in casa di lei, ad Altona, in uno dei quartieri della media borghesia di Amburgo. Un po' per sudditanza e un po' per condiscendenza, durante il fidanzamento con la Kirchherr si era sottoposto al rito dei capelli, lasciandosi pettinare dalla ragazza con la chioma lunga sul collo e una frangetta sulla fronte, acconciatura che in seguito sarebbe divenuta il marchio di fabbrica dei Beatles.\nNell'ottobre del 1960, Voormann fu protagonista di un episodio che avrebbe cambiato il corso della sua vita. Dopo un litigio con Astrid, lasci\u00f2 la casa e si mise a passeggiare per il quartiere St. Pauli, fino a venire attratto dalla musica proveniente da un club nella Gro\u00dfe Freiheit. Klaus entr\u00f2 al Kaiserkeller mentre si stavano esibendo Rory Storm &amp; The Hurricanes, e rimase ancor pi\u00f9 colpito dal successivo gruppo, anch'esso di Liverpool, i Beatles.\nDa quel momento in poi, la vita di Voormann si leg\u00f2 inscindibilmente a quella dei Beatles. Klaus fatic\u00f2 per convincere Astrid ad assistere a un concerto del gruppo, ma quando ci\u00f2 avvenne, anche la Kirchherr rimase ipnotizzata dalla forza della musica e dello spettacolo del quartetto.\nLa carriera artistica.\nDopo la rottura definitiva con Astrid Kirchherr, che aveva instaurato un rapporto amoroso con Stuart Sutcliffe, bassista dei Beatles e dopo aver imparato a suonare il basso, Klaus Voormann si trasfer\u00ec a Liverpool dove inizi\u00f2 un sodalizio artistico piuttosto effimero col chitarrista Patrick John \u201cPaddy\u201d Chambers e il batterista Gibson Kemp. I tre musicisti formarono il trio Paddy, Klaus &amp; Gibson, gruppo che inizialmente ebbe come manager Tony Stratton-Smith (colui che pi\u00f9 tardi avrebbe condotto al successo i Genesis) e che successivamente, nell'agosto del 1965, pass\u00f2 sotto il controllo manageriale di Brian Epstein. Il cambio non si rivel\u00f2 particolarmente fruttuoso, dato che dopo pochi mesi il trio si sciolse. Ma Epstein aiut\u00f2 Voormann a introdursi nell'ambiente della Swinging London e di mantenersi per molti versi in contatto coi Beatles. Nel frattempo, conclusa l'esperienza del trio, il bassista, dopo avere scartato altre opzioni quali gli Hollies, i Bluesbreaker di John Mayall e i Moody Blues, scelse di proseguire nella formazione di Manfred Mann andando a sostituire Jack Bruce quando questi conflu\u00ec nei Cream.\nUn paio di anni prima, nell'aprile del 1963, Voormann era andato insieme a tre Beatles (John Lennon aveva preferito seguire Epstein in Spagna) alle Canarie, ospitando i musicisti nella casa dei propri genitori, un rustico cottage sull'oceano dove Paul McCartney, George Harrison e Ringo Starr avevano goduto della tranquillit\u00e0 e dell'anonimato.\nNel 1966 l'artista tedesco progett\u00f2 e organizz\u00f2 il primo esemplare di una nuova forma promozionale che sarebbe esplosa dopo vent'anni: il video. Nei giardini posteriori della Chiswick House, nell'area occidentale di Londra, il regista Michael Lindsay-Hogg, su suggerimento di Voormann, realizz\u00f2 un cortometraggio per pubblicizzare il singolo dei Beatles \"Paperback Writer/Rain\". Lo stesso anno, memore di alcuni bozzetti che Klaus gli aveva mostrato ad Amburgo, Lennon incaric\u00f2 Voormann della copertina di \"Revolver\", l'album in uscita di l\u00ec a poco. Per la raffinata fattura del disegno di copertina, il disegnatore si aggiudic\u00f2 un Grammy Award. L'anno seguente fu suo il suggerimento di presentare il nuovo stile dei Beatles baffuti. Sposatosi con l'attrice inglese Christine Hargraves, sempre nel 1967 ospit\u00f2 nella propria casa di Hampstead George Harrison a cena, e l\u00ec il Beatle, seduto all'armonium, compose la struttura di \"Within You Without You\".\nPer questa sua vicinanza con i quattro di Liverpool, ci fu un momento in cui, nell'aprile del 1971, Voormann fu in predicato di prendere il posto di Paul McCartney in una formazione chiamata The Ladders che lo vedeva assieme agli altri tre Beatles, ma il progetto non si concretizz\u00f2. Ciononostante, oltre a essere il bassista della Plastic Ono Band, Voormann registr\u00f2 spesso nei singoli solisti di John Lennon, George Harrison e Ringo Starr. In particolare, suon\u00f2 in \"Cold Turkey\", \"Instant Karma!\", \"Power to the People\" di Lennon, \"My Sweet Lord\" di Harrison, e \"It Don\u2019t Come Easy\", \"Back Off Boogaloo\" e \"Photograph\" di Starr. Quanto agli album, collabor\u00f2 a \"Plastic Ono Band-Live Peace in Toronto 1969\", \"John Lennon/Plastic Ono Band\", \"Imagine\", \"Walls and Bridges\" e \"Rock\u2019n\u2019Roll\", tutti con Lennon; suon\u00f2 anche in \"All Things Must Pass\", \"The Concert for Bangla Desh\", \"Living in the Material World\", \"Dark Horse\" e \"Extra Texture\" di George Harrison; e, assieme a Ringo Starr, in \"Sentimental Journey\", \"Ringo\", \"Goodnight Vienna\" e \"Ringo\u2019s Rotogravure\".\nChiusa la parentesi inglese, negli anni settanta Voormann si trasfer\u00ec a Los Angeles dove visse per otto anni suonando con diversi musicisti fra i quali Carly Simon, Harry Nilsson e Billy Preston, e lavorando anche come produttore discografico di Tony Sheridan. Nel 1979 decise di ritornare a vivere in Germania, dove mise a frutto le proprie competenze nell'ambito musicale. Dopo vent'anni dal ritorno in patria, pubblic\u00f2 una raccolta di schizzi e dipinti a olio dal titolo \"Hamburg Days\" \u2013 dipinti che ritraevano i Beatles nel loro periodo amburghese.\nNel 2002 la Royal Albert Hall lo ha visto esibirsi assieme ad altri musicisti in omaggio a George Harrison, da poco scomparso."}
{"id": "547562", "revid": "6340", "url": "https://it.wikipedia.org/wiki?curid=547562", "title": "\u00c1lfaheimr", "text": ""}
{"id": "547563", "revid": "287204", "url": "https://it.wikipedia.org/wiki?curid=547563", "title": "Alfaheimr", "text": ""}
{"id": "547567", "revid": "115941322", "url": "https://it.wikipedia.org/wiki?curid=547567", "title": "Kazon", "text": "I Kazon sono una specie aliena dell'universo fantascientifico di \"Star Trek\".\nAppaiono per la prima volta nella serie \"Star Trek - Voyager\".\nSpecie bellicosa del quadrante Delta, i Kazon sono divisi in trib\u00f9 in costante lotta tra loro. Bench\u00e9 la tecnologia kazon sia inferiore a quella federale, la loro aggressivit\u00e0 li rende avversari molto pericolosi. Il capo di ogni trib\u00f9 \u00e8 il Primo Maje, queste sono alcune trib\u00f9 kazon con i rispettivi capi:\nIl numero delle trib\u00f9 \u00e8 variabile, nel 2372 erano 18. I Relora e gli Ogla sono state le trib\u00f9 dominanti dei Kazon. Secondo Jal Culluh, Jal Sankur riunific\u00f2 le sette kazon per rovesciare i Trabe nel 2346 (\"VOY\": \"Intrighi\"). I Borg hanno classificato i Kazon come specie 329, anche se non l'hanno ritenuta utile all'assimilazione in quanto non avrebbe portato alcun beneficio alla collettivit\u00e0."}
{"id": "547568", "revid": "1543377", "url": "https://it.wikipedia.org/wiki?curid=547568", "title": "Sogni di robot", "text": "Sogni di robot (\"Robot Dreams\") \u00e8 un'antologia di racconti di fantascienza del 1986 dello scrittore statunitense Isaac Asimov. Contiene racconti gi\u00e0 presenti in altre sue antologie (come \"Io, Robot\", \"Tutti i miei robot\") e il racconto omonimo inedito, che d\u00e0 il nome alla raccolta. L'opera \u00e8 illustrata da Ralph McQuarry, che ha curato anche la copertina, reinterpretando il quadro \"Avvampante giugno\" di Frederic Lord Leighton. "}
{"id": "547576", "revid": "1226", "url": "https://it.wikipedia.org/wiki?curid=547576", "title": "Akritiriani", "text": ""}
{"id": "547577", "revid": "804", "url": "https://it.wikipedia.org/wiki?curid=547577", "title": "GPS Drive", "text": ""}
{"id": "547580", "revid": "287204", "url": "https://it.wikipedia.org/wiki?curid=547580", "title": "Un futuro all'antica", "text": "Un futuro all'antica (\"A Good Old-fashioned Future\") \u00e8 la terza antologia di racconti di Bruce Sterling, pubblicata nel 1999, sette anni dopo la precedente \"Cronache del Basso Futuro\" (\"Globalhead\") e altrettanti anni prima della successiva \"Visionary in Residence\".\nContiene sette opere presentate in precedenza tra il 1993 e il 1998 tra le quali due, \"Il riparatore di biciclette\" (\"Bicycle Repairman\") (1996) e \"Taklamakan\" (1998), hanno vinto il Premio Hugo per il miglior racconto lungo.\nRacconti contenuti.\nL'edizione originale e l'edizione italiana differiscono nell'ordine dei racconti (tra parentesi l'ordine originale).\n\"Maneki Neko\".\nPubblicato originariamente in lingua giapponese su \"Hayakawa's Science Fiction Magazine\" e per la prima volta in lingua inglese su \"The Magazine of Fantasy &amp; Science Fiction\" del maggio 1998.\n\u00c8 stato antologizzato nella raccolta annuale \"Year's Best SF 4\" (1999), a cura di David G. Hartwell (in Italia pubblicata da Mondadori nella collana Millemondi nel 2000 con il titolo \"Al suono di una musica aliena\").\nCandidato al Premio Hugo per il miglior racconto breve e al Premio Sturgeon, ha vinto il sondaggio annuale della rivista \"Locus\" come miglior racconto breve.\n\"Deep Eddy\".\nPubblicato originariamente sull\"'Asimov's Science Fiction\" dell'agosto 1993.\nCandidato al Premio Hugo per il miglior racconto lungo.\n\"Il riparatore di biciclette\".\nPubblicato originariamente nell'antologia \"Intersections: The Sycamore Hill Anthology\" (1996).\n\u00c8 stato presentato anche nelle raccolte annuali \"Year's Best SF 2\" (1997), a cura di David G. Hartwell (in Italia pubblicata da Mondadori nella collana Millemondi nel 1998 con il titolo \"Le trappole dell'ignoto\") e \"\" (1997), a cura di Gardner Dozois, e nell'antologia Avantpop \"Schegge d'America. Nuove avanguardie letterarie\" (\"After Yesterday's Crash: The Avant-Pop Anthology\") (1996), a cura di Larry McCaffery.\nHa vinto il Premio Hugo per il miglior racconto, e il premio Science Fiction Chronicle Readers Poll nella stessa categoria.\n\"Taklamakan\".\nPubblicato originariamente sull\"'Asimov's Science Fiction\" dell'ottobre/novembre 1998.\n\u00c8 stato inserito nella raccolta annuale \"The Year's Best Science Fiction: Sixteenth Annual Collection\", a cura di Gardner Dozois.\nHa vinto il Premio Hugo per il miglior racconto, il Premio Locus come miglior racconto ed \u00e8 stato candidato al Premio Nebula nella medesima categoria.\n\"La grande gelatina\".\nPubblicato originariamente sull\"'Asimov's Science Fiction\" del novembre 1994.\n\u00c8 la seconda collaborazione di Sterling con Rudy Rucker, dopo \"All'assalto dei cieli\" (Storming the Cosmos) (1985). Sono seguiti \"Junk DNA\" (2003), \"Hormiga Canyon\" (2007) e \"Colliding Branes\" (2009).\n\"Lo sciacallo pi\u00f9 piccolo\".\nPubblicato originariamente su \"The Magazine of Fantasy &amp; Science Fiction\" del marzo 1996.\nProtagonista \u00e8 Leggy Starlitz, personaggio gi\u00e0 presente nel racconto \"Hollywood Cremlino\" (\"Hollywood Kremlin\") (1990) ed in seguito protagonista del romanzo \"Lo spirito dei tempi\" (\"Zeitgeist\") (2000).\n\"La vacca sacra\".\nPubblicato originariamente su \"Omni\" del gennaio 1993."}
{"id": "547581", "revid": "1971044", "url": "https://it.wikipedia.org/wiki?curid=547581", "title": "Rockets", "text": "I Rockets sono un gruppo musicale francese che ottenne il maggior successo in Italia a cavallo tra la fine degli anni settanta e i primi anni ottanta con brani quali \"Future Woman\", \"Space Rock\", \"One More Mission\", \"Electric Delight\" e soprattutto la reinterpretazione di \"On the Road Again\", ancor oggi trasmesso per radio, e \"Galactica\", vero e proprio tormentone del 1980 che ha permesso loro di vincere il Telegatto come miglior gruppo straniero in Italia. Il loro genere iniziale era rock, definito subito dalla stampa \"space-rock\" per le venature fantascientifiche dei testi, per le sonorit\u00e0 elettroniche e per l'aspetto scenico. Pi\u00f9 avanti venne invece associato alla disco, e infine al pop elettronico (synthpop), anche se in quest'ultimo caso probabilmente a torto.\nStoria.\nLe origini: il grande successo del \"periodo argentato\".\nA met\u00e0 degli anni settanta, il produttore francese Claude Lemoine entr\u00f2 in contatto con un gruppo di giovani e giovanissimi (all'epoca tra i 15 e i 20 anni) che, polarizzati dal sound tipo Led Zeppelin, avevano iniziato a sperimentare sonorit\u00e0 congruenti al Rock Blues ma con qualcosa di diverso. Il gruppo, dopo gli inevitabili assestamenti e cambi di formazione e di nome avvenuti tra il 1974 e il 1976, si consolider\u00e0 a partire dal secondo LP (1978) nella formazione sopracitata, composta da Le Bartz, L'Her, Quagliotti, Maratrat e Groetzinger.\nIl primo album dei Rockets \u00e8 l'omonimo lavoro del 1976 (uscito l'anno seguente nel resto d'Europa). Il disco \u00e8 anche conosciuto familiarmente come \"Future Woman\" dal nome del brano-guida, presente in due versioni differenti che aprono e chiudono il disco, o come \"Disco Verde\", dal cromatismo prevalente in copertina.\nGi\u00e0 in quell'anno il loro \"look\" spaziale, argenteo e alieno, \u00e8 completo: usano costumi in lam\u00e9 di taglio fantascientifico, chitarre e bassi fatti costruire in forma di stella, sole o altri simboli arcani; l'uso del vocoder non \u00e8 ancora arrivato ma le voci sono gi\u00e0 fortemente elaborate in modo da sembrare provenienti da altri mondi; negli spettacoli fanno uso di fumi, luci e pirotecniche non comuni in gruppi di piccolo calibro. L'unico pezzo che viene trasmesso frequentemente in radio \u00e8 il sopracitato \"Future Woman\", ma anche lo strumentale \"Apache\", cover di un classico degli inglesi Shadows del 1962 si fa notare. Il resto dell'album \u00e8 ricco di paesaggi sonori alieni ed anche rockeggianti, ma nessuno degli altri pezzi lascia il segno.\nIl secondo album (1978) porta il nome del brano che a tutti gli effetti li lancer\u00e0 nelle classifiche centro-europee: \"On the Road Again\". La base \u00e8 un vecchio pezzo dei Canned Heat, blues band del Sud degli USA, pezzo che i Rockets interpretano secondo il loro caratteristico stile, facendone un tormentone disco-psichedelico che vende un gran numero di copie ed \u00e8 ballato in tutte le discoteche nell'estate 1978. Il resto dell'album \u00e8 della stessa caratura; i pezzi sono omogenei tra loro sia in stile che in sonorit\u00e0 e mantengono, per cos\u00ec dire, l'atmosfera costante per tutta la durata dell'LP. Inoltre, la quantit\u00e0 e l'uso degli strumenti elettronici (vocoder, sintetizzatori ed effetti per chitarra) \u00e8 dominante ed avveniristico. Con questo album il tastierista Fabrice Quagliotti entra a fare parte della band.\nLa contemporanea uscita di \"On the Road Again\" e di \"The Robots\" eseguita dal gruppo tedesco Kraftwerk (entrambi i pezzi facevano uso della voce modificata con il vocoder) ha fatto s\u00ec che i due gruppi venissero accomunati, anche se il loro stile era a larghi tratti differente.\nNel 1978 i Rockets, si pu\u00f2 dire, \"emigrano\" in Italia. Il produttore Maurizio Cannici, manager della CGD-Messaggerie Musicali, storica etichetta italiana, si \"innamora\" di loro dopo aver assistito a una loro esibizione in una discoteca di Cannes e riesce quasi a trapiantarli, con l'effetto che dall'estate 1978 in poi i Rockets saranno presenti in pianta stabile in Italia molto pi\u00f9 di quanto non lo siano nella stessa Francia o nel resto d'Europa. L'operazione commerciale di Cannici sortisce ottimi risultati: i Rockets in Italia arrivano subito in TV partecipando a trasmissioni quali \"Stryx\" e \"Arrivano i mostri\"; le vendite dei dischi, le presenze ai concerti e sulle riviste sono pari a quelle dei pi\u00f9 grandi calibri della musica internazionale.\nI Rockets, per nulla intontiti dal successo, lavorano molto bene, velocemente e in maniera molto competente: nel 1979 esce il loro disco di maggior successo, \"Plasteroid\", che aumenta ed espande il lavoro fatto sul disco precedente. Qui la produzione \u00e8 ancora pi\u00f9 decisa; i suoni pi\u00f9 ricercati e percussivi; gli strumenti sono di pi\u00f9, meglio suonati e meglio registrati; l'elettronica \u00e8 quanto di meglio offrisse la tecnologia di quel tempo (gli strumenti digitali non erano ancora disponibili e si lavorava solo in analogico), ma \u00e8 anche ben calibrata e non ossessiva. Ma \u00e8 soprattutto il materiale musicale a fare la differenza: poca concessione ai pezzi strumentali rispetto ai vecchi album, ma le canzoni hanno molte colorazioni, sonorit\u00e0 accattivanti e preponderanti melodie, rimangono facilmente in testa e contribuiscono a far vendere l'album ben oltre il disco d'oro e di platino (oltre 1 milione di copie).\n\"Plasteroid\" \u00e8 unanimemente considerato il loro lavoro migliore, e il pi\u00f9 rappresentativo in senso globale; le canzoni sono scritte quasi tutte a quattro mani: dal bassista Gerard L'Her, che di solito le canta anche tutte, e dal chitarrista Alain Maratrat. Il loro successo \u00e8 dovuto ad un mix di 4 musicisti ricercatori di suoni nuovi che lavorano in perfetta simbiosi insieme a Claude Lemoine. Il cantante Christian Le Bartz \u00e8 sicuramente il frontman dal vivo e catalizza l'attenzione del pubblico \"interpretando\" le canzoni anche con le movenze sul palco, ma in realt\u00e0 canta molto poco (solo alcuni interventi col vocoder e alcune strofe qua e l\u00e0). La voce principale di tutti gli album dei Rockets dal '77 all'85 \u00e8 infatti del bassista Gerard L'Her.\nI testi, nella stragrande maggioranza, parlano di visioni di un mondo futuro, di possibilit\u00e0 tecnologiche e umane, di desiderio di altri mondi su cui ricominciare. Non ci sono testi d'amore, di introspezione, di denuncia, o altro; una ragione per la quale parte del pubblico li considera, in ogni caso, un gruppo \"leggero\". Un'altra nota va fatta sui numerosi brani strumentali presenti nei loro dischi. \u00c8 raro che un gruppo di nascita \"rock\" si dilunghi in brani strumentali, a meno che non siano code o \"jam-sessions\" alla fine di brani cantati. I Rockets in 5 dischi ne inseriscono addirittura 8 (10 se non consideriamo alcune voci di sottofondo presenti in un paio di brani).\nTra il 1979 e il 1980 escono in Italia anche un album dal vivo, \"Live\", ed una compilation con un paio di brani inediti, \"Sound of the Future\"; essi nulla aggiungono e nulla tolgono alla loro fama e sono destinati solo ai fans pi\u00f9 fedeli e ai collezionisti.\nNel 1979 i Rockets si presentano in scena con i costumi adottati nel 1978 durante l'ultima fase del tour di \"On The Road Again\" (Settembre/novembre) e lo show dal vivo cresce a misura di stadio.\nNella primavera 1980 esce il loro lavoro-culmine, \"Galaxy\", un concept album molto ambizioso, in cui il gruppo riversa tutte le energie e potenzialit\u00e0. Il successo commerciale rimane costante anche per questo disco soprattutto grazie alla main track \"Galactica\" che imperversa in tutte le discoteche e viene trasmessa quasi quotidianamente per radio.\n\u00c8 il culmine anche dei loro concerti dal vivo; i Rockets \"atterrano\" ora sul palco con astronavi a forma di uovo in un tripudio di fumo, luci e laser sulle note di \"One More Mission\".\nIl successivo disco dei Rockets, quasi pronto per il 1981, viene rifiutato dalla casa discografica e il gruppo viene forzato a rimettere in discussione look e sound per adeguarsi alle nuove tendenze: finiti i fasti degli anni settanta infatti, la grande riscossa della musica indipendente ha inizio con il punk e soprattutto la New Wave gi\u00e0 nel '77-'78, e giunge ormai a maturit\u00e0 commerciale nel 1980. L'elettronica non \u00e8 pi\u00f9 appannaggio di pochi eletti e le sonorit\u00e0 cambiano.\nQuesto creer\u00e0 grosse diversit\u00e0 di vedute tra i Rockets e il loro management, infatti dopo varie questioni ed incomprensioni con i produttori, la situazione si assesta in una forma ibrida: molte nuove canzoni portano la firma del produttore Lemoine e di altri collaboratori e vengono letteralmente svestiti anche dei loro caratteristici costumi argentei da extra terrestre.\nL'album che esce nel 1981, \"\u03c0 3,14\", \u00e8 pieno di sorprese; ma il grande pubblico ha ormai spostato l'attenzione sulle produzioni new wave inglesi e il disco non pu\u00f2 reggerne il confronto. I suoni pi\u00f9 scarni, la produzione pi\u00f9 moderna, l'intervento di altri musicisti e le voci femminili non ottengono i risultati sperati. Nel complesso l'album non sconvolge le classifiche e gli show dal vivo si restringono parecchio in dimensioni e in affluenza di pubblico.\nIl successivo \"Atomic\" (autunno 1982), \u00e8 l'ultimo album registrato in collaborazione con Claude Lemoine, in cui c'\u00e8 un ritorno alle sonorit\u00e0 e al look \"spaziale\", caratteristica imprescindibile della band: ottiene un certo successo di classifica anche grazie all'ottima hit \"Radio Station\" che lo precede in primavera ma, nonostante l'evidente maturit\u00e0 anche a livello di produzione, ormai l'attenzione del pubblico \u00e8 rivolta altrove: anche i live purtroppo risentono delle grandi difficolt\u00e0 tecniche e di alcuni sfortunati intoppi.\nUfficialmente \u00e8 la fine del \"periodo argentato\" e in seguito la band rischier\u00e0 di finire nel dimenticatoio.\nDa met\u00e0 anni '80 fino ad \"Another Future\".\nNel 1984, per la prima volta senza Claude Lemoine, i Rockets, quasi irriconoscibili (Christian Le Bartz \u00e8 stato sostituito da Sal Solo, inglese, ex new-waver, gi\u00e0 cantante dei Classix Nouveaux ed oggi interprete di musica cristiana negli USA), si presentano ancora rapati a zero, per\u00f2 struccati, con gilet gialli hi-tech che poco hanno a che fare con il \"look\" \"spaziale\", e propongono \"Imperception\", album di buon riscontro, il cui singolo \"Under the Sun\" diviene la sigla di chiusura del festival di Sanremo di quell'anno.\nPer il successivo \"One Way\" (1986) addirittura adottano un \"look\" \"new romantic\" con pizzi e ciuffi laccati e il nome modificato in \"Rok-etz\". Segue un tour che ha un discreto successo, ma il cambiamento dei componenti storici, stanchi di suonare dal vivo e troppo affezionati al passato, ha fatto perdere ai Rockets/Rok-etz una parte della loro originalit\u00e0 e della loro forza. Il gruppo si scioglie alla fine del tour.\nDopo un lungo silenzio, nel 1992 il produttore Claude Lemoine richiama il tastierista Quagliotti, il chitarrista Maratrat e il cantante Sal Solo per assemblare un album sfruttando la nuova tecnologia digitale e il sampling, affiancandogli i nomi di alcuni musicisti di studio, tra cui Nick Beggs, ex bassista dei Kajagoogoo, Mike \"Clip\" Payne, cantante e percussionista che collabor\u00f2 con Prince, e altri. Viene realizzato cos\u00ec \"Another Future\" che per\u00f2 non viene promosso da stampa e TV e non entra nelle classifiche.\nRockets N.D.P.\nNel 2000 viene creato il progetto Rockets N.D.P, con una formazione cambiata con Fabrice Quagliotti alle tastiere, Bruno Durazzi \"Little B\" alla batteria, Matt Rossato alla chitarra e Luca Bestetti voce. Nel 2003 esce un nuovo album a marchio Rockets, \"Don't Stop\", prodotto da Fabrice Quagliotti e dal DJ Joe T Vannelli, e un \"look\" diverso. La band subisce ulteriori cambi di formazione: nel 2004 arrivano Gianluca Martino (chitarra) e Rosaire Riccobono (basso) bassista dei Visitors e gi\u00e0 con i Rockets sia nel disco \"\u03c0 3,14\" che nei live del 1984. Nel 2005 \"Little B\" viene sostituito da Eugenio \"UG\" Mori. Nel 2006 esce il singolo \"Back to Woad\".\nNel giugno 2007 \u00e8 stato pubblicato da Quagliotti in tiratura limitata il cofanetto \"The Silver Years\", che ripropone per la prima volta su CD i primi 7 album dei Rockets, dall'omonimo LP del 1976 fino ad \"Atomic\" uscito nel 1982, comprendendo anche \"Live\" uscito solo in Italia nel 1980 e alcune bonus track, tra cui due brani inediti del 1980 che avrebbero fatto parte del \"disco fantasma\", mai uscito dopo il clamoroso successo di \"Galaxy\".\nIl 3 aprile 2009 \u00e8 stato pubblicato un secondo cofanetto: \"A Long Journey\", contenente per la prima volta i video storici, alcune parti di concerti e 5 CD di rarit\u00e0/live/demo. A causa di tale scelta esso risulta pi\u00f9 indirizzato ai fan che al grande pubblico. Rimane tuttavia, grazie ai 2 DVD.\nAll'inizio di ottobre 2012 \u00e8 uscito il singolo \"World on Fire\". La band si esibisce in Russia con live e showcase con grande successo.\nNuova formazione.\nDopo l'uscita nel 2014 del nuovo disco dei Duck Sauce, che include un remix di \"Space Rock\" intitolato \"Chariot of the Gods (Featuring Rockets)\", dopo un accordo con Fabrice Quagliotti durato 1 anno, un altro album, \"Kaos\", esce il 30 settembre 2014 distribuito dalla Warner con etichetta affidata a Roby Benvenuto e Smilax, dove spiccano ancora le sonorit\u00e0 space/electropop. L'album contiene 12 brani inediti di cui 3 strumentali. Esce anche il videoclip del nuovo singolo \"Party Queen\" featuring Muciaccia.\nNel 2019 esce un nuovo album \"Wonderland\", il quale verr\u00e0 anticipato da tre singoli con tre videoclips. Il filo conduttore per questo nuovo lavoro \u00e8 \"i bambini, il futuro e la salvezza del nostro pianeta\".\nIl 2 novembre 2019 la formazione tiene un concerto al Lucca Comics &amp; Games.\nIl 15 e il 16 febbraio 2020 presso la Fiera del Disco &amp; Spazio Fumetto di Rimini, vengono vendute e distribuite 100 copie in vinile della traccia \"Rebel Yell\" (cover di Billy Idol)\".\" In fiera \u00e8 presente anche Fabrice Quagliotti che autografa personalmente tali copie e saluta i fan. Particolarit\u00e0 del vinile \u00e8 la sua produzione artigianale e la sua originale forma: trasparente e quadrata."}
{"id": "547583", "revid": "1632387", "url": "https://it.wikipedia.org/wiki?curid=547583", "title": "A Race with the Devil", "text": "A Race with the Devil \u00e8 il secondo album dei Vanadium, pubblicato nel 1983 con l'etichetta Durium.\nL'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 63."}
{"id": "547584", "revid": "212348", "url": "https://it.wikipedia.org/wiki?curid=547584", "title": "Agaroniani", "text": ""}
{"id": "547588", "revid": "2145227", "url": "https://it.wikipedia.org/wiki?curid=547588", "title": "Al cor gentil rempaira sempre amore", "text": "Al cor gentil rempaira sempre amore \u00e8 una poesia di Guido Guinizelli ed il primo testo letterario della nuova tendenza poetica che nasce in Italia nella seconda met\u00e0 del XIII secolo: il dolce stil novo. Quest'opera \u00e8 considerata il manifesto programmatico ed esemplare dello stilnovismo.\nTemi.\nTra le tematiche della canzone vi \u00e8 quella della nobilt\u00e0 d'animo, o \"gentilezza\"; questa tematica era gi\u00e0 stata trattata dalla cultura cortese con Andrea Cappellano che affermava che solo la \"gentilezza\" conferiva nobilt\u00e0 agli uomini; in altre parole si affermava che la nobilt\u00e0 non dipendesse dalla nascita, ma dal valore della persona. In questa visione si rispecchiavano molti piccoli aristocratici senza feudi che in un certo qual modo volevano essere considerati di diritto parte della classe feudale dell'et\u00e0 cortese. Il concetto \u00e8 ripreso dal Guinizelli, ma in un contesto completamente diverso da quello del Cappellano. \nGuido era un intellettuale e fece anche parte di una delle massime cariche comunali, il giudice. Per raggiungere un'egemonia tra le istituzioni cittadine e soppiantare la classe dirigente nobiliare del Comune, fu elaborata una nuova concezione della nobilt\u00e0: per essere \"gentili\" non basta essere di sangue nobile, perch\u00e9 la \"gentilezza\" non \u00e8 ereditaria. Si forma cos\u00ec una nuova \"nobilt\u00e0 cittadina\" che si basa sulle proprie doti di intelligenza e cultura, ci\u00f2 che Dante Alighieri considerava l\"'altezza dell'ingegno\".\nPer spiegare questa concezione dell'amore, Guinizelli struttura la sua canzone come un vero e proprio trattato filosofico in poesia; utilizza numerosi esempi tratti dalla filosofia naturale, dalla scienza delle pietre preziose, dall'astronomia e infine, per imprimere alla sua idea d'amore un senso universale, dalla teologia.\nStile e metrica.\nIl legame con la tradizione provenzale e siciliana \u00e8 forte soprattutto nei francesismi (\u00abrempaira\u00bb per \u00abritorna\u00bb al v. 1; \u00abausello\u00bb per \u00abuccello\u00bb al v. 2; \u00abaigua\u00bb per \u00abacqua\u00bb al v. 26) e nel tema della venerazione dell'uomo verso la donna; tuttavia, la lode alla donna non \u00e8 pi\u00f9 per le sue fattezze umane, ma per quelle angeliche, le quali la rendono degna di lodi che spettano solo a Dio e alla Madonna (vv. 51-60). Questa \u00e8 la grande novit\u00e0 degli stilnovisti: Guinizelli introduce il tema della donna-angelo, che dona salvezza facendosi tramite dell'amore divino; tema questo che trover\u00e0 la massima espressione poetica nel capolavoro dantesco.\nDal punto di vista metrico la canzone \u00e8 organizzata in sei strofe composte da dieci versi (endecasillabi e settenari), mentre lo schema rimico \u00e8 sintetizzabile in ABAB, CDC EDE.\nIl contenuto di ogni singola strofa aiuta a definire le linee guida ed i pensieri del Dolce Stil Novo che si svilupper\u00e0 in Toscana e per fare ci\u00f2 vengono utilizzate molte metafore tra elementi naturali e l'amore umano. Ad esempio nella prima strofa si parla di come il sole e la luce siano nati insieme e siano inseparabili l'un l'altro, cos\u00ec come l'amore non pu\u00f2 esistere al di fuori di un cuore nobile. Infatti un cuore vile (rappresentato dal fango nella quarta strofa) anche se viene toccato dall'amore rimane sempre vile, mentre un cuore nobile risplende.\nFigure retoriche.\nPer quanto riguarda le figure retoriche, sono presenti numerosissime similitudini, presenti in quasi tutte le strofe, introdotte sempre dall'avverbio \"come\" o da termini equivalenti (\"per qual\"). Guinizelli insiste anche nell'uso del chiasmo (vv. 1-2; vv. 3-4), che confronta coppie di parole facendo per\u00f2 ricorso a immagini concrete. \nLa canzone, infine, \u00e8 accompagnata anche da:\nSignificati interni.\nLe caratteristiche del Dolce Stil Novo.\nCon Guinizelli si ha la nascita del Dolce stil novo, e fu lui il primo a dare delle vere caratteristiche alla poesia stilnovistica.\nUna delle prime caratteristiche vengono presentate gi\u00e0 nei primi versi: i paragoni intenti a descrivere la bellezza della donna. Inoltre, si ha anche un'elevazione della donna che diventa strumento di salvezza per l'uomo.\nI significati pi\u00f9 interiori.\nCome si pu\u00f2 capire gi\u00e0 nei primi versi, esiste una perfetta corrispondenza tra la gentilezza d'animo e l'amore. Non ci pu\u00f2 essere Amore, se non c'\u00e8 gentilezza d'animo, e solo chi \u00e8 gentile potr\u00e0 trovare il vero amore.\nIl trinomio composto da:\nGli uomini medievali credevano che le pietre preziose avessero propriet\u00e0 magiche e che provenissero dalla Terra dopo aver ricevuto la luce del Sole. Ma come si nota nella strofe (vv. 31 e 40) solo chi \u00e9 gentile d'animo ricever\u00e0 la luce del Sole e chi \u00e9 vile, citando appunto Guinizelli: \u00abFere lo sol lo fango tutto 'l giorno vile reman, n\u00e9 'l sol perde calore\u00bb.\nInfine nelle ultime due strofe si ha l'elevazione tipica del Dolce stil novo: Guinizelli, infatti, si trova faccia a faccia con un Dio furibondo. Il povero poeta si \u00e8 perso negli occhi della sua amata tanto da dimenticarsi di Dio, ma si giustifica dicendo che la donna assomiglia a un angelo, fatta da Dio stesso, e che con lei aveva trovato la via della salvezza."}
{"id": "547589", "revid": "1226", "url": "https://it.wikipedia.org/wiki?curid=547589", "title": "Aldeani", "text": ""}
{"id": "547593", "revid": "84184", "url": "https://it.wikipedia.org/wiki?curid=547593", "title": "Bandi", "text": ""}
{"id": "547594", "revid": "1601148", "url": "https://it.wikipedia.org/wiki?curid=547594", "title": "United Artists", "text": "La United Artists Corporation \u00e8 una compagnia statunitense di produzione e distribuzione cinematografica facente parte del gruppo Metro-Goldwyn-Mayer.\nStoria.\n\u00c8 stata fondata il 5 febbraio 1919 come casa di distribuzione da quattro grandi attori e registi di Hollywood: Charles Chaplin, Douglas Fairbanks, Mary Pickford e D. W. Griffith. Si narra che alla sua fondazione un produttore di Hollywood abbia esclamato \"I matti si sono impossessati del manicomio!\", a sottolineare che, per la prima volta, degli attori prendevano le redini di una compagnia cinematografica.\nDal 1923 al 1952 la \"United Artists\" produsse tutti i film di Chaplin, i pi\u00f9 importanti della sua carriera.\nNel 1941 partecip\u00f2 alla fondazione della \"Society of Independent Motion Picture Producers\", societ\u00e0 indipendente dagli \"Studios\". Nel 1951 Arthur Krim e Robert Benjamin subentrano alla guida del gruppo.\nDa una costola della United Artists \u00e8 nata nel 1957 l'etichetta discografica United Artists Records.\nDal 1967 al 1981 la UAC fu acquisita dal gruppo \"Transamerica\". Negli anni sessanta punt\u00f2 su registi come John Sturges, Stanley Kramer, Norman Jewison e Robert Aldrich e negli anni settanta Woody Allen, Bernardo Bertolucci e Milo\u0161 Forman.\nLa United Artists dal 1981 fa parte del gruppo Metro-Goldwyn-Mayer, dopo essere stata in grossi guai finanziari che portarono al fallimento, a causa del flop del costoso film \"I cancelli del cielo\" di Michael Cimino uscito nel 1980.\nL'era Cruise-Wagner.\nIl 2 novembre 2006, la MGM ha annunciato che l'attore Tom Cruise e la sua socia, la produttrice Paula Wagner, avrebbero preso le redini della nuova United Artists. Questo accordo \u00e8 avvenuto dopo che la Viacom, societ\u00e0 proprietaria della Paramount, ha chiuso la collaborazione con Cruise.\nL'attore e la Wagner hanno acquisito un piccolo pacchetto azionario della UA dopo l'approvazione del consorzio che detiene la propriet\u00e0 del gruppo MGM/UA per produrre film indipendenti, distribuiti poi dalla MGM.\nPaula Wagner \u00e8 stata nominata direttore esecutivo della United Artists ed \u00e8 stata annunciata la produzione di almeno quattro film all'anno, dei quali Tom Cruise sar\u00e0 il produttore ed occasionalmente anche star dei film in produzione. Il primo film prodotto dalla coppia Cruise/Wagner \u00e8 \"Leoni per agnelli\" di Robert Redford. Il 14 agosto 2008 Paula Wagner lasci\u00f2 l'incarico per dedicarsi alla produzione di film indipendenti.\nNel 2011 \u00e8 stata interamente comprata dalla MGM.\nUnited Artists Media Group.\nIl 22 settembre 2014 la MGM crea la United Artists Media Group, una compagnia che cura gli interessi delle case di produzione One Three Media e della Lightworkers Media . Il produttore Mark Burnett divenne direttore esecutivo e sua moglie, l'attrice Roma Downey, la presidente della UAMG."}
{"id": "547595", "revid": "287204", "url": "https://it.wikipedia.org/wiki?curid=547595", "title": "Barzani", "text": ""}
{"id": "547599", "revid": "1226", "url": "https://it.wikipedia.org/wiki?curid=547599", "title": "Benziti", "text": ""}
{"id": "547609", "revid": "22475", "url": "https://it.wikipedia.org/wiki?curid=547609", "title": "Per tutti i diavoli dell'universo", "text": "Per tutti i diavoli dell'universo \u00e8 un'antologia edita in Italia di racconti di fantascienza di autori vari del 1977 curata da Stefano Benvenuti che raccoglie racconti di fantascientifici che hanno, per sommi capi, un tema religioso. \u00c8 uscita in due edizioni nello stesso anno, una delle quali per il Club degli Editori."}
{"id": "547611", "revid": "1226", "url": "https://it.wikipedia.org/wiki?curid=547611", "title": "Binari (Star Trek)", "text": ""}
{"id": "547613", "revid": "1573940", "url": "https://it.wikipedia.org/wiki?curid=547613", "title": "Marc Forn\u00e9 Moln\u00e9", "text": "Biografia.\n\u00c8 stato capo del governo di Andorra dal 7 dicembre 1994 al 27 maggio 2005. Dopo 2 mandati, gli \u00e8 succeduto Albert Pintat dopo la vincita di Pennat alle elezioni dell'aprile 2005. Di professione \u00e8 un avvocato ed \u00e8 attualmente presidente del Partito Liberale d'Andorra (\"Partit Liberal d'Andorra\").\nLa sua linea politica \u00e8 basata sul liberalismo e atta a mantenere un basso livello di tassazione e ad eliminare ogni tendenza al statalismo."}
{"id": "547618", "revid": "316716", "url": "https://it.wikipedia.org/wiki?curid=547618", "title": "Boliani", "text": "I Boliani sono una specie aliena dell'universo fantascientifico di \"Star Trek\".\nAppaiono per la prima volta nella serie \"Star Trek - The Next Generation\".\nUmanoidi originari del pianeta Bolarus IX (chiamato anche Bolias o Bolius IX), si distinguono per la carnagione azzurrina (che ricorda quella di un andoriano) e una linea pi\u00f9 scura che scorre in senso verticale lungo il centro del volto. Il sangue boliano \u00e8 di colore blu ed \u00e8 caratterizzato da una chimica completamente diversa da quello delle altre specie aliene (una trasfusione di sangue vulcaniano per esempio \u00e8 fatale per un Boliano). I Boliani hanno l'interno della lingua cartilagineo che potrebbe resistere anche ad una colata di acido (Flashback). Il cuore dei Boliani \u00e8 posizionato nella parte destra del tronco, pi\u00f9 o meno nella posizione in cui gli umani hanno il fegato (Field of Fire).\nCivilt\u00e0.\nLa civilt\u00e0 boliana ammette da lungo tempo il suicidio assistito e considera eticamente accettabile qualsiasi azione volta ad alleviare le sofferenze di un individuo, anche se questa azione implica la morte dell'individuo medesimo. Fin dal medioevo boliano il suicidio assistito era consentito come metodo per lenire le sofferenze; il principio recita: \u00abUn'azione il cui effetto principale sia lenire le sofferenze pu\u00f2 essere eticamente giustificata, anche nel caso in cui l'azione stessa abbia l'effetto secondario di causare la morte\u00bb (\"Death Wish\").\nLa cucina boliana fa uso di carni parzialmente decomposte.\nNel 2373, il governo boliano autorizza la Commissione Ferengi per il Gioco a gestire i loro centri di gioco d'azzardo (Ferengi Love Songs).\nNel XXIV secolo sono molti i Boliani a vivere sulla Terra (Hope and Fear)."}
{"id": "547621", "revid": "838137", "url": "https://it.wikipedia.org/wiki?curid=547621", "title": "Ba'ku", "text": ""}
{"id": "547626", "revid": "339392", "url": "https://it.wikipedia.org/wiki?curid=547626", "title": "Carl Barks (fumetti)", "text": ""}
{"id": "547631", "revid": "106908", "url": "https://it.wikipedia.org/wiki?curid=547631", "title": "Breen (Star Trek)", "text": "I Breen sono una specie aliena dell'universo fantascientifico di \"Star Trek\". Appaiono in 6 episodi della serie tv \"Star Trek - Deep Space Nine\" e in un episodio della serie \".\nIn \" i Breen appaiono come ologrammi, nell'episodio \"In carne e ossa\".\nVengono inoltre menzionati in tre episodi di \"\"\nPossiedono un avamposto nei pressi dell'Ammasso Nero investigato dall'Enterprise D nel 2368.\nNel 2375 i Breen si alleano alle forze del Dominio contro l'alleanza della Federazione dei Pianeti Uniti. In cambio ricevono dal Dominio la promessa di numerosi territori, tra i quali molti pianeti cardassiani. Questo spinge il Legato Damar a creare un movimento di resistenza clandestino e ribellarsi al Dominio.\nBiologia.\nI Betazoidi non possono leggere le menti dei Breen. Fino al 2375 si riteneva che il mondo natale dei Breen fosse completamente ghiacciato e che i Breen fossero privi di sangue per questo motivo (\"The Changing Face of Evil\"); inoltre indossano sempre una sorta di elmetto che copre la testa.\nCivilt\u00e0.\nI Breen sono politicamente non allineati ed erano stati considerati in un primo tempo i colpevoli della distruzione della Vico nei pressi dell'Ammasso Nero. Tra i Breen \u00e8 comune che le donne restino incinte ad una giovane et\u00e0. Durante il Secondo Impero Klingon, l'Imperatore Mow'ga, invi\u00f2 una flotta di navi per conquistare il pianeta natale dei Breen. Della flotta di navi non si \u00e8 pi\u00f9 avuta notizia. I Romulani hanno un detto: \u00abNon voltare mai le spalle a un Breen\u00bb.\nTecnologia.\nI Breen utilizzano un particolare sistema di occultamento e le loro navi sono equipaggiate con armi simili a quelle klingon. Le astronavi dei Breen utilizzano una tecnologia che fa uso di parti biologiche (\"Scorpion - Part I\")."}
{"id": "547638", "revid": "180559", "url": "https://it.wikipedia.org/wiki?curid=547638", "title": "Nazionale di pallacanestro dell'Australia", "text": "La nazionale di pallacanestro dell'Australia, selezione dei migliori giocatori di pallacanestro di nazionalit\u00e0 australiana, rappresenta l'Australia nelle competizioni internazionali di pallacanestro organizzate dalla FIBA. \u00c8 gestita dalla Federazione cestistica dell'Australia.\nAttualmente l'allenatore \u00e8 Brian Goorjian.\nDivisa e colori.\nLa nazionale australiana adotta una maglia gialla con risvolti verdi, pantaloncini verdi e calzettoni gialli. Pur non essendo riconosciuto da nessun altro organo federale n\u00e9 dalle Nazioni Unite, gli australiani adottano un vessillo formato da due bande orizzontali di colore giallo e verde, colori che rappresentano rispettivamente il sole e la terra, a tratti ancora vergine, del nuovissimo continente. Tra l'altro anche altre nazionali sportive del paese australiano, come quelle di calcio, rugby e cricket, adottano quei colori.\nStoria.\nNonostante il talento di molti dei suoi giocatori, sempre fortissima nei suoi Campionati Oceanici, in virt\u00f9 delle sue 20 medaglie, delle quali ben 18 d'oro, su 20 edizioni, quanto piuttosto in difficolt\u00e0 nei massimi palcoscenici internazionali, ha vinto solo un Bronzo ai Giochi Olimpici, ma nessuna medaglia ai Campionati Mondiali, dove il miglior risultato \u00e8 stato il quinto posto. Per un breve periodo, tra la fine degli anni ottanta e l'inizio degli anni novanta, \u00e8 riuscita ad essere un team di buon livello mondiale, anche per la presenza quasi assidua alle massime competizioni, dove si \u00e8 quasi sempre qualificata grazie alla sua strapotenza continentale."}
{"id": "547641", "revid": "212348", "url": "https://it.wikipedia.org/wiki?curid=547641", "title": "Caatati", "text": ""}
{"id": "547643", "revid": "125679301", "url": "https://it.wikipedia.org/wiki?curid=547643", "title": "Istituti NCAA Division I", "text": "Ogni universit\u00e0 ha una sua sezione atletica che si caratterizza per un \"nomignolo\" che identifica poi tutte le formazioni dei vari sport e molto spesso anche la mascotte; questi soprannomi sovente hanno un legame con il territorio, ma non sempre \u00e8 cos\u00ec.\nElenco delle Universit\u00e0 affiliate alla Division I.\nLe universit\u00e0 affiliate alla Division I sono quegli istituti che gareggiano nel massimo campionato collegiale solo in alcuni sport mentre per i restanti sono appartenenti alla Division II o alla Division III.\nTra parentesi sono indicati il \"nomignolo\" del team, lo stato di appartenenza dell'ateneo e gli sport che svolgono nella Division I."}
{"id": "547644", "revid": "1226", "url": "https://it.wikipedia.org/wiki?curid=547644", "title": "Cairn (Star Trek)", "text": ""}
{"id": "547649", "revid": "106908", "url": "https://it.wikipedia.org/wiki?curid=547649", "title": "Capellani", "text": ""}
{"id": "547657", "revid": "122900917", "url": "https://it.wikipedia.org/wiki?curid=547657", "title": "Nazionale di pallacanestro della Slovenia", "text": "La nazionale di pallacanestro della Slovenia (Slovenska ko\u0161arkarska reprezentanca), selezione dei migliori giocatori di pallacanestro di nazionalit\u00e0 slovena, rappresenta la Slovenia nelle competizioni internazionali di basket, ed \u00e8 gestita dalla Federazione cestistica della Slovenia.\nDivisa e colori.\nDopo l'indipendenza e il riconoscimento della FIBA, la squadra slovena gioc\u00f2 con i colori verde e bianco, i colori tradizionali della capitale Lubiana, nonch\u00e9 del Ko\u0161arkarski klub Union Olimpija, il club pi\u00f9 famoso, che ha sede in questa citt\u00e0. Il verde non ha, nel caso sloveno, giustificazioni certe, n\u00e9 storiche, n\u00e9 dinastiche, dalla sua parte se non il riferimento alle fronde dei tigli attorno ai quali si riuniva il popolo nelle tradizionali assemblee. Forse la Slovenia voleva soltanto distinguersi nell'ambito dalle altre undici nazionali slave (tutte con maglie rosse o bianche o azzurre che sono i colori panslavi) e riferirsi, naturalisticamente, alle sue montagne davvero boscose. Oppure si rif\u00e0 ad una tradizione mitteleuropea che vede nel verde il colore delle rivoluzioni democratiche nazionali.\nPer il fatto che verde e bianco non furono mai i colori tradizionali sloveni, vi furono forti pressioni, in tutte le Federazioni sportive, affinch\u00e9 si cambiassero i colori delle divise nazionali, specialmente nell'est e nel nord del paese: secondo vari sondaggi fatti dopo il 1994 circa i due terzi degli sloveni erano contrari alla combinazione verde-bianco (nell'est della Slovenia, la percentuale di chi si opponeva a questi colori era di oltre l'80%). Per questo si deliber\u00f2 un cambio dei colori della maglia a partire dal 2017.\nStoria.\nNazionale della RSF Yugoslavia (1935-1991).\nFino agli inizi degli anni novanta gli atleti sloveni, seppur pochi, militavano nella nazionale jugoslava.\nMolti giocatori della nazionale (come Marko Mili\u010d, Radoslav Nesterovi\u010d, \u017deljko Zagorac, Goran Dragi\u0107 e Jaka Lakovi\u010d) hanno origini serbe soprattutto, ma anche croate e bosniache (Sani Be\u010dirovi\u010d), anche perch\u00e9 gli sloveni, anche nella ex-Jugoslavia, non costituivano mai il cuore della nazionale.\nQuando inizi\u00f2 il conflitto nei Balcani, durante Eurobasket 1991, ci fu il primo strappo: le autorit\u00e0 della neonata Repubblica Slovena intimarono Jure Zdovc a non giocare per il team jugoslavo.\nNazionale slovena.\nFormatasi nel 1992, la nazionale slovena, malgrado i talenti a disposizione, molti dei quali hanno militato nelle file di club della NBA, prima dell'EuroBasket 2017, dove si \u00e8 laureata campione d'Europa battendo la , non era mai arrivata a vincere una medaglia. Partita sempre con i favori del pronostico, si era sempre fermata alla soglia delle fasi conclusive delle manifestazioni.\nAi Mondiali ha partecipato alle edizioni del 2006, 2010, 2014, ottenendo rispettivamente il 12\u00ba, 8\u00ba e 7\u00ba posto."}
{"id": "547659", "revid": "287204", "url": "https://it.wikipedia.org/wiki?curid=547659", "title": "Levomepromazina", "text": "La levomepromazina (nome commerciale Nozinan) \u00e8 un neurolettico antipsicotico non atipico per il trattamento delle schizofrenie, degli stati paranoidi e della mania; per il trattamento di psicosi tossiche causate da abuso di amfetamine, LSD e cocaina; per le sindromi mentali organiche accompagnate da delirio.\nLa levomepromazina ha forti propriet\u00e0 analgesiche e risulta particolarmente efficace nel trattamento dei disturbi d'ansia particolarmente gravi e resistenti alla terapia con ansiolitici tipici e nel trattamento delle sindromi depressive associate a isteria e delirio. Viene altres\u00ec usata come potenziamento delle terapie analgesiche e anestetiche."}
{"id": "547663", "revid": "212348", "url": "https://it.wikipedia.org/wiki?curid=547663", "title": "Devore", "text": ""}
{"id": "547666", "revid": "9", "url": "https://it.wikipedia.org/wiki?curid=547666", "title": "Nozinan", "text": ""}
{"id": "547667", "revid": "212348", "url": "https://it.wikipedia.org/wiki?curid=547667", "title": "Dinaal", "text": ""}
{"id": "547669", "revid": "1226", "url": "https://it.wikipedia.org/wiki?curid=547669", "title": "Douwd", "text": ""}
{"id": "547674", "revid": "124123", "url": "https://it.wikipedia.org/wiki?curid=547674", "title": "Albert Pintat", "text": "Biografia.\n\u00c8 stato capo del governo di Andorra. Si \u00e8 insediato al governo in seguito alla vittoria nelle elezioni dell'aprile 2005 il 30 maggio dello stesso anno quale successore di Marc Forn\u00e9 Moln\u00e9. \u00c8 un membro del Partito Liberale d'Andorra. Ministro degli Esteri dell'Andorra dal 1997 al 2001, dopo essere stato ambasciatore in vari stati. Pintat si \u00e8 laureato in scienze economiche all'Universit\u00e0 di Friburgo in Svizzera nel 1967."}
{"id": "547677", "revid": "212348", "url": "https://it.wikipedia.org/wiki?curid=547677", "title": "Drayani", "text": ""}
{"id": "547679", "revid": "1226", "url": "https://it.wikipedia.org/wiki?curid=547679", "title": "Dremani", "text": ""}
{"id": "547680", "revid": "212348", "url": "https://it.wikipedia.org/wiki?curid=547680", "title": "Druoda", "text": ""}
{"id": "547688", "revid": "1590006", "url": "https://it.wikipedia.org/wiki?curid=547688", "title": "Baito", "text": ""}
{"id": "547699", "revid": "1226", "url": "https://it.wikipedia.org/wiki?curid=547699", "title": "Edo (Star Trek)", "text": ""}
{"id": "547702", "revid": "18138", "url": "https://it.wikipedia.org/wiki?curid=547702", "title": "Advent Children", "text": ""}
{"id": "547703", "revid": "339392", "url": "https://it.wikipedia.org/wiki?curid=547703", "title": "Elasiani", "text": ""}
{"id": "547704", "revid": "1226", "url": "https://it.wikipedia.org/wiki?curid=547704", "title": "Elaysiani", "text": ""}
{"id": "547709", "revid": "339392", "url": "https://it.wikipedia.org/wiki?curid=547709", "title": "Eminiariani", "text": ""}
{"id": "547712", "revid": "203463", "url": "https://it.wikipedia.org/wiki?curid=547712", "title": "Filippo I di Parma", "text": "Biografia.\nInfanzia.\nFilippo era figlio di Filippo V di Spagna, e della sua seconda moglie, Elisabetta Farnese, discendente dalla nobile famiglia aristocratica italiana dei Farnese, che aveva retto il ducato di Piacenza e Parma per generazioni; egli venne cresciuto nei primi anni di vita a Madrid, ove ebbe modo di mostrare il proprio interesse per l'arte e la politica. Nel 1738 venne investito dal padre del titolo di conte di Chinch\u00f3n, appartenente al Grandato di Spagna, a seguito dell'alienazione del suddetto titolo da parte di Giuseppe Sforza-Cesarini, duca di Canzano.\nDucato di Piacenza e Parma.\nDopo il matrimonio di Filippo V con la nipote dell'ultimo duca di Parma, Elisabetta Farnese, il trattato di Londra del 1718 prevedeva che il ducato fosse ereditato dai figli della casata dei Borboni di Spagna, in quanto discendenti di Elisabetta. Sua madre Dorotea Sofia fu quindi nominata reggente fino all'arrivo di Carlo di Borbone. Egli regn\u00f2 con il nome di Carlo I prima di conquistare il trono di Napoli nel 1734, dopo le battaglie con le truppe austriache. La fine della guerra di successione polacca, suggellata dal Trattato di Vienna del 1738, restitu\u00ec il Ducato di Parma e Piacenza agli Asburgo che lo amministrarono fino al 1745, sotto l'autorit\u00e0 di Carlo VI e poi di Maria Teresa. Carlo, da parte sua, prese possesso del regno di Napoli, non senza aver depredato Parma di gran parte delle sue opere artistiche e dei suoi archivi.\nGuerra di successione austriaca.\nNel 1744, durante la Guerra di successione austriaca, l'infante Filippo assunse il comando delle armate congiunte franco-spagnole nella campagna contro Carlo Emanuele III di Savoia, sostenuto dall'Austria. Il 15 settembre 1745 le truppe spagnole occuparono Parma ed il tenente generale marchese de Castellar raccolse l'atto di obbedienza del parmigianino a Elisabetta Farnese, segno di chiara volont\u00e0 di sottomissione del popolo alla Spagna, alleata di sangue della dinastia dei Farnese che per secoli aveva regnato su quei territori. Nel dicembre di quello stesso anno, Filippo os\u00f2 di pi\u00f9 e si spinse nella volont\u00e0 di conquistare Milano, ma venne bloccato dal generale austriaco Braun e dal generale Giovanni Luca Pallavicini, che assediarono Parma e la riportarono sotto il controllo austriaco.\nDuca di Parma, Piacenza e Guastalla.\nNel 1748, infine, Filippo divenne \"Duca di Parma, Piacenza e Guastalla\", assumendo il nome di Filippo I di Parma, in virt\u00f9 degli accordi presi col Trattato di Aquisgrana, rimanendo in carica sino alla sua morte; su quel trono si era gi\u00e0 seduto suo fratello Carlo.\nIl duca Filippo svilupp\u00f2 una politica illuministica, espansiva e giansenista. Con il sostegno di Guillaume du Tillot, suo primo ministro, introdusse riforme che sanarono le finanze, rinforz\u00f2 il potere dello Stato, cre\u00f2 scuole pubbliche. Fu proprio Tillot, nel 1768, dopo la morte dello stesso duca Filippo, a decretare l'espulsione dell'Ordine dei Gesuiti e la confisca delle propriet\u00e0 della Chiesa cattolica. Procedette anche alla soppressione dei tribunali ecclesiastici ancora presenti all'interno dei tre Ducati. Sempre in questa politica anticlericale rientra l'incamerazione dei Mezzani nel 1763, uno degli ultimi feudi vescovili del ducato. Tutto ci\u00f2 fu possibile anche grazie all'abilit\u00e0 del Duca e del ministro nell'ottenere e gestire a proprio favore l'amicizia personale con l'allora vescovo Francesco Pettorelli Lalatta.\nFilippo I fu il capostipite del ramo Borbone-Parma della dinastia dei Borbone.\nMatrimonio.\nIl 25 ottobre 1739, nella citt\u00e0 spagnola di Alcal\u00e1 de Henares, presso Madrid, Filippo spos\u00f2 Elisabetta di Francia (1727-1759), figlia di Luigi XV e di Maria Leszczy\u0144ska.\nMorte.\nIl Duca mor\u00ec improvvisamente il 18 luglio 1765 ad Alessandria, dopo aver accompagnato la figlia Maria Luisa a Genova, da dove part\u00ec per raggiungere la Spagna e sposare l'Infante Carlo. Attraverso la figlia Maria Luisa, Filippo \u00e8 un antenato dei Borbone-Spagna, Borbone-Due Sicilie e Borbone-Orl\u00e9ans.\nDiscendenza.\nFilippo di Parma ed Elisabetta di Francia ebbero tre figli:"}
{"id": "547713", "revid": "212348", "url": "https://it.wikipedia.org/wiki?curid=547713", "title": "Enarani", "text": ""}
{"id": "547714", "revid": "767487", "url": "https://it.wikipedia.org/wiki?curid=547714", "title": "All'ultimo respiro", "text": "All'ultimo respiro (\"Breathless\") \u00e8 un film del 1983 diretto dal regista Jim McBride ed \u00e8 un remake del celeberrimo \"Fino all'ultimo respiro\" di Jean-Luc Godard. Vede come protagonisti Richard Gere e Val\u00e9rie Kaprisky, rispettivamente al posto di Jean-Paul Belmondo e di Jean Seberg, ed \u00e8 famoso in particolare per la scena di nudo integrale maschile di Richard Gere.\nTrama.\nJesse Lujack \u00e8 un presuntuoso ladro di macchine che vive a Las Vegas, infatuato di rock, di sesso e di fumetti, mentre Monica Poiccard \u00e8 una studentessa d'architettura in cerca di un posto di lavoro. I due, che si sono conosciuti precedentemente in una vacanza a Las Vegas, si innamorano follemente, ma la situazione precipita quando Jesse viene inseguito dalla polizia per aver ucciso un agente federale che lo stava braccando per eccesso di velocit\u00e0.\nColonna sonora.\nNel film sono presenti le seguenti canzoni:\nAccoglienza.\nIl film ha incassato 19.910.002 dollari negli Stati Uniti ricevendo pareri contrastanti da parte della critica. La maggior parte dei critici, infatti, era assai scettica circa la scelta del regista di inserire nel cast Val\u00e9rie Kaprisky, vista la sua scarsa esperienza recitativa.\n\u00c8 stato per\u00f2 citato da Quentin Tarantino tra i suoi film preferiti.\nDistribuzione.\nIl film, distribuito dalla Orion Pictures e dalla Metro-Goldwyn-Mayer (video e DVD), \u00e8 stato proiettato nelle sale statunitensi a partire dal 13 maggio del 1983."}
{"id": "547716", "revid": "1226", "url": "https://it.wikipedia.org/wiki?curid=547716", "title": "Ennis (Star Trek)", "text": ""}
{"id": "547719", "revid": "212348", "url": "https://it.wikipedia.org/wiki?curid=547719", "title": "Enoliani", "text": ""}
{"id": "547721", "revid": "339392", "url": "https://it.wikipedia.org/wiki?curid=547721", "title": "Excalbiani", "text": ""}
{"id": "547728", "revid": "113529656", "url": "https://it.wikipedia.org/wiki?curid=547728", "title": "Fondatori", "text": "I Fondatori (chiamati anche mutaforma o cambianti) sono una specie aliena dell'universo fantascientifico di \"Star Trek\".\nAppaiono per la prima volta nella serie \"\", nella quale hanno un ruolo di primaria importanza. Odo, uno dei personaggi fissi della serie, appartiene a questa specie.\nNel corso della serie i Fondatori ingaggiano con la Federazione Unita dei Pianeti un sanguinoso conflitto, la Guerra del Dominio, che coinvolge altre specie senzienti.\nCaratteristiche.\nQuella dei Fondatori \u00e8 una specie di mutaforma, ovvero di esseri in grado di assumere forme diverse ed imitare in modo convincente l'aspetto di altre forme di vita od oggetti solidi. Nella loro forma naturale (alla quale devono periodicamente tornare) i mutaforma sono esseri fluidi costituiti da protoplasma.\nIl pianeta natale dei Fondatori fa parte della \"nebulosa di Omarion\", nel quadrante gamma, ed \u00e8 a tutti gli effetti il centro di comando del \"Dominio\", un vasto impero interstellare da essi controllato.\nDominio.\nI Fondatori hanno dato vita ad un esteso impero, il \"Dominio\" che include vari sistemi stellari nel quadrante Gamma della galassia.\nLe specie dei Vorta (burocrati) e dei Jem'Hadar (guerrieri) sono asservite ai Fondatori e nutrono una devozione assoluta per essi, a causa soprattutto di alcune modifiche genetiche che furono apportate alle loro razze a questo scopo.\nI Fondatori non amano mostrarsi in pubblico e spesso assumono le sembianze di personaggi chiave dei loro nemici per poter destabilizzare l'avversario colpendolo dall'interno.\nGrande legame.\nIl \"Grande legame\" \u00e8 la collettivit\u00e0 formata dai Fondatori nel loro pianeta natale; appare per la prima volta nella serie \"\" nell'episodio della terza stagione \"In cerca dei Fondatori - seconda parte\". \nIl grande legame consiste nella fusione fisica e mentale dei Fondatori nella loro forma protoplasmatica (fluida) naturale, ed assume l'aspetto esteriore di un grande mare gelatinoso. In esso i \"mutaforma\" formano un'unica memoria e coscienza collettiva, condividendo emozioni e sensazioni.\nStoria.\nNel 2371 Odo e la nave USS Defiant scoprono nella \"Nebulosa di Omarion\" i temuti Fondatori. \nDopo esserne venuti a conoscenza, la Tal Shiar e l'Ordine Ossidiano, ossia i servizi segreti Romulani e Cardassiani, tentano un attacco al pianeta dei Fondatori per distruggere il Dominio. In realt\u00e0 il piano era stato ispirato dai Fondatori stessi, per attirare Romulani e Cardassiani in una trappola: all'arrivo nella Nebulosa di Omarion gli aggressori trovano infatti una intera flotta di Jem'Hadar pronti ad annientarli (\"DS9\": \"Attacco ai Fondatori - Seconda parte\").\nNel 2372 in seguito all'omicidio compiuto da Odo di un altro mutaforma, cosa mai avvenuta nella storia di questo popolo, i Fondatori costringono Odo a tornare al pianeta natale e ad unirsi al grande legame per essere giudicato e lo puniscono privandolo della capacit\u00e0 di cambiare forma, relegandolo temporaneamente all'aspetto umano (\"DS9\": \"Legame Spezzato\").\nDurante questa unione Odo, senza esserne a conoscenza, infetta l'intera comunit\u00e0 dei \"cambianti\" del grande legame con un virus morfogenico, sviluppato in gran segreto dalla Sezione 31, un servizio segreto \"occulto\" della Federazione della cui esistenza pochissimi sono a conoscenza. Il virus altera nei cambianti le capacit\u00e0 di mutare la propria forma, condannandoli ad una lenta agonia.\nBashir e O'Brien riescono poi a carpire da un agente della stessa Sezione 31 il vaccino per questa malattia e Odo, dopo averne sperimentato l'efficacia su se stesso, diventa in grado di guarire ogni \"mutaforma\" fondendosi con esso. Per prima guarisce la femmina mutaforma, che fungeva da capo delle operazioni di guerra del Dominio nel quadrante alfa e successivamente nell'episodio torna al suo pianeta natale per guarire l'intero grande legame.\nIl Dominio da parte sua firma la resa con la Federazione, ponendo fine alla guerra (\"DS9\": \"Quello che lasci indietro - Prima e Seconda parte\")."}
{"id": "547735", "revid": "1982", "url": "https://it.wikipedia.org/wiki?curid=547735", "title": "Ferdinando I di Parma", "text": "Si rifiut\u00f2 di cedere il suo ducato alla Francia col Trattato di Aranjuez del 20 marzo 1801, controfirmato invece da suo figlio Ludovico, e mor\u00ec quindi in circostanze sospette l\u2019anno seguente. Fu un membro del ramo parmense dei Borbone.\nBiografia.\nI primi anni.\nFerdinando nacque al palazzo ducale di Colorno, figlio secondogenito (e unico maschio) del duca Filippo I di Parma e di sua moglie, Luisa Elisabetta di Francia, figlia di Luigi XV, di cui Ferdinando fu il nipote preferito. Era inoltre nipote diretto del re Filippo V di Spagna e per questo aveva anche il titolo di \"infante\".\nSua madre lasci\u00f2 il ducato nel 1757 per ricongiungersi con la corte di Francia, in modo da contrattare favorevolmente i matrimoni dei suoi figli. Alla morte della madre nel 1759, Ferdinando si affilier\u00e0 sempre pi\u00f9 alla sorella Isabella, intelligente e piena di charme, che lo seguir\u00e0 in ogni passo della sua preparazione al governo sino al momento del suo matrimonio con il futuro imperatore Giuseppe II d'Asburgo-Lorena. Oltre alla sorella, in quegli anni venne seguito dal suo tutore, \u00c9tienne Bonnot, abate di Condillac, ottimo pedagogista per l'epoca nonch\u00e9 filosofo stimato, e da Auguste de Keralio.\nCome erede di una famiglia coi migliori legami nell'aristocrazia europea e con l'aristocrazia pi\u00f9 ambita, Ferdinando risult\u00f2 essere un candidato interessante per molte dame reali. Tra queste ricordiamo la principessa Maria Beatrice Ricciarda d'Este, figlia di Ercole III d'Este. Il suo possibile matrimonio con la principessa Maria Beatrice fu vanificato quando questa venne fatta fidanzare con l'arciduca Leopoldo d'Austria (poi imperatore Leopoldo II) in giovane et\u00e0 e poi col fratello di questi, l'arciduca Ferdinando, ed alla morte di questi, con l'arciduca Carlo. Una possibile unione tra i ducati di Parma e Modena, come era stata progettata vanamente dal primo ministro Du Tillot, non si realizz\u00f2 mai. Altra candidata di rilievo fu Luisa Maria Teresa Batilde d'Orl\u00e9ans, che avrebbe potuto portare al duca una larga dote; unica figlia sopravvissuta di Luigi Filippo I di Borbone-Orl\u00e9ans, era inoltre sorella di \"Philippe \u00c9galit\u00e9\".\nFerdinando ascese al trono paterno all'et\u00e0 di 14 anni il 18 luglio 1765.\nLa politica dei primi anni di governo e il matrimonio.\nPur divenuto duca, per Ferdinando I rimaneva aperta la questione del matrimonio come opportunit\u00e0 di successione. \nLa scelta della sposa del futuro duca ricadde infine sull'arciduchessa Maria Amalia d'Asburgo-Lorena. Tale unione venne pilotata da sua madre al termine di una fitta corrispondenza con la potente imperatrice Maria Teresa d'Austria, la quale aveva promesso ai genitori di Ferdinando il trono dei Paesi Bassi, che da poco erano tornati sotto il controllo austriaco col Trattato di Aix-la-Chapelle. Questo fatto non si verific\u00f2 mai, ma conseguenza del matrimonio fu il consolidamento delle relazioni tra i due Stati. Quest'alleanza venne incoraggiata dal primo ministro, il francese Guillaume du Tillot, il quale serbava antichi rancori verso la Francia avendo lavorato a Versailles ed essendo stato esiliato da Luigi XV di Francia per via delle sue idee liberali che a corte non erano viste con entusiasmo.\nCon questo ulteriore passo, Ferdinando I inaugur\u00f2 il mutamento della politica filofrancese del padre, rivolgendosi verso Vienna, dove regnava la suocera e poi i potenti cognati. Per quanto concerne la politica interna, invece, Ferdinando avvers\u00f2 la politica illuminista del padre e del segretario di Stato du Tillot, che dovette lasciare l'incarico nel 1771, anche per via del disprezzo personale che la duchessa Maria Amalia d'Asburgo-Lorena provava per lui, interferendo continuamente nella sua politica. Ferdinando disfece gran parte delle riforme illuminate dell'ex - primo ministro: richiam\u00f2 i Gesuiti, (che erano stati espulsi nel 1768 dopo la soppressione dell'ordine decretata da papa Clemente XIII), ristabil\u00ec il tribunale dell'Inquisizione, restitu\u00ec alla Chiesa molti dei beni laicizzati, licenzi\u00f2 i collaboratori di du Tillot e li rimpiazz\u00f2 con uomini di fiducia della moglie Maria Amalia. Come nuovo primo ministro venne prescelto lo spagnolo Jos\u00e9 Augustin de Llano, che venne cacciato anch'egli l'anno successivo.\nIn breve tempo Francia, Austria e Spagna interruppero le loro relazioni diplomatiche con Parma, ma la riconciliazione avvenne gi\u00e0 l'anno seguente con la nascita del duca ereditario, che mise nuovamente in gioco l'influenza delle potenze d'Europa per un futuro matrimonio vantaggioso.\nLe conseguenze della rivoluzione francese.\nAllo scoppio della Rivoluzione francese e con l'esecuzione dei cugini francesi, inclusa Maria Antonietta, sorella della consorte Maria Amalia, il clima nel ducato cambio radicalmente. Col pericolo di una guerra Ferdinando si dichiar\u00f2 apertamente neutrale, mentre nel contempo firmava un patto segreto con l'Austria il 13 maggio 1794 che impegnava l'impero a difendere il ducato in caso di aggressione francese.\nSebbene il ducato non fosse mai stato attaccato, nel 1796, quando Napoleone Bonaparte si diresse verso Milano, concesse alle truppe di passare attraverso i territori di Parma senza che gli venisse mossa alcuna opposizione. La sua situazione e quella del ducato, ad ogni modo, divennero sempre pi\u00f9 difficili per la crescita dei giacobini in Lombardia e in Emilia Romagna, in particolare a Reggio Emilia, che ritenevano un affronto allo spirito repubblicano il fatto di mantenere ancora in piedi il ducato locale. Il ducato del resto costituiva una parte fondamentale della diplomazia tra la Francia e la Spagna, ciascuna delle quali si riteneva tutrice del duca in funzione di legami di parentela. Sino alla battaglia di Marengo del 1800, il ducato continu\u00f2 ad essere periodicamente attraversato da ogni sorta di truppe straniere destinate ai conflitti dell'Italia settentrionale.\nLa moglie di Ferdinando, Maria Amalia, aveva paura per lui, essendo stato pi\u00f9 volte, dal 1796 al 1798, vittima di tentato omicidio; per questo, sia Ferdinando sia Maria Amalia rimasero sostenitori del dispotismo illuminato, ma per la famiglia reale parmense l'incubo era appena iniziato, infatti pi\u00f9 volte Ferdinando fu vittima di aggressioni, a Parma nel 1799 e a Piacenza nel 1800; Maria Amalia invece sub\u00ec diversi insulti durante una passeggiata nei giardini del Casino dei Boschi di Sala Baganza nel 1800 da parte dei giacobini parmigiani.\nLa famiglia reale agli arresti domiciliari.\nQuando Ferdinando si dichiar\u00f2 neutrale, viet\u00f2 anche a Napoleone Bonaparte di invadere Parma, ma il generale francese non prest\u00f2 la minima attenzione all'avvertimento di Ferdinando ed entr\u00f2 nel Ducato; pi\u00f9 volte Ferdinando e Maria Amalia tentarono di scappare a Guastalla, ma Napoleone Bonaparte li mise agli arresti domiciliari nel Palazzo Reale di Colorno, dal 1796 al 1801.\nNel palazzo di Colorno Ferdinando scriveva di continuo ai reali d'Austria chiedendogli aiuto; Maria Carolina di Napoli e Sicilia invi\u00f2 delle truppe a Parma per contrastare l'armata francese, ma le truppe non arrivarono mai a Parma e Maria Amalia cap\u00ec che non avrebbe mai ricevuto risposta dalla sua famiglia a Vienna.\nFerdinando nel Palazzo Reale di Colorno si dedicava agli studi astronomici e allo studio dei pianeti; nel 1797 nacque il primo nipote maschio di Ferdinando, figlio di sua figlia Carolina di Borbone-Parma, ma a Ferdinando non fu permesso di andare al battesimo del nipote.\nNel 1799 a Napoli i francesi crearono la Repubblica partenopea e i reali di Napoli furono costretti all'esilio; da Napoli i francesi ritornarono a Parma e nel 1801, dopo quasi sei anni di prigionia, Ferdinando e Maria Amalia ricevettero maggiore libert\u00e0 e gli fu permesso di visitare Guastalla, dove i giacobini italiani erano di meno rispetto a Parma. I duchi non sapevano che qualche mese dopo il Ducato di Parma, Piacenza e Guastalla sarebbe stato annesso alla Francia.\nUltimi anni e morte.\nPerso il controllo effettivo del trono a seguito dell'occupazione napoleonica del ducato (Pace di Lun\u00e9ville, 1801), Ferdinando I rifiut\u00f2 il titolo di Re d'Etruria offertogli da Napoleone, cedendo l'effimero onore al figlio Ludovico, pi\u00f9 accomodante nei confronti degli invasori. Rifiut\u00f2 comunque di abbandonare i suoi domini, rimanendo a corte e comportandosi ancora da duca regnante. \nFerdinando di giorno svolgeva il suo ruolo di duca, ma di notte si dedicava ai suoi studi, anche esoterici, alle funzioni religiose ed alle opere pi\u00f9 umili nella sua cappella privata. Pur conoscendo quattro lingue, parlava solo dialetto parmigiano in ogni occasione, non esitando a mescolarsi con il suo popolo.\nFerdinando venne autorizzato a rimanere a Parma senza dover affrontare la dura strada dell'esilio, ma venne posto sotto la stretta sorveglianza di M\u00e9d\u00e9ric Louis \u00c9lie Moreau di Saint-M\u00e9ry. I duchi erano ormai l'ombra di loro stessi, Ferdinando I venne descritto come amareggiato e triste, Maria Amalia invece soffriva di disturbi depressivi dal 1793, anno in cui era stata decapitata la sua amata sorella Maria Antonietta. \nFerdinando I soffriva di dolori ed era malinconico; dopo diversi giorni, mor\u00ec a Fontevivo, per un'indigestione di carne di maiale, ma si sospetta che fosse stato avvelenato dai Napoleonici per eliminare una figura assai scomoda per l'occupante francese. Gi\u00e0 in passato era stato vittima di un tentato omicidio, sventato dal cane che si vede ritratto con lui. La sua salma venne sepolta presso l'abbazia di Fontevivo.\nMatrimonio e discendenza.\nFerdinando spos\u00f2, per volont\u00e0 dei suoi genitori, l'arciduchessa Maria Amalia d'Austria il 19 luglio del 1768, ottava delle figlie di Maria Teresa d'Austria. \nLa loro unione fu infelice, resa tale dal comportamento di Ferdinando: costui scappava dal Palazzo Reale di Colorno e lasciava gli affari di stato alla moglie, la quale, dopo tre anni di matrimonio, cominci\u00f2 sempre pi\u00f9 a ricercare attenzioni da nobili parmigiani, ma nonostante questo, i due ebbero numerosa prole.\nLa coppia ebbe sedici figli: \nInoltre la duchessa Maria Amalia abortit\u00ec una bambina nel 1778.\nMaria Amalia si fece ritrarre con i figli nel \"Ritratto di Maria Amalia d'Austria con i suoi figli\", risalente al 1775."}
{"id": "547736", "revid": "767487", "url": "https://it.wikipedia.org/wiki?curid=547736", "title": "Monsoon Wedding - Matrimonio indiano", "text": "Monsoon Wedding \u00e8 un film del 2001 diretto da Mira Nair, vincitore del Leone d'Oro per il miglior film alla 58\u00aa Mostra internazionale d'arte cinematografica di Venezia.\nTrama.\nIl tema trattato \u00e8 il matrimonio combinato tra due importanti famiglie borghesi indiane: una rimasta in India (quella della sposa) e l'altra emigrata negli USA in Texas.\nNello svilupparsi del film si intrecciano storie diverse tra i vari protagonisti, si trattano temi d'effetto quali: l'abuso da parte di uno zio della cugina della sposa nell'infanzia e la sua nuova ricaduta con un'altra parente degli sposi, il passato di passione della sposa che riaffiora durante i preparativi del matrimonio, la confessione da parte della sposa della propria passione allo sposo e relative ripercussioni, l'amore semplice ed intenso tra la serva e l'organizzatore del matrimonio, l'amore adolescenziale tra due parenti dei futuri sposi, i problemi della famiglia della sposa in relazione alla preparazione maniacale del matrimonio (problemi finanziari e familiari).\nDa segnalare la frase detta dallo sposo dopo la confessione di lei ed i conseguenti momenti di tensione: \"Il matrimonio \u00e8 un rischio: una persona scelta dai genitori, una trovata in discoteca, che differenza fa?\".\nQuello che rimane \u00e8 un lieto fine, come di solito nei film indiani, in cui il bene trionfa e tutto si risolve.\nCuriosit\u00e0.\nNella scena in cui Alice la serva incontra per la prima volta P.K. Dubey, l'organizzatore di eventi, c'\u00e8 una piccola svista per cui nel susseguirsi di inquadrature lei passa dall'avere un garofano arancione all'orecchio destro al non averlo e al riaverlo in seguito."}
{"id": "547737", "revid": "212348", "url": "https://it.wikipedia.org/wiki?curid=547737", "title": "Hierarchy", "text": ""}
{"id": "547741", "revid": "339392", "url": "https://it.wikipedia.org/wiki?curid=547741", "title": "Horta (Star Trek)", "text": ""}
{"id": "547750", "revid": "92723", "url": "https://it.wikipedia.org/wiki?curid=547750", "title": "Iconiani", "text": "Gli Iconiani sono una specie aliena dell'universo fantascientifico di \"Star Trek\". Sono un'antica civilt\u00e0 scomparsa citata nella serie \"Star Trek - The Next Generation\", episodio ' (seconda stagione) e nella serie ', episodio \"\" (quarta stagione).\nNell'universo di Star Trek, la civilt\u00e0 iconiana \u00e8 fiorita molti millenni or sono, imponendo una forte influenza sulle culture di molte antiche civilt\u00e0, come \u00e8 dimostrato dalle affinit\u00e0 linguistiche tra l'iconiano, il dewano, l'iccobarano e il dinasiano. Gli antichi testi descrivono gli iconiani come \u00abdemoni dell'aria e delle tenebre\u00bb, suggerendo il loro uso di un sistema di trasporto interdimensionale. La civilt\u00e0 iconiana \u00e8 stata annientata circa 200.000 anni or sono quando tutte le principali citt\u00e0 di Iconia sono state distrutte da un massiccio bombardamento orbitale su larga scala. Ricerche archeologiche successive hanno rivelato che gli Iconiani non avevano un'indole aggressiva, ma avevano sviluppato un tale sistema di difesa per proteggersi dagli attacchi dei nemici che temevano la loro tecnologia.\nPortale iconiano.\nSofisticato sistema di teletrasporto che permetteva agli Iconiani di circa 200.000 anni or sono di muoversi da un pianeta all'altro coprendo istantaneamente distanze interstellari e che rendeva superfluo l'uso di astronavi. La prima scoperta di un portale iconiano in epoca moderna viene effettuata dall'equipaggio dell\"'Enterprise D\" nel 2365, su Iconia, nella Zona Neutrale Romulana: a causa della sua localizzazione, il portale viene distrutto perch\u00e9 non cada in mano nemica. L'Enterprise aveva seguito le tracce della USS \"Yamato\" del Capitano Donald Varley, il quale, mediante lo studio di un misterioso artefatto ritrovato in un sito archeologico su Denius III, aveva reperito prove dell'esistenza di Iconia proprio nella Zona Neutrale Romulana (\"TNG\": \"Contagio\").\nUn secondo portale viene scoperto dal Dominio nel 2372 su uno dei suoi mondi periferici, Vandros IV. Il Dominio invia un'\u00e9quipe di scienziati a ripararlo e riattivarlo, tuttavia il gruppo di Jem'Hadar di scorta se ne impossessa: il successivo tentativo di rimettere in funzione il portale autonomamente viene prevenuto ancora una volta dalla distruzione del portale stesso a seguito della prima operazione congiunta fra forze del Dominio e della Federazione. Il portale era ospitato in un'antica ziqqurat di pietra, la cui struttura interna era costituita di neutronio solido, non vulnerabile ad attacchi esterni, persino se condotti con siluri quantici. Il portale pu\u00f2 originare un campo di smorzamento che disattiva le armi in prossimit\u00e0 della struttura, sul territorio (\"DS9\": \"Fino alla morte\")."}
{"id": "547752", "revid": "1226", "url": "https://it.wikipedia.org/wiki?curid=547752", "title": "Iyaariani", "text": ""}
{"id": "547755", "revid": "228587", "url": "https://it.wikipedia.org/wiki?curid=547755", "title": "Kadi", "text": ""}
{"id": "547763", "revid": "1226", "url": "https://it.wikipedia.org/wiki?curid=547763", "title": "Karemma", "text": ""}
{"id": "547766", "revid": "1226", "url": "https://it.wikipedia.org/wiki?curid=547766", "title": "Kaeloniani", "text": ""}
{"id": "547769", "revid": "14149", "url": "https://it.wikipedia.org/wiki?curid=547769", "title": "Sophia Coppola", "text": ""}
{"id": "547780", "revid": "1003477", "url": "https://it.wikipedia.org/wiki?curid=547780", "title": "Bastogne", "text": "Bastogne (in lussemburghese \"Baaschtnech\", in olandese Bastenaken, in tedesco \"Bastnach\") \u00e8 un comune belga di abitanti, situato nella provincia vallona del Lussemburgo.\nBastogne si trova nelle Ardenne ed ebbe un ruolo cruciale durante la seconda guerra mondiale soprattutto nel corso dell'Offensiva delle Ardenne. Il 21 dicembre 1944, le Panzerdivision della Wehrmacht circondarono la citt\u00e0, accerchiando la 101\u00aa Divisione Aviotrasportata statunitense e numerosi reparti di altre unit\u00e0 disgregate dal violento attacco tedesco. La energica ed efficace difesa di Bastogne da parte della 101\u00aa Aviotrasportata ebbe grande importanza per l'esito finale dell'offensiva tedesca; molti reparti tedeschi rimasero infatti agganciati intorno alla citt\u00e0 e le importanti vie di comunicazione centrate su Bastogne rimasero in possesso delle forze americane, intralciando molto la progressione delle colonne corazzate tedesche.\nInoltre, la 3\u00aa Armata statunitense del generale George Patton contrattacc\u00f2 ben presto da sud per soccorrere le forze americane accerchiate, riuscendo a raggiungere e sbloccare la citt\u00e0 gi\u00e0 il 26 dicembre. I combattimenti per il possesso del nodo stradale, tuttavia, rimasero violenti ancora per molte settimane. Quando i tedeschi si ritirarono da Foy (un villaggio a 5\u00a0km da Bastogne) il 14 gennaio 1945, lasciarono dietro di loro una citt\u00e0 completamente distrutta.\nBastogne si trova a met\u00e0 strada del percorso di una famosa classica del ciclismo, la Liegi-Bastogne-Liegi, uno degli eventi principali del calendario del ciclismo professionistico."}
{"id": "547784", "revid": "1226", "url": "https://it.wikipedia.org/wiki?curid=547784", "title": "Kesprytt", "text": ""}
{"id": "547785", "revid": "1226", "url": "https://it.wikipedia.org/wiki?curid=547785", "title": "Klaestroniani", "text": ""}
{"id": "547786", "revid": "212348", "url": "https://it.wikipedia.org/wiki?curid=547786", "title": "Kobali", "text": ""}
{"id": "547787", "revid": "212348", "url": "https://it.wikipedia.org/wiki?curid=547787", "title": "Kohl (Star Trek)", "text": ""}
{"id": "547788", "revid": "125805123", "url": "https://it.wikipedia.org/wiki?curid=547788", "title": "Festen - Festa in famiglia", "text": "Festen - Festa in famiglia (\"Festen\") \u00e8 un film del 1998 scritto e diretto da Thomas Vinterberg, vincitore del premio della giuria al 51\u00ba Festival di Cannes.\n\u00c8 il primo film aderente al manifesto Dogma 95 (nonostante infranga una delle regole del manifesto, che vuole che tutto sia naturale e di propriet\u00e0 degli attori, in quanto un abito \u00e8 stato acquistato apposta per il film; il regista, tuttavia, dichiara la violazione all'inizio del film), anche se \u00e8 uscito contemporaneamente a \"Idioti\" di Lars von Trier.\nTrama.\nLa famiglia Klingenfeldt, magnati dell'acciaio, si riunisce al completo in una villa lussuosa per festeggiare il sessantesimo compleanno del capostipite, Helge.\n\u00c8 presente anche Michael, il figlio minore, collerico e incline all'alcool, che non era stato invitato, insieme alla moglie e i figli.\nL'atmosfera \u00e8 subito molto tesa, nonostante gli sforzi collettivi di mostrare familiarit\u00e0 e calore.\nDurante la cena Christian, il primogenito, viene invitato a proporre un brindisi; si alza e ringrazia, propone di brindare al padre, e invece del discorso d'elogio che tutti s'aspettavano, dichiara che, quando erano bambini, per anni il padre ha abusato di lui e della sorella Linda, morta suicida l'anno prima.\nI presenti gelano, ma solo per pochi secondi: presto uno dopo l'altro si sforzano di far finta di niente e di prendere le parole di Christian come uno scherzo di cattivo gusto; la cena prosegue tra sorrisi un po' tirati, barzellette surreali e brindisi sollecitati in continuazione dal maestro di cerimonie.\nPoco dopo, Christian si alza nuovamente, prende la parola per scusarsi, ma invece di scusarsi accusa il padre di essere la causa del suicidio di Linda. Poi accusa la madre di aver visto il padre abusare di lui e della sorella, ma di aver fatto finta di niente.\nStavolta tutti esplodono di sdegno verso Christian, che viene cacciato di casa dal fratello Michael e dagli altri parenti, poi malmenato e abbandonato in un bosco legato ad un albero. Dopo essere riuscito a liberarsi rientra nella villa, tutti lo giudicano pazzo e lo evitano, ma poi viene trovata una lettera di Linda che conferma in pieno le accuse di Christian verso il padre.\nCol trascorrere della serata cade la parvenza di cordialit\u00e0 tra i presenti, in un crescendo di accuse e baruffe, ipotesi e ricordi. Michael, ubriaco, raggiunge la stanza del padre e, in preda ai fumi dell'alcool, lo pesta brutalmente.\nAl mattino, quando tutti si ritrovano per fare colazione, Helge confessa e avvisa gli attoniti ospiti che quella sar\u00e0 l'ultima volta che lo vedranno. Christian, finalmente liberato dall'enorme peso, in una sorta di pace interiore ritrovata, invita la dolce cameriera segretamente innamorata di lui a seguirlo a Parigi."}
{"id": "547789", "revid": "1226", "url": "https://it.wikipedia.org/wiki?curid=547789", "title": "Koinoniani", "text": ""}
{"id": "547799", "revid": "212348", "url": "https://it.wikipedia.org/wiki?curid=547799", "title": "Kraylor", "text": ""}
{"id": "547801", "revid": "1442080", "url": "https://it.wikipedia.org/wiki?curid=547801", "title": "Pesce angelo", "text": ""}
{"id": "547802", "revid": "212348", "url": "https://it.wikipedia.org/wiki?curid=547802", "title": "Kreetassani", "text": ""}
{"id": "547805", "revid": "1226", "url": "https://it.wikipedia.org/wiki?curid=547805", "title": "Kressari", "text": ""}
{"id": "547808", "revid": "111006092", "url": "https://it.wikipedia.org/wiki?curid=547808", "title": "Antonio Maria Mazzoni", "text": "Studi\u00f2 musica sotto la guida di Luca Antonio Predieri e nel 1736 entr\u00f2 nell'Accademia Filarmonica di Bologna. Qualche anno pi\u00f9 tardi si rec\u00f2 a Fano, dove nel 1746 fu rappresentata la sua prima opera, \"Siroe, re di Persia\".\nNel 1748 torn\u00f2 a Bologna, ove nel 1751 occup\u00f2 il posto di maestro di cappella presso San Giovanni in Monte.\nNel 1757 fu nominato facente funzioni di Angelo Antonio Caroli, maestro di cappella della Basilica di San Petronio, posizione che tuttavia ottenne nel 1759 quando gli succedette. Nonostante queste cariche, Mazzoni continu\u00f2 la sua attivit\u00e0 di operista compiendo numerosi viaggi. Divent\u00f2 \"principe\" dell'Accademia Filarmonica per ben cinque volte: nel 1757, 1761, 1771, 1773 e 1784. \nNel 1753 si rec\u00f2 a Lisbona per assistere David P\u00e9rez nella composizione di alcune opere. Torn\u00f2 in Italia non prima del 1756.\nNel 1763, in occasione dell'inaugurazione del Teatro Comunale di Bologna, prese parte alla rappresentazione dell'opera \"Il trionfo di Clelia\" di Christoph Willibald Gluck come \"maestro al cembalo\".\nMazzoni in ambito operistico era una figura ben nota nel suo tempo. Le sue opere furono particolarmente apprezzate, grazie soprattutto alla loro originalit\u00e0, bellezza ed eleganza. Come molti altri suoi contemporanei, impieg\u00f2 parecchi libretti di Pietro Metastasio per i suoi lavori.\nLavori.\nOpere.\n\"Sono note 19 opere di Mazzoni. L'anno e la citt\u00e0 si riferiscono alla prima rappresentazione\"."}
{"id": "547813", "revid": "400694", "url": "https://it.wikipedia.org/wiki?curid=547813", "title": "Ktariani", "text": "Gli Ktariani sono una specie aliena dell'universo fantascientifico di \"Star Trek\".\nDescrizione.\nAppaiono nella serie \"Star Trek - The Next Generation\" nell'episodio ' (quinta stagione) e nella serie \"Star Trek - Voyager\" negli episodi ' (seconda stagione) e ' (quinta stagione); sempre in \"Voyager\", sono citati anche negli episodi ' (prima stagione) e \"\" (settima stagione).\nGli Ktariani sono una specie del Quadrante Alfa classificata dai Borg come \"Specie 6961\".\nNel 2368 gli Ktariani tentano di impadronirsi dell\"'Enterprise D\" utilizzando un gioco che provoca una dipendenza immediata.\nSu Ktaria VII hanno l'usanza di porre varie pietre nelle tombe e ad ogni pietra corrisponde una diversa preghiera (\"VOY\": \"Post mortem\").\nNelle gravidanze umano-ktariane si pu\u00f2 verificare raramente che il bambino cambi posizione e che le pliche esocraniali siano a contatto con la parete uterina, facendo rischiare una emorragia uterina. I bimbi umano-ktariani sviluppano gli incisivi nelle prime 3-4 settimane (\"VOY\": \"L'altra Voyager\").\nIl muscolo cardiaco dei ktariani ha otto cavit\u00e0 (\"VOY\": \"Anima e corpo\")."}
{"id": "547815", "revid": "212348", "url": "https://it.wikipedia.org/wiki?curid=547815", "title": "Krenim", "text": ""}
{"id": "547819", "revid": "212348", "url": "https://it.wikipedia.org/wiki?curid=547819", "title": "Kyrian", "text": ""}
{"id": "547821", "revid": "1226", "url": "https://it.wikipedia.org/wiki?curid=547821", "title": "Luriani", "text": ""}
{"id": "547823", "revid": "16157", "url": "https://it.wikipedia.org/wiki?curid=547823", "title": "Trinitari", "text": ""}
{"id": "547826", "revid": "1543377", "url": "https://it.wikipedia.org/wiki?curid=547826", "title": "Giulio Salierno", "text": "Biografia.\nAttivista del Movimento Sociale Italiano a partire dalla fine degli anni quaranta nella sezione di Colle Oppio, e allievo di Julius Evola, diciottenne fu condannato a trent'anni di reclusione per omicidio a scopo di rapina nel corso di un banale diverbio, dove uccide un ragazzo che ha resistito al furto della sua auto nel quartiere di Roma EUR nel 1953 \nRipar\u00f2 nella Legione Straniera in Africa, pi\u00f9 tardi arrestato dai francesi e consegnato all'Interpol nel 1955, pass\u00f2 13 anni in carcere, nelle prigioni francesi ed algerine e, estradato, in Italia, dove avvi\u00f2 sul percorso di una nuova coscienza politica per arrivare all'abiura del fascismo e alla grazia concessagli nel 1968 dal presidente Saragat .\nDurante il periodo passato in carcere si dedic\u00f2 allo studio ed alla lotta con gli altri detenuti, avvicinandosi ai testi del marxismo e cambiando radicalmente la propria collocazione politica simpatizzando prima per la sinistra extra-parlamentare e poi per Rifondazione comunista e sviluppando una grande passione per lo studio dei testi filosofici e sociologici. Assieme a Franco Basaglia, conduce la battaglia contro le istituzioni manicomiali e totali, e, con altri esponenti politici, tra cui Umberto Terracini, promuove la riforma del sistema carcerario. Ha collaborato con l'ENI alla realizzazione di una banca dati macroeconomica e diretto, per l'Ente, un'imponente ricerca sui Paesi del Sahel. Ha realizzato per la Rai sei originali radiofonici.\nNel 1971 scrive con Aldo Ricci un'inchiesta sulle carceri italiane che rester\u00e0 un punto di riferimento nella sociologia della pena in Italia e collabora con universit\u00e0 italiane, diventando sociologo di fama ed uno dei principali studiosi dell'emarginazione sociale. Dopo collaborazioni con l'Universit\u00e0 di Trento, Roma e Firenze, dal 1983 al 1986 insegna \"Controllo sociale e nuove tecnologie\" presso la facolt\u00e0 di Giurisprudenza dell'Universit\u00e0 di Sassari.\nDal 2000 al 2006 insegna Sociologia generale presso la facolt\u00e0 di Giurisprudenza dell'Universit\u00e0 di Teramo e collabora con il CNR .\nLa sociologia carceraria.\nLa sociologia dell'universo carcerario verte sui capisaldi dell'antiautoritarismo e della critica delle istituzioni repressive. Il tema centrale del pensiero di Salierno si basa sulla pericolosit\u00e0 del sistema carcerario segregante rispetto alla vita sociale, sistema che, proprio per queste sue caratteristiche, pu\u00f2 divenire esso stesso un volano di violenza e di produzione di un'umanit\u00e0 patologica. Quindi per recuperare e risocializzare i detenuti occorrono altri luoghi, contesti e modalit\u00e0 di intervento. La sua critica \u00e8 molto precisa e riguarda la durata eccessiva dei processi, le leggi sugli stupefacenti e sulla immigrazione (le carceri sono affollate di tossicodipendenti e di stranieri), la necessit\u00e0 di ristrutturare le periferie urbane e di sconfiggere la piaga della disoccupazione.\nCollegamenti esterni.\nGIULIO SALIERNO intervistato da Enzo Biagi"}
{"id": "547827", "revid": "1226", "url": "https://it.wikipedia.org/wiki?curid=547827", "title": "Lissepiani", "text": ""}
{"id": "547829", "revid": "212348", "url": "https://it.wikipedia.org/wiki?curid=547829", "title": "Loque'eque", "text": ""}
{"id": "547837", "revid": "287204", "url": "https://it.wikipedia.org/wiki?curid=547837", "title": "Bohuslav Martinu", "text": ""}
{"id": "547840", "revid": "2194416", "url": "https://it.wikipedia.org/wiki?curid=547840", "title": "Incaricato di pubblico servizio", "text": "Con incaricato di pubblico servizio, si indica una qualifica riconosciuta dalla legge italiana, a particolari soggetti sulla base dello status giuridico e delle funzioni svolte da questi ultimi. \nDescrizione.\nTale soggetto soggiace agli obblighi di legge a carico del pubblico ufficiale pur non avendo appieno i poteri di quest'ultimo. I soggetti qualificati come \"soccorritori\", se svolgono attivit\u00e0 qualificata come servizio pubblico possono essere definiti incaricati di pubblico servizio.\nAttribuzione della qualifica.\nIl codice penale italiano definisce cos\u00ec un incaricato di pubblico servizio:\nAi sensi del decreto legge 8 aprile 2008 n. 59 - convertito in legge 6 giugno 2008 n. 101 - che ha modificato l'art. 138 del TULPS anche la guardia particolare giurata, che lavori alle dipendenze di un istituto di vigilanza privato, addetto alla vigilanza e custodia di beni mobili e immobili, \u00e8 qualificabile un \"incaricato di pubblico servizio\":\nLa tutela giuridica.\nL'incaricato di pubblico servizio \u00e8 tutelato dalla legge con i seguenti articoli del codice penale:"}
{"id": "547852", "revid": "701660", "url": "https://it.wikipedia.org/wiki?curid=547852", "title": "Libro di Enoch", "text": "Il Libro di Enoch \u00e8 un testo apocrifo di origine giudaica la cui redazione definitiva risale al I secolo a.C., pervenuto ad oggi integralmente in una versione in lingua ge'ez (antica lingua dell'Etiopia), da cui il nome \"Enoch etiopico\".\nAl patriarca antidiluviano Enoch, secondo la Genesi bisnonno di No\u00e8, la tradizione ebraico-cristiana ha riferito tre distinti testi, nessuno dei quali accolto negli attuali canoni biblici ebraico o cristiano (fa eccezione 1 Enoch, accolto nella Bibbia della Chiesa Copta):\nOrigine.\nDescrivere la genesi storica del \"Libro di Enoch\" \u00e8 abbastanza complicato. Gli studiosi sono attualmente sostanzialmente concordi nel vedere in esso il frutto di una rielaborazione conclusiva armonizzante a partire da 5 testi precedenti autonomi. Il numero 5 va probabilmente accostato ai componenti della Torah, col proposito del redattore finale di ricreare idealmente un nuovo pentateuco: per tale motivo si parla talvolta del \"Libro di Enoch\" come del \"Pentateuco di Enoch\".\nSebbene in passato vi siano state vivaci discussioni tra gli studiosi, grazie ai ritrovamenti di Qumran attualmente si pu\u00f2 stabilire con certezza che la lingua originaria dei 5 testi autonomi era l'aramaico.\nLa prima sezione, indicata come \"Libro dei Vigilanti\" (cc. 1-36), \u00e8 datata a inizio-met\u00e0 del II secolo a.C., in concomitanza alla rivolta in Giudea dei fratelli Maccabei contro l'occupazione ellenista.\nLa sottosezione costituita dai cc. 6-11, nella quale non \u00e8 citato Enoch, rappresenta un nucleo precedente al resto della sezione che ne ha catalizzato lo sviluppo. Va probabilmente datata al III secolo a.C., anche se G. W. Nickelsburg propone il IV secolo a.C., e J. Milik la ipotizza addirittura precedente alla formazione della Genesi (V-VI secolo a.C.).\nLa seconda sezione, il \"Libro delle Parabole\" (cc. 37-71), secondo la maggior parte degli studiosi \u00e8 stata composta nel I secolo a.C. (James Charlesworth si spinge fino al I secolo d.C.). Tuttavia lo studioso cattolico polacco J\u00f3zef Milik nel 1976 ha ipotizzato che il Libro dei Giganti, testo apocrifo rinvenuto tra i manoscritti non biblici di Qumran (1Q23\u20134; 2Q26; 4Q203; 530\u201333; 6Q8), facesse in un primo tempo parte del \"Libro di Enoch\" appunto come seconda sezione. In seguito l'attuale \"Libro delle Parabole\", che Milik ipotizza composto nel II-III secolo d.C., avrebbe rimpiazzato il \"Libro dei Giganti\". Il movente principale dell'ipotesi \u00e8 nei riferimenti al Figlio dell'uomo presenti nel \"Libro delle Parabole\", titolo di origine giudaica (v. in particolare il Libro di Daniele c.7) ma che a partire dal Nuovo Testamento \u00e8 stato dalla tradizione cristiana attribuito a Ges\u00f9. Questo spiegherebbe inoltre l'anomala assenza del \"Libro delle Parabole\" tra i manoscritti di Qumran. L'ipotesi per\u00f2 non ha trovato largo consenso tra gli altri studiosi.\nLa terza sezione \u00e8 il \"Libro dell'Astronomia\" o \"Libro dei Luminari Celesti\" (cc. 72-82), probabilmente di inizio II secolo a.C. Leonhard Rost posticipa la data della sezione a fine II secolo a.C., mentre J. Milik l'anticipa a fine III-inizio II secolo a.C.\nLa quarta sezione, il \"Libro dei Sogni\" (cc. 83-90), \u00e8 probabilmente coeva alla rivolta maccabaica (met\u00e0 II secolo a.C.). La sottosezione chiamata Apocalisse degli Animali (cc. 85-90) \u00e8 da Leonhard Rost datata a fine II-inizio I secolo a.C., mentre James C. VanderKam ipotizza per essa l'inizio del II secolo a.C.\nLa quinta sezione, la Lettera di Enoch (cc. 91-104), risale probabilmente alla prima met\u00e0 del I secolo a.C. La sottosezione chiamata Apocalisse delle Settimane, testimoniata come integra a Qumran (4Q212), ma spezzata nella redazione definitiva in 93,1-10; 91,11-17, \u00e8 datata a inizio II secolo a.C.\nLa sezione conclusiva (cc. 105-108) viene talvolta indicata come Apocalisse di No\u00e8; compare nelle versioni copte ma non in quelle greche. Ne \u00e8 stato ritrovato un frammento aramaico a Qumran (4Q204).\nStoria.\nIn definitiva le 5 sezioni del \"Libro di Enoch\" in aramaico erano presenti in Israele nella prima met\u00e0 del I secolo a.C. Attualmente non \u00e8 possibile stabilire se costituivano gi\u00e0 un'opera unitaria come ci \u00e8 pervenuta; di questo periodo ci sono pervenuti anche frammenti di traduzioni in greco ed ebraico da ritrovamenti di Qumran (v. sotto).\nLa traduzione greca \u00e8 anteriore alla \"Lettera di Giuda\", che la cita (v. paragrafo canonicit\u00e0), e dunque va datata attorno alla met\u00e0 del I secolo d.C. Vi \u00e8 sostanziale accordo tra gli studiosi occidentali nel ritenere che a partire dalla traduzione greca fu successivamente realizzata la versione \"ge'ez\", nel V-VI secolo.\nRadicalmente diversa \u00e8 la posizione degli studiosi ed ecclesiastici copti, che ritengono la versione etiopica quella originale. Inoltre, data l'antichit\u00e0 del personaggio antidiluviano di Enoch, il libro rappresenterebbe il primo e pi\u00f9 antico testo scritto da uomini; agli occhi della moderna critica storico-filologica questa posizione, oltre che insostenibile, appare anche un po' ingenua.\nLa maggior parte degli studiosi concorda nella datazione del Primo Libro dei Vigilanti al IV secolo a.C..\nIl libro racconta dell'unione di alcune donne e di sette angeli, che presiedono altrettante stelle della volta celeste, dell'ira e del castigo divino, che precipita entrambi in un \"luogo deserto\" e di fuoco, destinando gli angeli a bruciare in un luogo peggiore a conclusione del Giudizio Finale. \nGli angeli caduti insegnano la scienza e la tecnica agli umani (tramite le donne), in parziale analogia col mito greco del \"Prometeo incatenato\".\nGli angeli sono puniti non tanto per la trasmissione della conoscenza dal mondo ultraterreno a quello terreno, quanto piuttosto per la violazione dell'ordine divino-naturale della creazione: divino per non aver rispettato la trascendenza degli esseri spirituali, unendosi a delle creature umane; naturale, per avere abbandonato la propria sede astrale \"nativa\".\nCanonicit\u00e0 e fortuna.\nQuanto alla tradizione ebraica, il \"Libro di Enoch\" venne definito come apocrifo, cio\u00e8 non accolto tra i libri biblici, durante il cosiddetto concilio di Jamnia (fine I secolo d.C.), che stabil\u00ec definitivamente quali dei testi giudaici fossero da considerarsi canonici e quali non canonici. Lo scrittore cristiano Tertulliano sosteneva che il motivo di tale rigetto fosse da cercare nella fortuna che il testo conobbe nella tradizione cristiana. \u00c8 tuttavia pi\u00f9 probabile che il rigetto ebraico fosse motivato dagli altri fattori che determinarono l'esclusione di altri testi giudaici, come il non essere scritto in ebraico e la non antichit\u00e0 della data di composizione.\nQuanto alla tradizione giudeo-cristiana, Enoch \u00e8 citato esplicitamente nella Lettera di Giuda:\nTesto che \u00e8 un ampliamento delle parole di Mos\u00e8:\nLa citazione esplicita di Enoch all'interno di un testo biblico ha poi spronato alcuni autori successivi a citarlo o a riferirsi implicitamente ad esso:\nLettera di Barnaba (14,6);\nGiustino (\"Apologia\" 2,5);\nTaziano (\"Oratio adversus Graecos\" 8;20);\nAtenagora di Atene (\"Legatio pro christianis\" 24;25);\nIreneo (\"Adversus haereses\" 1,15,6; 4,16,2; 4,36,4; 5,28,2);\nTertulliano (\"Apologia\" 22; \"De Cultu foeminarum\" 1,2; 2,10; \"De idolatria\" 4,9; \"De virginibus velandis\" 7);\nClemente di Alessandria (\"Eclogae propheticace\" 3,456;474; \"Stromata\" 3,9);\nOrigene (\"Contra Celsum\" 5,52-54; \"In Ioannem\" 6,25; \"In numeros humilia\" 28,2; \"De principiis\" 1,3,3; 4,35);\nAtti di Perpetua e Felicita (7; 12);\nCommodiano (\"Instructiones\" 1,3);\nCipriano (\"De abitu virginum\" 14);\nPseudocipriano (\"Ad Novatianum\" 3);\nIppolito (\"Oratio adversus Graecos\" 1,393);\nLattanzio (\"Institutiones\" 2,14; 4,27; 5,18; 7,7-26);\nCassiano (\"Collatio\" 8,21).\nIl \"Libro di Enoch\" tuttavia (a eccezione della Chiesa Copta) non venne accolto nel canone cristiano che fu definito all'inizio del IV secolo. Per i testi dell'Antico Testamento, il criterio canonico cristiano fu fondamentalmente quello di accogliere i testi presenti nella Settanta, di cui il \"Libro di Enoch\" non fa parte. La traduzione greca dell'Antico Testamento era usata nella tradizione cristiana gi\u00e0 a partire dalla composizione del Nuovo Testamento (I secolo d.C.).\nRiscoperta.\nAl pari di molti altri testi apocrifi, la mancata accoglienza del \"Libro di Enoch\" nei canoni ebraico e cristiano ne caus\u00f2 un lento e progressivo abbandono: la copia dei testi sacri fatta dagli amanuensi era particolarmente costosa (per ogni pagina di pergamena serviva una pelle di pecora), e veniva ovviamente dedicata ai testi che erano usati per studio o preghiera; non si deve quindi pensare ad una caccia o persecuzione dei testi apocrifi. Le ultime citazioni dal \"Libro di Enoch\" risalgono agli inizi del IX secolo nell'opera \"Chronographia Universalis\" dello storico bizantino Giorgio Sincello. La memoria delle tradizioni enochiche rimase tuttavia vivida in ambito cristiano, islamico ed ebraico (specialmente nell'opera cabalistica ebraica di Menahem Recanati nel XIII secolo).\nIl processo di riscoperta del Libro di Enoch in Europa prese avvio nel Rinascimento all'interno del movimento della Cabala cristiana. Sia Pico della Mirandola che Johannes Reuchlin dedicarono grande attenzione alla sapienza di Enoch e ne ricercarono attivamente le fonti manoscritte disponibili, senza successo. Solo a met\u00e0 del Cinquecento, con la riapertura dei contatti commerciali e politici con l'Etiopia in seguito alla circumnavigazione dell'Africa, sacerdoti etiopi giunsero a Roma e con essi si diffuse la notizia che in quel paese si conservavano copie del libro.\nIntanto, nel 1606, Joseph Justus Scaliger pubblic\u00f2 l'editio princeps dei frammenti greci del Sincello, rafforzando l'interesse per la conoscenza dell'intera opera.\nNel 1637 lo studioso francese Nicolas-Claude Fabri de Peiresc annunzi\u00f2 di essere riuscito ad entrare in possesso di un testo in lingua ge'ez (l'antica lingua etiope), corrispondente al perduto \"Libro di Enoch\". Esaminato dall'orientalista Hiob Ludolf, in realt\u00e0 risult\u00f2 essere un trattato teologico dal titolo \"Misteri del Cielo e della Terra\" di Abba Bahaila Michael contenente solo riferimenti indiretti al Libro di Enoch.\nAgli inizi del Settecento Johann Albert Fabricius (\"Codex pseudepigraphus Veteris Testamenti\", 1713) raccolse tutti i frammenti greci e latini allora disponibili. La vera riscoperta del \"Libro di Enoch\" avvenne a fine secolo. Nel 1773, al suo ritorno da un viaggio in Abissinia (attuale Etiopia), il viaggiatore scozzese James Bruce port\u00f2 con s\u00e9 in Europa alcune copie di un libro scritto in lingua ge'ez. Una copia fu venduta alla Biblioteca Bodleiana dell'Universit\u00e0 di Oxford, un'altra alla Regale Biblioteca di Francia (attuale Biblioth\u00e8que Nationale de France), mentre una terza copia fu conservata dallo stesso Bruce. \u00c8 stato recentemente dimostrato che la copia di Enoch oggi preservata alla Biblioteca Vaticana proviene anch'essa da Bruce che la don\u00f2 al papa Clemente XIV durante la sua visita a Roma nel dicembre 1773. Rimasta per alcuni decenni custodita nella biblioteca privata del Card. Leonardo Antonelli fu dopo la morte di lui acquisita attorno al 1825 per le collezioni vaticane dall'allora bibliotecario Angelo Mai.\nNon ci si rese conto del vero valore del testo fino a che non venne studiato dall'orientalista francese Silvestre de Sacy (maestro tra l'altro di Champollion) che ne pubblic\u00f2 nel 1800 una parziale (cc. 1;2;5-16;22;32) traduzione in latino.\nNel 1821 l'ecclesiastico ebraista inglese Richard Laurence pubblic\u00f2 una traduzione in inglese completa del manoscritto Bodleiano, intitolata \"Il libro di Enoch, il profeta: un'opera apocrifa ritenuta perduta per anni, ma riscoperta alla fine dell'ultimo secolo in Abissinia, ora tradotta per la prima volta da un manoscritto etiopico della Bodleian Library\".\nBasandosi sull'opera di Laurence, nel 1833 l'orientalista tedesco Andreas Gottlieb Hoffmann pubblic\u00f2 una traduzione in tedesco titolata \"Il libro di Enoch in traduzione integrale, con commento, introduzione e note\". Altri lavori vennero pubblicati dall'ecclesiastico inglese Edward Murray nel 1836 e dallo studioso tedesco August Friedrich Gfr\u00f6rer nel 1840. Nel frattempo Laurence cur\u00f2 nel 1838 l'edizione del testo etiopico, basata su un solo manoscritto e quindi largamente imperfetta.\nLa prima edizione critica del testo, basata su 5 manoscritti che nel frattempo erano stati ritrovati, apparve nel 1851 a cura dell'orientalista tedesco August Dillmann, col titolo \"Libro di Enoch, edizione fedele dei cinque codici, con varianti di lettura\", alla quale segu\u00ec nel 1853 una traduzione tedesca.\nIn ambito anglosassone fondamentale fu l'opera di Robert Henry Charles, che nel 1893 tradusse il libro di Enoch basandosi su tutto il materiale allora disponibile e nel 1906 pubblic\u00f2 una nuova edizione critica del testo etiopico, la quale rappresent\u00f2 una pietra miliare per lo studio del testo. La traduzione inglese fu inserita dallo stesso Charles nella sua edizione degli Apocrifi dell'Antico Testamento nel 1912.\nNel 1951 J\u00f3zef Milik annunzi\u00f2 il ritrovamento di ampi frammenti del testo originale aramaico dell'opera tra i manoscritti del Mar Morto. Lo stesso Milik ne cur\u00f2 la pubblicazione nel 1976. Sulla base di queste scoperte, nuove e pi\u00f9 accurate traduzioni furono eseguite, tra cui quella italiana a cura di Paolo Sacchi nel 1981 e quella inglese a cura di James H. Charlesworth nel 1983. Nel 2001 e 2011 George W.E. Nicklelsburg e James C. VanderKam hanno completato in due volumi il pi\u00f9 esaustivo commento disponibile sul \"Libro di Enoch\" per la serie \"Hermeneia\".\nTradizione manoscritta.\nAramaico.\nSono in aramaico i testimoni pi\u00f9 antichi del \"Libro di Enoch\", 11 frammenti ritrovati nel 1948 tra i manoscritti di Qumran, nella grotta 4:\nSempre a Qumran (grotta 1) ne sono stati trovati 3 frammenti in ebraico (Enoch 8,4-9,4; 106), di trascurabile importanza.\nGreco.\nL'opera \"Chronographia Universalis\" dello storico bizantino Giorgio Sincello (VIII-IX secolo), che citava alcuni passi del \"Libro di Enoch\", ha permesso per la conservazione di limitati frammenti di testo greco (6,1-9,4; 15,8-16,1), fino al ritrovamento di Bruce nel 1773. Particolarmente preziosa \u00e8 stata la scoperta a fine Ottocento presso Akhmim (l'antica Panapoli), in Egitto, di una versione greca dei cc. 1-32, seppure lacunosa e non esente da errori, attualmente catalogata come manoscritto 10759 del Cairo (o manoscritto di Gizeh o \"Codex Panopolitanus\").\nAltri esigui frammenti greci:\nInoltre in alcune grotte di Qumran sono stati ritrovati frammenti in greco.\nEtiope.\nIn lingua \"ge'ez\" progenitrice della lingua etiope (il tigrino) sono scritti i testimoni usati come riferimento principale del testo, pi\u00f9 per la loro integrit\u00e0 che accuratezza. Gi\u00e0 Robert Henry Charles, nell'edizione critica del 1906 (1912) ha suddiviso i manoscritti etiopi in due grandi famiglie:\nFamiglia \u03b1: pi\u00f9 antica e pi\u00f9 simile alle versioni greche:\nFamiglia \u03b2: pi\u00f9 recente e con testo apparentemente riveduto:\nContenuto.\nIl testo \u00e8 composto da 150 capitoli raggruppati in 5 sezioni. A grandi linee, il contenuto del testo ruota attorno alla caduta dei \"vigilanti\", cio\u00e8 alcuni angeli che generarono i Nefilim o \"giganti\" (v. l'enigmatico racconto di ). Il libro contiene anche una descrizione dei movimenti dei corpi celesti, in tipico stile apocalittico.\nLibro dei Vigilanti (cc. 1-36).\nI primi 5 cc. sono un'introduzione redazionale all'intero \"Libro di Enoch\". Nei cc. 6-11 non \u00e8 nominato Enoch. Si tratta verosimilmente di una delle parti pi\u00f9 antiche dell'intero testo.\nLibro delle Parabole o Parabole di Enoch (cc. 37-71).\nQuesta sezione si collega alla precedente tramite il tema del giudizio finale, ma mentre nel \"Libro dei Vigilanti\" questo riguarda gli angeli decaduti, nel \"Libro delle Parabole\" riguarda gli empi e i \"re della terra\".\nLibro dell'Astronomia o Libro dei Luminari Celesti (cc. 72-82).\nLe nozioni astronomiche e il calendario descritto in questa sezione coincidono con le nozioni esposte nel Libro dei Giubilei e con quelle in uso presso gli esseni.\nLettera di Enoch (cc. 91-104).\nNelle versioni etiopiche pervenuteci l'ordine di alcuni passi dei cc. 91-93 \u00e8 verosimilmente diverso da quello originale aramaico e/o greco. In particolare la sottosezione chiamata Apocalisse delle Settimane, testimoniata come integra tra i manoscritti di Qumran (4Q212), appare spezzata nella redazione definitiva in 93,1-10; 91,12-17. Di seguito viene presentato il probabile ordine originale.\nConclusione (cc. 106-108).\nI cc. 106-108 sono narrati in prima persona da Enoch. Sono solitamente indicati come Apocalisse di No\u00e8."}
{"id": "547858", "revid": "306856", "url": "https://it.wikipedia.org/wiki?curid=547858", "title": "Oltrisarco-Aslago", "text": "Oltrisarco-Aslago (\"Oberau-Haslach\" in tedesco) \u00e8 una delle cinque circoscrizioni cittadine di Bolzano. Con circa 13.500 abitanti \u00e8 la meno popolata e con una densit\u00e0 di popolazione complessiva pi\u00f9 bassa della media cittadina (1.979 ab./km\u00b2). Tuttavia nel territorio \u00e8 inclusa la vasta zona produttiva di Bolzano Sud e in realt\u00e0 la densit\u00e0 nei quartieri \u00e8 molto alta. In citt\u00e0 \u00e8 l'unica circoscrizione dove la presenza maschile supera quella femminile. Tra le circoscrizioni \u00e8 quella con l'et\u00e0 media pi\u00f9 bassa (42,16 anni al 31.12.2009) e la seconda con la pi\u00f9 alta percentuale di stranieri: al 31.12.2009 erano 2.041, corrispondente al 15,0% della popolazione totale.\nPosizione e territorio.\nIl territorio si trova ad una distanza tra 1 e 6\u00a0km dal centro storico ed \u00e8 per la maggior parte situato in pianura (tra i 240 ed i 250 metri s.l.m.), ma i quartieri abitati sono sorti anche alla base dei declivi del Colle/\"Kohlern\", in origine per non essere invasi dalle acque dell'Isarco in caso di inondazioni e per la posizione pi\u00f9 facilmente difendibile. In epoca moderna per recuperare aree all'edilizia. Le attuali abitazioni di Aslago sono costruite in forte pendenza, il terreno sale infatti da 247 a 305 metri nel solo raggio di 300 metri; Aslago \u00e8 di fatto il quartiere di Bolzano posto pi\u00f9 in alto.\nCircoscrizioni e comuni limitrofi:\nToponimo.\nCi sono varie attestazioni antiche dei due toponimi:\nStoria.\nDal Medioevo all'incorporazione a Bolzano.\nTutta l'area \u00e8 sempre stata zona agricola ed in fondovalle in parte paludosa. Nell'alto medioevo in questa zona esisteva un insediamento che sfruttava la posizione riparata della conca naturale di Aslago, tra il colle del Virgolo e lo sperone di roccia dove si ergono ancora i resti di castel Flavon (\"Haselburg\") del XIII secolo. Ancora nel Duecento nella documentazione tale insediamento era indicato come \"Sibidat\" (&lt;\"civitas\"?).\nL'ordinamento amministrativo per Gries e Bolzano del 1487 indiva per Aslago un proprio \"oberhaubtman\" ovvero comandante, nella persona di \"Hans Mang\".\nLe zone in valle erano piccoli insediamenti agricoli, i pi\u00f9 importanti dei quali erano San Giacomo-Unterau (\"St. Jakob-Unterau\"), Maso della Pieve (\"Pfarrhof\") e Aslago (\"Haslach\"). Dal 1849 al 1910 tutta l'area dell'attuale circoscrizione ha fatto parte del comune di Dodiciville, di cui facevano amministrativamente parte le \"Malgreien\" di Aslago e Oltrisarco (San Giacomo). Nel 1890 la zona non contava pi\u00f9 di 500 abitanti. Il cimitero ebraico, tuttora esistente, fu instaurato nel gennaio del 1614; \u00e8 and\u00f2 a sostituire quello gi\u00e0 esistente dal 1562 situato sulle rive del Talvera. Attorno ad esso si \u00e8 sviluppato secoli dopo l'attuale cimitero comunale di Bolzano.\nDall'incorporazione a Bolzano all'annessione all'Italia.\nDopo l'incorporazione di Dodiciville, la zona di Oltrisarco e Aslago venne vista come spazio libero per sviluppare quelle infrastrutture che per lo spazio richiesto non potevano essere situate in zona centrale. Nel 1912 venne quindi inaugurato lo \"Schie\u00dfstand\" austro-ungarico, il campo di tiro a segno militare e civile (edificio attualmente occupato dalle Poste) e vennero costruite abitazioni per i militari dell'imperialregio esercito d'Austria-Ungheria. La zona gi\u00e0 prima degli inizi del Novecento fu abitata anche da italiani, immigrati dal pi\u00f9 povero Trentino in cerca di lavoro. Al censimento del 1910 nel comune di Dodiciville venne contata una presenza italiana incidente sul 10,27% della popolazione, la maggior parte della quale residente nella zona di Oltrisarco. Sempre in occasione di quel censimento la popolazione della zona si attestava sulle 1.200 persone. La grande espansione inizi\u00f2 nella prima met\u00e0 degli anni 1910 con una massiccia immigrazione da sud e l'insediamento di molte attivit\u00e0 e servizi. Nel 1913 venne inoltre costruita una tramvia che collegava Bolzano con Laives. Durante la prima guerra mondiale il quartiere di Oltrisarco sub\u00ec ripetuti bombardamenti da parte dell'aviazione italiana. Nel 1919 la zona venne annessa all'Italia.\nTra le due guerre.\nContinu\u00f2 l'espansione edilizia, soprattutto agli inizi degli anni venti, dove tra gli architetti si annovera pure Luis Trenker. Con l'avvento del fascismo, nel terreno dell'Agruzzo (\"Grutzen\") venne individuato il sito ideale per la costruzione della zona industriale, che avrebbe dovuto attirare un gran numero di lavoratori italiani dalle \"vecchie province\", nell'insieme del progetto di autarchia economica e di italianizzazione voluti dal regime. I quartieri operai vennero per\u00f2 costruiti dall'altra parte dell'Isarco. Ad Oltrisarco vivevano ed arrivavano invece famiglie operaie ed impiegate in altre aziende. Nel 1926 venne inaugurato l'aeroporto di Bolzano che collegava la citt\u00e0 con Roma, Monaco, Berlino, Venezia, Vienna, Graz, Milano, Budapest, Cracovia, Trento ed Innsbruck (il volo Bolzano-Trento durava 20 minuti). \nDurante il secondo conflitto mondiale, Oltrisarco fu una delle zone che pat\u00ec maggiormente i bombardamenti. Appena prima della guerra venne costruita anche la galleria del Virgolo, utilizzata dal 1943 come rifugio per la popolazione civile. Dal 1943 fino all'ingresso degli americani tutto l'Alto Adige pass\u00f2 sotto l'amministrazione del Reich (\"zona di operazioni Alpenvorland\").\nDal secondo dopoguerra ad oggi.\nNel secondo dopoguerra parte del quartiere risultava danneggiato dai bombardamenti e sorsero cos\u00ec nuove abitazioni. Lo sviluppo edilizio maggiore lo conobbe la zona pedemontana di Aslago, dove vennero costruiti grandi alloggi popolari per le famiglie di Optanten ritornate nella \"Heimat\". Nella zona industriale si affiancarono negli anni l'artigianato e aziende locali. A partire dagli anni settanta l'industria pesante entr\u00f2 in crisi e molte chiusero o passarono pi\u00f9 volte di propriet\u00e0. Ora la zona di Bolzano Sud \u00e8 una zona produttiva con un misto di attivit\u00e0 industriale, artigianale e commerciale, nella quale si trova anche il quartiere fieristico. Gli impianti industriali ancora esistenti sono tuttavia oggetto di polemiche, poich\u00e9 sono la principale fonte d'inquinamento per i quartieri dell'area.\nOltrisarco-Aslago oggi.\nLa circoscrizione \u00e8 dal punto di vista etnico piuttosto equilibrata, con una leggera maggioranza italofona. I germanofoni abitano in maggioranza il quartiere di Aslago. Gli abitanti di Oltrisarco hanno un'identit\u00e0 legata al quartiere molto pi\u00f9 forte che non negli altri quartieri bolzanini. Il nuovo complesso residenziale \"Rosenbach\" (da una famiglia nobiliare medioevale della zona) \u00e8 sorto sull'area dell'ex caserma Mignone.\nAmministrazione e decentramento.\nLe circoscrizioni come strumento di decentramento e di partecipazione democratica sono operative dal punto di vista amministrativo da relativamente poco tempo, ossia dal 1995, quando si sono tenute le prime elezioni circoscrizionali. Fino a prima (a partire dal 1976) il decentramento consisteva nella dislocazione di alcuni servizi, perlopi\u00f9 quelli anagrafici. Ora i servizi sono maggiori e sono erogati dai e nei centri civici circoscrizionali, istituiti per\u00f2 solo nel 1997.\nLa circoscrizione \u00e8 sempre stata guidata da coalizioni fra centrosinistra e SVP che copre la vicepresidenza. Nella breve legislatura del 2005 (elezione a sindaco di Giovanni Benussi del centrodestra che non riusc\u00ec a formare la giunta) la presidenza \u00e8 stata coperta per la prima volta di una circoscrizione bolzanina, da Rifondazione Comunista. Sempre in quell'occasione la circoscrizione era stata assegnata inizialmente, per errori di calcolo, al centrodestra.\nI servizi nei quartieri.\nDal punto di vista dei servizi vi \u00e8 una percettibile differenza fra la \"zona bassa\" (Oltrisarco) e quelle \"alta\" (Aslago) e \"meridionale\" (Maso della Pieve). Mentre Oltrisarco (con la zona bassa di Aslago) pu\u00f2 disporre di tutti i servizi (negozi, supermercati, tre farmacie, uffici postali, banche, biblioteche, scuole, una caserma della G.d.F.), la zona di Aslago soffre di una mancanza di questi servizi con conseguente uso delle automobili da parte degli abitanti per raggiungere la zona bassa, mentre Maso della Pieve si appoggia alla frazione laivesotta di San Giacomo per i servizi l\u00ec erogati (ufficio postale, scuole, supermercato). Per le scuole il comune di Bolzano stipula una convenzione con quello di Laives. Per quel che riguarda i trasporti, invece, tutti i quartieri sono ben serviti con 6 (8 considerando le linee doppie) linee di autobus che raggiungono i vari quartieri e la zona di Bolzano Sud. Inoltre dal quartiere Oltrisarco, vicino alla rotonda di via Claudia Augusta, parte una pista ciclabile che arriva fino in centro costeggiando il fiume Isarco.\nLa zona di Bolzano Sud ha un alto numero di servizi (banche, uffici postali e ipermercati) che vengono usufruiti dai lavoratori della zona e per quel che riguarda il commercio, da tutti gli abitanti della provincia. Oltre alle tre parrocchie cattoliche (SS. Rosario ad Oltrisarco, San Paolo e Santa Geltrude ad Aslago) \u00e8 presente la sede della Comunit\u00e0 cristiana avventista del settimo giorno.\nScuole.\nNel quartiere sono presenti 2 istituti comprensivi (uno italiano e uno tedesco, che fa parte di un istituto comprensivo che comprende pi\u00f9 scuole). Per quel che riguarda l'istruzione superiore \u00e8 sede di quattro istituti professionali (di cui uno in lingua tedesca).\nTrasporti.\nLa via Claudia Augusta (nominata cos\u00ec dall'antica strada romana) \u00e8 la principale arteria del quartiere e una delle principali della citt\u00e0, essendo infatti parte integrante della strada statale del Brennero. La zona industriale \u00e8 percorsa da numerose grandi strade di scorrimento, le pi\u00f9 importanti delle quali sono via Einstein e via Buozzi. A Bolzano Sud \u00e8 situata l'omonima uscita dell'autostrada A22 e l'inizio/termine della superstrada Merano-Bolzano. Lungo l'Isarco si snoda anche la \"strada arginale\" (tangenziale). Presso la fiera \u00e8 situata anche la stazione ferroviaria Bolzano Sud-Fiera sulla tratta Bolzano-Merano. La circoscrizione \u00e8 percorsa da 6 linee di autobus urbani: 2, 4, 6 (solo Bolzano Sud), 7a e 7b, 10a e 10b e 14 (festiva).\nManifestazioni.\nLe maggiori manifestazioni nei quartieri sono le diffuse feste campestri estive organizzate dalle parrocchie, i mercati o evenimenti per bambini nei parchi. A Bolzano Sud sono invece numerosi gli avvenimenti fieristici.\nDistretto socio-sanitario.\nLa circoscrizione corrisponde anche al distretto socio-sanitario di Oltrisarco-Aslago, dove vengono svolte le cure sanitarie per la popolazione della circoscrizione. Inoltre eroga numerosi servizi decentrati, tra cui i prelievi per gli esami del sangue.\nCentro Civico.\nIl centro civico della circoscrizione, il \"municipio\" di Oltrisarco-Aslago, offre inoltre numerosi servizi comunali. La sede \u00e8 stata recentemente spostata in un'ala riservata all'interno dell'edificio delle scuole elementari \"Tambosi\", un palazzo storico nel centro del quartiere di Oltrisarco.\nIstituzioni, enti e associazioni.\nNella circoscrizione (soprattutto a Bolzano Sud) hanno sede anche istituzioni di interesse provinciale, nazionale ed internazionale, le principali sono elencate di seguito: \nEconomia.\nNei quartieri l'attivit\u00e0 principale \u00e8 il commercio. A Bolzano Sud invece sono presenti tutti i tipi di attivit\u00e0 (industria, artigianato, agricoltura, servizi). La zona produttiva di Bolzano Sud impiega pi\u00f9 di 11.000 persone. L'attivit\u00e0 alberghiera nella circoscrizione \u00e8 costituita da quattro alberghi, uno dei quali (situato nel quartiere fieristico) appartiene alla famosa catena internazionale Sheraton ed \u00e8 uno dei pi\u00f9 apprezzati dai bolzanini per i suoi servizi extralberghieri (tra cui annovera un \"american bar\").\nSport.\nOltrisarco pu\u00f2 vantare di avere avuto nella sua storia, una squadra di calcio che ha militato anche in Serie D. La societ\u00e0, fallita nel 1986, venne rifondata con il nome di \"Nuova Oltrisarco\" da Stefano Milan nel 2002. Dopo quattro stagioni in terza categoria, la societ\u00e0 passa nelle mani dell'imprenditore nel settore dei trasporti, Maurizio Giampietro, che al primo anno di presidenza centra subito la promozione in seconda categoria. Il settore giovanile calcistico del quartiere \u00e8 invece seguito nel quartiere dalla Juventus Club Bolzano con oltre 100 iscritti. Per quanto riguarda le strutture, ad Aslago (parte bassa) si trova il campo CONI di atletica mentre il campetto da calcio della parrocchia del SS. Rosario attualmente \u00e8 in fase di risistemazione, agibili sono invece il campetto si S. Paolo e quello della societ\u00e0 Haslach. Nella zona di Maso della Pieve esiste un grande complesso sportivo, con due campi da calcio a 11, poligono di tiro, piscina, pista ghiacciata, campo da beach-volley e beach-soccer, anello per gare ciclistiche, centro per tennistavolo e birilli, quattro campi da tennis, una pista per automodelli ed un ristorante."}
{"id": "547861", "revid": "767487", "url": "https://it.wikipedia.org/wiki?curid=547861", "title": "Orri P\u00e1ll D\u00fdrason", "text": "Si \u00e8 unito al gruppo nel 1999, poco dopo la registrazione di \u00c1g\u00e6tis Byrjun, quando il precedente batterista del gruppo, \u00c1g\u00fast \u00c6var Gunnarsson, decise di lasciarli. Si \u00e8 sposato con \"Lukka Sigur\u00f0ard\u00f3ttir\" alle Hawaii nel 2005. Ha una figlia da una relazione precedente, il cui nome \u00e8 \"Vaka\". Orri e Lukka abitano in periferia di Mosfellsb\u00e6r, non lontano da Reykjav\u00edk, e a poca distanza dallo studio di registrazione della band, chiamato \"Sundlaugin\". Lukka con il fidanzato di J\u00f3nsi, Alex Somers ha creato i \"Toothfaeries\" che producono i prodotti fatti a mano, marchiati Sigur R\u00f3s.\nCon i Sigur R\u00f3s, Orri ha registrato cinque album: ( ) nel 2002, Takk... nel 2005, Me\u00f0 Su\u00f0 \u00cd Eyrum Vi\u00f0 Spilum Endalaust nel 2008, Valtari nel 2012 e Kveikur nel 2013.\nOrri ha il soprannome di \"animale\", perch\u00e9 il nome di suo padre D\u00fdri, significa per l'appunto \"animale\". Orri \u00e8 elencato nell'elenco telefonico islandese come \"Orri P\u00e1ll D\u00fdrason, portiere\" bench\u00e9 non abbia mai esercitato questa professione, e sua moglie come \"moglie del portiere\"."}
{"id": "547871", "revid": "124399887", "url": "https://it.wikipedia.org/wiki?curid=547871", "title": "Strada di grande comunicazione Firenze-Pisa-Livorno", "text": "La strada di grande comunicazione (SGC) Firenze-Pisa-Livorno, nota anche come FI-PI-LI, \u00e8 una delle pi\u00f9 importanti arterie del sistema stradale della Toscana, classificata tecnicamente come strada extraurbana secondaria e amministrativamente come strada regionale, i cui rami principali furono completati all'inizio degli anni novanta. Orientata in senso est-ovest, \u00e8 localizzata nel Valdarno Inferiore e attraversa le province di Firenze, Pisa e Livorno. L'ente proprietario \u00e8 la Regione Toscana e la sua gestione amministrativa che tecnica \u00e8 della Citt\u00e0 Metropolitana di Firenze in base a una convenzione sottoscritta tra le province attraversate e la propriet\u00e0 (Citt\u00e0 Metropolitana di Firenze, Provincia di Pisa, Provincia di Livorno, Regione Toscana).\nHa inizio nel comune di Firenze e, all'altezza di Lavaiano, nel comune di Casciana Terme Lari, si biforca in due rami: uno in direzione nord-ovest verso Pisa, e l'altro in direzione sud-ovest verso Livorno.\nIl primo tratto (FI-PI) termina nel raccordo autostradale di Pisa che la collega con l'autostrada A12, mentre il secondo tratto (FI-LI) termina nel porto di Livorno, in corrispondenza dello sbocco del Canale dei Navicelli nel Mar Tirreno\n\u00c8 l'unica strada in Italia che ha ricevuto in via definitiva una classificazione formata solo da lettere e non alfanumerica.\nStoria.\nLa progettazione della strada risent\u00ec di una sottostima delle esigenze di traffico che sarebbero sorte nei decenni successivi, ed era in linea con i requisiti tecnici e di sicurezza dell'epoca, inferiori di molto rispetto a quelli attuali. L'obiettivo che si posero i progettisti degli anni sessanta fu di realizzare una \"superstrada\", ossia una strada ordinaria che consentisse una maggiore velocit\u00e0 di percorrenza agli utenti, che avrebbe avuto soltanto alcune delle predisposizioni di sicurezza tipiche di una \"autostrada\" (nello specifico, non furono concepite n\u00e9 le corsie di emergenza n\u00e9 gli spartitraffico centrali). Inoltre, il fondo stradale fu concepito sulla base di specifiche tecniche relative a volumi di traffico e fattori di carico ben al di sotto di quelli effettivi. Infine, la larghezza delle corsie era limitata, e non furono previste banchine alla sinistra della carreggiata.\nFin dall'entrata in servizio del primo tratto, apparve in tutta la sua drammatica evidenza l'inadeguatezza della strada a ricoprire quel ruolo di arteria regionale che molti avevano auspicato. Negli anni ottanta furono numerosi e gravi gli incidenti nel tratto Firenze-Empoli, dovuti, essenzialmente, alla continua degenerazione del fondo stradale: soprattutto in condizioni meteo avverse, il sottile strato di asfalto si sfaldava letteralmente per portare alla luce il sottostante strato di inerti, rendendo estremamente cedevole ed inconsistente il fondo stradale. La pericolosit\u00e0 della strada era ulteriormente accresciuta dalla mancanza di un adeguato sistema di divisione tra le carreggiate.\nPer risolvere tale drammatica situazione, si pens\u00f2 ad una serie di accorgimenti, aggiustamenti e modifiche da apportare alla strada. In tale quadro, vennero installate barriere spartitraffico tipo \"New Jersey\" e si procedette alla radicale ricostruzione del fondo stradale, ridisegnando anche il profilo altimetrico delle carreggiate per consentire il deflusso delle acque piovane verso l'esterno. Cos\u00ec facendo, il coefficiente di pericolosit\u00e0 della strada diminu\u00ec in modo sensibile.\nSfortunatamente, non fu possibile intervenire sulla larghezza della strada che, pertanto, ha continuato a presentare corsie di larghezza molto ridotta e a non essere dotata di corsie di emergenza e di banchine alla sinistra delle carreggiate. In tale quadro, con il progressivo aumentare degli ingombri delle autovetture e, soprattutto, degli autocarri, la sicurezza della circolazione ne ha risentito, costringendo l'Ente proprietario a limitare la velocit\u00e0 massima di circolazione dei veicoli (90\u00a0km/h, con diversi tratti a 70\u00a0km/h) ed impedendo la classificazione di tale arteria come strada extraurbana principale.\nConfigurazione e caratteristiche principali.\nIl tracciato ha andamento prevalentemente rettilineo e pianeggiante, con l'eccezione del tratto Montelupo Fiorentino - Lastra a Signa dove la strada si stende su un territorio collinare, con pendenze massime del 5% e andamento curvilineo. Nel tratto intermedio, dove lambisce le colline nella zona di Pontedera, la strada presenta alcune brevi gallerie e passa sopra alcuni corti viadotti, non molto alti rispetto al piano di campagna sottostante. La diramazione Ponsacco - Livorno, infine, \u00e8 quasi completamente costruita su viadotto, alto pochi metri sul piano di campagna sottostante.\nIl limite di velocit\u00e0 sull'intero percorso \u00e8 di 90\u00a0km/h, che si riduce a 70\u00a0km/h in alcuni brevi tratti. Sul raccordo autostradale Pisa - Autostrada A12, il limite \u00e8 di 110\u00a0km/h. Sono presenti diversi autovelox fissi, gestiti direttamente dalle Province di competenza (alle quali vanno i relativi introiti) ed altri sono in fase di installazione. Il Servizio di polizia stradale \u00e8 assicurato dalla Polizia di Stato.\nLungo tutto il tracciato, nel corso del 2014 sono state sistemate 26 nuove telecamere per la videosorveglianza del traffico gestita dalla Sala Radio di Empoli, e 13 sensori di tecnologia Bluetooth per il rilevamento del traffico e la misurazione in tempo reale dei tempi di percorrenza del flusso viario. Inoltre, sono in via di installazione una decina di sonde meteorologiche per il monitoraggio in tempo reale delle condizioni climatiche e la conseguente capacit\u00e0 di intervento tempestivo in caso di condizioni di criticit\u00e0 (per esempio gelo). In seguito agli eventi meteorologici del 2009 e 2010, \u00e8 stato imposto l'obbligo di catene a bordo o pneumatici invernali dal 15 novembre al 15 aprile.\nPercorso e collegamenti con altre arterie.\nLa strada \u00e8 composta da un tratto principale e due diramazioni:\nAl termine del tratto Firenze - Pisa si deve aggiungere il raccordo stradale FI-PI-LI - San Piero a Grado, lungo 5,8\u00a0km.\nSul suo percorso si trovano le zone industriali di Lastra a Signa, Montelupo Fiorentino, Empoli e Pontedera, nonch\u00e9 il Comprensorio del cuoio, nella zona di San Miniato.\nDa ricordare anche due tratti stradali connessi alla FI-PI-LI, ossia il raccordo autostradale FI-PI-LI - Autostrada A12 e la bretella FI-PI-LI - Autostrada A12 - San Piero a Grado che, pur non facendo parte dell'arteria in oggetto, ne costituiscono i naturali prolungamenti.\nOltre a quello citato, altre connessioni con la rete autostradale si trovano nei pressi degli altri estremi del percorso: vicino a Firenze c'\u00e8 lo svincolo che porta direttamente al casello di \"Firenze Scandicci\" sull'Autostrada del Sole; in direzione Livorno c'\u00e8 lo svincolo in corrispondenza con l'uscita \"Collesalvetti\" dell'Autostrada A12.\nA Livorno la FI-PI-LI termina con un tratto in viadotto che porta direttamente all'imbarco merci del porto di Livorno; nella parte finale del viadotto \u00e8 presente un ponte mobile che viene aperto per il passaggio delle navi. Tale tratto terminale \u00e8 stato completato nel 2004. Questo tratto \u00e8 preceduto dalle uscite per Calambrone/Tirrenia, per la Variante Aurelia e per Livorno citt\u00e0.\nTabella percorso.\n\"Diramazione per Pisa:\"\nAree di servizio.\n\"Diramazione per Pisa\"\nGestione.\nCome gi\u00e0 accennato, per le gravi limitazioni tecnico-strutturali, la strada di grande comunicazione Firenze-Pisa-Livorno non fu inclusa nel novero delle strade di interesse nazionale, di cui al decreto del presidente del Consiglio dei ministri del 21 febbraio 2000, ma tra quelle di interesse regionale. Di conseguenza, l'ANAS cedette la FI-PI-LI alla Regione Toscana. Il 22 marzo 2002 fu sottoscritta una convenzione tra la Regione Toscana, le Province di Firenze, Pisa e Livorno riguardante il trasferimento di tutti i poteri decisionali riguardanti la FI-PI-LI (funzioni di manutenzione ordinaria, manutenzione straordinaria, pronto intervento e le funzioni amministrative) alla Provincia di Firenze. Ciascuna provincia interessata dal tracciato della FI-PI-LI e solo per i lavori resisi necessari subito dopo il passaggio di funzioni, ha curato la progettazione e la realizzazione degli interventi di messa in sicurezza.\nFino al 31 marzo 2003 la gestione della FI-PI-LI \u00e8 comunque rimasta all'ANAS in base a specifiche convenzioni.\nDal 1\u00ba aprile 2003 la Provincia di Firenze ha appaltato la gestione delle competenze della provincia di Firenze ad una ATI (associazione temporanea di imprese) denominata Global Service, con capogruppo la societ\u00e0 Autostrade per l'Italia, per 9 anni. Nel febbraio 2013 \u00e8 stato emanato il bando di gara per l'assegnazione del servizio di manutenzione sulla strada. Il nuovo gestore, con capogruppo AVR S.p.A., ha dislocato un proprio nuovo centro di manutenzione presso Empoli zona industriale Terrafino, realizzando al suo interno anche la nuova Sala Radio di gestione dell'arteria."}
{"id": "547877", "revid": "125292027", "url": "https://it.wikipedia.org/wiki?curid=547877", "title": "Colt M1911", "text": "La Colt M1911 (detta anche Colt .45 per via del tipo di munizionamento), spesso chiamata 1911, \u00e8 una pistola semiautomatica ad azione singola calibro .45 ACP.\nProgettata da John Browning, \u00e8 stata la pistola d'ordinanza delle United States Armed Forces dal 1911 al 1985. Venne inoltre largamente usata nella prima e nella seconda guerra mondiale, in Corea e in Vietnam. In totale, nelle versioni M1911 e M1911A1, ne sono stati prodotti esemplari.\nStoria.\nTra la fine del 1899 e l'inizio del 1900, l'Esercito degli Stati Uniti esegu\u00ec dei test su alcune pistole a canna rinculante per sostituire le vecchie rivoltelle .38 in dotazione sul finire del secolo. Le sperimentazioni, condotte su modelli presentati dalla Mauser (il C96), dalla Mannlicher (lo Steyr Mannlicher M1894) e dalla Colt (Colt M1900), non furono soddisfacenti, cos\u00ec l'attenzione si spost\u00f2 sulle pistole Luger. In seguito a macabri esperimenti reali eseguiti su cadaveri umani e animali vivi presso il mattatoio di Chicago, si ritenne che il calibro 9 mm non avesse abbastanza potere di arresto e che per una pistola non si potesse considerare un proiettile inferiore a 45 centesimi di pollice. Cos\u00ec nel 1904 si decise di adottare la cartuccia calibro .45 ACP (Automatic Colt Pistol) con proiettile da 230 grani (14,9 grammi). Nel 1906 venne indetta una gara, a cui parteciparono alcune delle pi\u00f9 importanti case produttrici di armi dell'epoca (tra le quali la Luger, che produsse degli esemplari in calibro .45 diventati oggi le pistole pi\u00f9 rare del mondo). Dopo alcuni test preliminari, la scelta si ridusse tra i modelli presentati dalla Savage Arms Company e dalla Colt, che furono sottoposti, tra il 1907 e il 1910, ad una lunga serie di sperimentazioni, che vide nettamente vincitore il progetto di John M. Browning. La sua pistola, prodotta dalla Colt, super\u00f2 un test durante il quale spar\u00f2 colpi senza nessun inconveniente.\nVarianti.\nColt M1911 e Colt M1911A1.\nL'arma venne ufficialmente adottata dall'esercito nel 1911, con la designazione di M1911, che muter\u00e0 nel 1940 in Automatic Pistol, Caliber.45, M1911. Inizialmente la produzione di quest'arma fu affidata esclusivamente alla Colt, ma prima del 1914 anche l'arsenale di Springfield, fu attrezzato a questo scopo. Al momento dell'intervento americano nella prima guerra mondiale erano disponibili solo pistole di questo tipo che nel corso del conflitto vennero fabbricate, oltre che dalla Colt, anche dalla Remington Arms Co. di Ilyon, NY e dalla North American Arms (Canada). L'arsenale di Springfield, MA si occup\u00f2 esclusivamente della produzione dei fucili Modello 1903. Complessivamente durante la prima guerra mondiale furono prodotte circa pistole M1911 prevalentemente dalla Colt, visto che la Remington alla fine del dicembre 1918 aveva consegnato solamente pistole e la North American Arms solo pochissimi esemplari. L'esperienza maturata sul campo durante il conflitto port\u00f2, nel 1924, a piccole modifiche esteriori e il nuovo modello venne denominato M1911A1 (che muter\u00e0 poi nel 1940 in Automatic Pistol, Caliber.45, M1911A1 e successivamente in Pistol, Caliber.45, Automatic, M1911A1). Quest'arma si distingueva dal modello precedente per i seguenti dettagli:\nCon la seconda guerra mondiale la richiesta legata all'arma corta da fianco crebbe notevolmente tanto che, sul finire del 1945, ne erano stati prodotti 2,8 milioni di esemplari, in diversi stabilimenti privati (Remington Rand Inc., Ithaca, Singer e Union Switch &amp; Signal). La Singer fu incaricata di costruire macchinari e utensili per la fabbricazione delle M1911A1, con i quali venne poi realizzato un lotto di 500 pistole di cui solo pochi esemplari sono censiti oggi dai collezionisti. I macchinari e gli utensili Singer furono ceduti nel 1942 alla Remington Rand Inc. di Syracuse, NY. Le Singer sono le M1911A1 pi\u00f9 rare e le Remington Rand Inc. le pi\u00f9 numerose. Dal 1945, con la resa del Giappone, non furono pi\u00f9 ordinati nuovi esemplari, ma grazie alla completa intercambiabilit\u00e0 delle parti i vari arsenali statunitensi furono in grado di mantenere per decenni in servizio un numero di pistole sufficiente. Oggi \u00e8 infatti difficile trovare una M1911A1 che non sia stata revisionata in arsenale.\nDopo il 1945, l'arma rimase in dotazione come pistola d'ordinanza ed attravers\u00f2 la guerra di Corea e quella in Vietnam, fino ad essere utilizzata, solo da alcuni reparti, anche nell'operazione Desert Storm del 1991. Dopo che l'ultima M1911A1 prodotta aveva oltre 40 anni di servizio, si rese necessario passare ad un'altra arma corta per le forze armate americane, che tra l'altro erano le uniche ad impiegare il calibro .45 ACP in seno alla NATO. Nel 1985, una commissione statunitense decret\u00f2 l'adozione di un nuovo modello Beretta, la 92FS calibro 9\u00a0mm parabellum e quindi la dismissione del M1911A1. Questo nonostante il ricorso al Congresso, successivamente perso, dei Marines. Ancora oggi alcune versioni moderne costruite da varie fabbriche americane, come la Springfield Armory, vengono usate dalle forze di polizia americane (LAPD-SWAT, dall'Hostage Rescue Team (HRT) dell'FBI e da altri reparti speciali. Il Marine Expedicionary Unit (MEU-SOC) dell'USMC impiega una versione M1911A1 modificata. In USA (ma non solo) \u00e8 ancora la pistola pi\u00f9 amata e venerata (anche se attualmente \u00e8 una pistola obsoleta in quanto si tratta pur sempre di una pistola che ha pi\u00f9 di 100 anni di storia sulle spalle e presenta caratteristiche come la sicura sul calcio o il caricatore monofilare ), costruita da moltissime marche diverse in varie versioni e usata sia per difesa che per tiro sportivo. Si pu\u00f2 dire che sia entrata nell'immaginario comune come la pistola per antonomasia, dato l'enorme successo ma anche data la grande popolarit\u00e0 di cui essa gode.\nColt Officer's ACP.\nNel 1972, per inserirsi in quella fetta di mercato delle pistole di piccole dimensioni, la Colt decise di produrre una versione pi\u00f9 piccola della M1911, denominata Colt Officer's ACP. La lunghezza della pistola \u00e8 stata ridotta a 190\u00a0mm, di cui 88 sono costituiti dalla canna in acciaio. Il caricatore pu\u00f2 contenere dai sei ai sette proiettili del calibro .45 ACP. Le dimensioni ridotte e il mancato passaggio ad un calibro pi\u00f9 piccolo hanno aumentato il rinculo dell'arma.\nSolid Concepts Government 1911.\nNel 2013, l'azienda americana Solid Concepts, specializzata in prototipazioni 3D con stampanti tridimensionali, \u00e8 riuscita a produrre il primo prototipo funzionante (fatta eccezione per le molle) di Colt Government 1911 realizzata con stampante 3D.\nVarianti estere.\nLe M1911 argentine.\nL'Argentina ha prodotto quattro versioni della Colt M1911:la Colt Modelo 1916, la Colt Modelo 1927, la Ballester Molina e la Ballester Rigaud.Tutte e quattro, prodotte dal 1916 al 1966, sono quasi identiche al modello originale. Furono prodotte in grandi quantitativi durante la Seconda guerra mondiale. Erano ancora in uso nella Guerra delle Falklands del 1982 e sono ancora molto diffuse.\nPrima della produzione in proprio su licenza l'Argentina ordin\u00f2 e ricevette direttamente dalla Colt pistole Colt 1927 (tipo 1911 A1) con matricole che vanno da 1 a , marcatura Colt sul lato sinistro del Carrello e marcatura Argentina: EJERCITO ARGENTINO/COLT CAL. 45 MOD.1927 (su due righe sovrapposte) precedute dallo stemma e seguite dalla matricola (con la grafia dei numeri tipicamente elaborata dell'epoca) su quello destro, sempre sul carrello \u00e8 presente anche davanti alla tacca di mira preceduta da N\u00b0. La matricola \u00e8 ripetuta anche sul fusto, sopra al grilletto (sempre sul lato destro) e sulla canna nella porzione visibile dalla finestra di espulsione dei bossoli, la brunitura \u00e8 quella tipica della Colt (salvo successivi ricondizionamenti d'Arsenale) e le finiture sono piuttosto accurate, le guancette sono in materiale plastico nero con zigrinatura uniforme su tutta la superficie.\nLa M1911 brasiliana.\nIl Brasile produceva una versione in calibro 9x19mm della Colt M1911 con il nome di Colt 9M973. Non ebbe successo e fu prodotta in quantitativi irrilevanti, dato che il Brasile aveva appena adottato le Beretta 92.\nLa M1911 giapponese.\nIn Giappone viene utilizzata la Tipo 57 New Nambu, ovvero una copia della M1911 priva della sicura all'impugnatura e con un fermo oscillante alla base dell'impugnatura al posto del pulsante di svincolo del caricatore.\nLe M1911 inglesi.\nDurante la Prima guerra mondiale il Regno Unito ricevette Colt M1911 in calibro.455 Webley Auto; negli anni successivi al conflitto queste pistole furono quasi tutte assegnate alla RAF. Durante la Seconda guerra mondiale, dopo la battaglia di Dunkerque, gli USA fornirono alla Gran Bretagna forti quantitativi di M1911 in calibro .45 ACP in virt\u00f9 della legge \"affitti e prestiti\". Furono acquistate anche pistole Ballester Molina in Argentina e Star in Spagna.\nLe M1911 messicane.\nIl Messico produce su licenza la Colt M1911, ma intorno agli anni 1930 vennero costruite meno di 800 pistole Obregon, una 1911 con chiusura a canna rotante. Il suo progettista, per\u00f2, non riusc\u00ec a convincere i militari a sostituire le 1911 con questa pistola. Le forze di polizia utilizzano una speciale versione in calibro .38 Super Auto.\nLe M1911 norvegesi.\nLa Norvegia adott\u00f2 nel 1914 la Modello 1914. Questa pistola \u00e8 identica alla Colt 1911, tranne che per la forma della leva di ritegno del carrello. I primi 300 esemplari furono acquistati direttamente dalla Colt e sono identici alla 1911. Tutte le modello 1914 furono prodotte nell'arsenale norvegese di Kongsberg. Dopo la Seconda guerra mondiale la Norvegia ha ricevuto dagli USA un certo quantitativo di M1911A1. Tutte le Colt furono sostituite da pistole modello Luger P08 e Walther P38.\nLe M1911 spagnole.\nLa Spagna produce diversi modelli di pistole M1911, in diversi calibri e addirittura in versioni completamente automatiche. I produttori principali sono la Star e la Llama. Sono molto diffuse sul mercato civile e sono ancora in uso presso l'esercito spagnolo.\nLe M1911 vietnamite.\nPrima dell'insediamento del governo Diem, nel Vietnam del Sud vi erano diversi gruppi dissidenti che praticamente formavano eserciti privati; uno di questi, il Cao Dai, costruiva armi in proprio, utilizzando officine piuttosto primitive. In queste officine veniva prodotta una copia della M1911 in calibro 9\u00a0mm. La finitura di queste armi \u00e8 sorprendentemente buona se si considerano le condizioni di fortuna in cui sono state costruite; le qualit\u00e0 meccaniche sono, naturalmente, assai dubbie.\nLe M1911 cinesi.\nL'industria bellica Norinco produce per il mercato civile una versione della M1911A1 denominata NP-29."}
{"id": "547879", "revid": "123091912", "url": "https://it.wikipedia.org/wiki?curid=547879", "title": "Forbici", "text": "Le forbici sono uno strumento molto utilizzato per tagliare materiali sottili che richiedono poca forza, quali carta, cartone, tessuti, corde, cavi, alimenti, fogli sottili di metallo e plastica, fili, capelli, unghie.\nA differenza del coltello, le forbici possiedono due lame, che possono ruotare attorno ad un perno fisso. Lo sforzo \u00e8 dato mediante l'azione meccanica esercitata sull'impugnatura, formata da due anelli in uno dei quali si introduce il pollice e nell'altro uno o pi\u00f9 delle dita della stessa mano.\nL'efficacia del taglio \u00e8 determinata pi\u00f9 dal contatto delle lame che dalla loro affilatura, che solitamente non \u00e8 mai elevata (specialmente nelle forbici per bambini piccoli).\nStoria.\nI primi esempi di cesoie risalgono all'Egitto tolemaico: ne \u00e8 stato ritrovato un paio in bronzo risalente al 300 a.C., mentre le prime cesoie a perno rinvenute risalgono all'epoca romana e sono datate intorno al 100 d.C. Dobbiamo a Isidoro di Siviglia, nel V secolo d.C., la prima descrizione dettagliata di vere e proprie forbici, utilizzate da sarti e barbieri.\nNon ci furono grandi innovazioni nella produzione fino al 1761, quando Robert \"Hinchliffe\" (che fond\u00f2 la prima manifattura di forbici) produsse il primo paio di forbici realizzate con acciaio fuso, temprato e lucidato. \"Hinchliffe\" dovette risolvere una serie di problemi tecnici, prima fra tutte la realizzazione dei buchi dell'impugnatura.\nIn Italia \u00e8 presente una significativa produzione nel distretto di Premana, a Canzo e a Maniago.\nMeccanica e realizzazione delle forbici.\nLe forbici sono basate su una leva doppia di primo genere, il cui fulcro risiede nel perno centrale. Per aumentare il vantaggio meccanico, riducendo lo sforzo necessario, \u00e8 pertanto necessario posizionare il materiale da tagliare il pi\u00f9 vicino possibile al perno stesso. In alcuni modelli speciali di forbici (per esempio in quelle destinate al taglio della lamiera metallica), il vantaggio viene aumentato mediante l'utilizzo di un'impugnatura molto lunga, che aumenta la lunghezza del braccio-potenza.\nLe lame delle forbici vengono realizzate leggermente ricurve, allo scopo di migliorare il taglio. Questa particolare conformazione rende complicata la molatura, dato che la mola deve seguire un profilo costantemente diverso. Oggi l'affilatura viene eseguita mediante l'utilizzo di macchine automatiche.\nNell'antichit\u00e0 le forbici erano basate su una leva del terzo genere, con una forma analoga ancora oggi usata nelle forbici da tosatura (si veda l'illustrazione), costituite da due lame unite da un ferro ad U, nella cui estremit\u00e0 \u00e8 posto il fulcro. Il tagliacarte forma, insieme all'avambraccio dell'utilizzatore, una leva di terzo genere, con il fulcro nel gomito e la potenza nel muscolo; il sistema costituito da avambraccio e tagliacarte \u00e8 in questo senso equivalente a ciascuna delle due parti delle forbici da tosatura. Anche in questi casi, il vantaggio meccanico si riduce spostando il punto di taglio verso l'esterno.\nLa forma delle forbici non \u00e8 cambiata molto nell'ultimo secolo. Le principali innovazioni sono state l'utilizzo di plastica invece dell'ottone, la forma piatta delle lame e talvolta l'utilizzo di un rivetto in sostituzione della vite come perno.\nForbici per mancini.\nL'utilizzo delle forbici costituisce un problema per le persone mancine in quanto l'intero strumento non \u00e8 simmetrico; anche nel caso l'impugnatura lo fosse, ci\u00f2 non accade per le lame. Girando lo strumento di 180 gradi, la lama inferiore (che diventa quella superiore) oscura alla vista la linea di taglio. Se invece non lo si girasse, le lame taglierebbero all'esterno della forbice invece che all'interno: cos\u00ec facendo, gli spostamenti laterali delle dita durante il taglio tenderebbero ad allontanare le lame invece che facilitare il taglio (come accade quando le lame sono poste all'interno).\nPer ovviare a questi inconvenienti, sono da tempo in commercio forbici per mancini, che presentano le lame invertite per facilitarne l'uso. Per lo stesso motivo, ."}
{"id": "547880", "revid": "287204", "url": "https://it.wikipedia.org/wiki?curid=547880", "title": "Forbice", "text": "Forbice"}
{"id": "547886", "revid": "110157", "url": "https://it.wikipedia.org/wiki?curid=547886", "title": "Ani\u00e8res", "text": "Ani\u00e8res (toponimo francese) \u00e8 un comune svizzero di 2\u00a0456 abitanti del Canton Ginevra.\nGeografia fisica.\nAni\u00e8res si affaccia sul Lago di Ginevra.\nStoria.\nIl comune di Ani\u00e8res fu istituito nel 1858 per scorporo da quello di Corsier.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "547888", "revid": "33163", "url": "https://it.wikipedia.org/wiki?curid=547888", "title": "Neo-thrash", "text": ""}
{"id": "547891", "revid": "104458", "url": "https://it.wikipedia.org/wiki?curid=547891", "title": "Hermance", "text": "Hermance (toponimo francese) \u00e8 un comune svizzero di 1\u00a0036 abitanti del Canton Ginevra; ha lo status di citt\u00e0.\nGeografia fisica.\nHermance si affaccia sul Lago di Ginevra. Ha una superficie di 1,45\u00a0km\u00b2 ed \u00e8 situato a circa 15\u00a0km a nordest di Ginevra; \u00e8 frontaliero con il dipartimento francese dell'Alta Savoia (comuni di Chens-sur-L\u00e9man e Veigy-Foncenex) e fronteggia, dall'altra sponda del lago, i comuni del Canton Vaud Coppet e Tannay.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "547892", "revid": "10929", "url": "https://it.wikipedia.org/wiki?curid=547892", "title": "Nova Carthago", "text": ""}
{"id": "547893", "revid": "10929", "url": "https://it.wikipedia.org/wiki?curid=547893", "title": "Carthago Nova", "text": ""}
{"id": "547894", "revid": "78649", "url": "https://it.wikipedia.org/wiki?curid=547894", "title": "Phpbb", "text": ""}
{"id": "547895", "revid": "78649", "url": "https://it.wikipedia.org/wiki?curid=547895", "title": "PHPBB", "text": ""}
{"id": "547896", "revid": "78649", "url": "https://it.wikipedia.org/wiki?curid=547896", "title": "PHPbb", "text": ""}
{"id": "547898", "revid": "729019", "url": "https://it.wikipedia.org/wiki?curid=547898", "title": "Vasectomia", "text": "La vasectomia \u00e8 la resezione, dopo legatura, dei dotti deferenti dell'uomo.\nPratica chirurgica.\nI dotti deferenti sono dei tubicini dove si accumula lo sperma \"testicolare\" il quale \u00e8 costituito da spermatozoi e da una piccola quantit\u00e0 di liquido molto ricco di proteine che assicura la sopravvivenza degli stessi. Al momento dell'eiaculazione lo sperma \"totale\" verr\u00e0 espulso sotto forma di sostanza liquida bianco-gialla formata dalla mescolanza che si realizza con il liquido prostatico e con quello proveniente dalle ghiandole accessorie.\nLa vasectomia \u00e8 un intervento di piccola entit\u00e0, sicuro e poco traumatico. Gli interventi di rianastomosi, ricongiungimento dei deferenti, sono possibili grazie alla microchirurgia (tecnica attuata con microscopi operatori) ma solo nel 30% dei casi si \u00e8 ottenuta una gravidanza.\nQuesto comunque lascia intendere che l'intervento non \u00e8 cos\u00ec irreversibile come solitamente si crede.\nSicurezza ed efficacia.\nI tassi di insuccesso precoce per la vasectomia sono al di sotto dell'1%, ma l'efficacia dell'operazione e la frequenza di complicazioni varia con l'esperienza del chirurgo e con la tecnica usata. Le complicazioni precoci, come gli ematomi, le infezioni, i granulomi, le epididimiti-orchiti, e l'epididimite congestizia, ricorrono nell'1%\u20136% dei casi. L'incidenza di dolore epididimale cronico \u00e8 poco documentata.. Studi su uomini ed animali indicano che la vasectomia non causa maggior incidenza di aterosclerosi, e che gli aumenti di immunocomplessi circolanti dopo vasectomia sono transitori. Per quanto riguarda i tumori di prostata e testicoli non sembra che gli uomini vasectomizzati corrano un rischio maggiore.\nSebbene molto raro, \u00e8 stato documentato anche l'insuccesso tardivo, per ricanalizzazione dei canali deferenti.\nLa vasectomia \u00e8 il metodo contraccettivo a lungo termine pi\u00f9 efficace, e fra le opzioni pi\u00f9 sicure nella pianificazione familiare. Come metodo di controllo delle nascite gode di diversa popolarit\u00e0 a seconda dell'et\u00e0 del soggetto: i pi\u00f9 favorevoli sono gli uomini fra i 35 e i 45 anni. Nel mondo il rapporto fra vasectomie e chiusure delle tube \u00e8 estremamente variabile, e le statistiche in genere basate su questionari piuttosto che su conteggi effettivi delle procedure chirurgiche messe in atto. Nel 2005, negli Stati Uniti i \"Centers for Disease Control and Prevention\" hanno pubblicato per ogni Stato i dettagli riguardo ai metodi di controllo delle nascite raggruppandoli per gruppi di et\u00e0. Nel complesso, la chiusura delle tube \u00e8 pi\u00f9 frequente della vasectomia, ma non di molto. In Gran Bretagna la vasectomia \u00e8 pi\u00f9 popolare della chiusura delle tube, ma questa statistica potrebbe essere alterata dalla metodologia di raccolta dei dati. Le coppie che optano per la chiusura delle tube sono guidate da un certo numero di motivi, tra cui:\nLe coppie che scelgono la vasectomia sono motivate, tra gli altri fattori, da:\nReversibilit\u00e0.\nPer consentire comunque la possibilit\u00e0 di avere figli (tramite inseminazione artificiale) dopo la vasectomia, alcuni uomini optano per la crioconservazione del proprio sperma prima dell'intervento. \u00c8 tuttavia da tenere in conto la vitalit\u00e0 a lungo termine dello sperma conservato in questo modo.\nSebbene gli uomini che prendono in considerazione la vasectomia non la considerino come reversibile, e siano in maggioranza, con le loro compagne, soddisfatti dell'intervento, esiste una procedura in grado di riparare alla vasectomia utilizzando tecniche microchirurgiche. Non \u00e8 tuttavia efficace in tutti i casi, con un tasso di successo dipendente da molti fattori come la tecnica usata per la vasectomia e il lasso di tempo trascorso dall'intervento.\nBisogna comunque tenere presente che, se si dovesse cambiare idea, oltre alla possibilit\u00e0 di effettuare una preliminare donazione alla banca del seme e quindi riutilizzare il proprio seme, e nel caso che a seguito di una vaso-vasostomia non si riesca ad ottenere una gravidanza, vi \u00e8 ancora l'opzione del prelievo chirurgico degli spermatozoi. Il prelievo chirurgico degli spermatozoi \u00e8 ovviamente riservato ai casi pi\u00f9 gravi, per l'appunto, di infertilit\u00e0 maschile: vasectomia non reversibile (cio\u00e8 la cui reversibilit\u00e0 non produce gli effetti sperati), azoospermia ostruttiva, azoospermia non ostruttiva.\nSi osservi che, secondo alcuni autori, il prelievo degli spermatozoi non \u00e8 indicato in congiunzione all'Inseminazione IntraUterina (IUI), in quanto l'intervento non pu\u00f2 recuperare l'elevata quantit\u00e0 di spermatozoi richiesta per la IUI, ma piuttosto una quantit\u00e0 di spermatozoi adeguata alla selezione di un unico spermatozoo che verr\u00e0 iniettato in un unico ovocita per produrre un embrione.\n\u00c8 possibile prelevare gli spermatozoi sia dai testicoli, sia dagli epididimi, in funzione della loro capacit\u00e0 riproduttiva.\nLe tecniche di prelievo chirurgico degli spermatozoi sono cinque: TESE, Estrazione dello Sperma Testicolare (estrazione degli spermatozoi tramite biopsia testicolare); TESA, Aspirazione dello Sperma Testicolare (aspirazione diretta dal testicolo); PESA, Aspirazione Percutanea dello Sperma Epididimale (aspirazione dall'epididimo); Micro-TESE, Estrazione Microchirurgica di Sperma Testicolare (mTESE, estrazione degli spermatozoi tramite biopsia testicolare in campo magnificato); MESA, Estrazione Microchirurgica di Sperma Testicolare (microaspirazione dall'epididimo).\nL'aspirazione viene effettuata per mezzo di un sottile catetere che aspira gli spermatozoi presenti nell'epididimo o nei testicoli, mentre l'estrazione viene effettuata attraverso una sottile incisione nello scroto cui segue l'apertura del testicolo dal quale possono essere prelevati minuscoli frammenti del tessuto che produce sperma. La scelta della tecnica pi\u00f9 adeguata al singolo paziente viene fatta in funzione della sua storia, dei dati anamnestici raccolti, e del rapporto tra benefici e rischi di ogni singola modalit\u00e0 chirurgica.\nL'intervento di vasectomia non inibisce o modifica a nessun livello le possibilit\u00e0 erettive del pene, il raggiungimento dell'orgasmo o l'eiaculazione."}
{"id": "547899", "revid": "78273", "url": "https://it.wikipedia.org/wiki?curid=547899", "title": "Tempesta nel deserto", "text": ""}
{"id": "547906", "revid": "66387", "url": "https://it.wikipedia.org/wiki?curid=547906", "title": "ATFM", "text": ""}
{"id": "547907", "revid": "189671", "url": "https://it.wikipedia.org/wiki?curid=547907", "title": "Gestione del flusso del traffico aereo", "text": "La gestione del flusso del traffico aereo, o in lingua inglese Air Traffic Flow Management, abbreviato come ATFM, \u00e8 una complessa struttura centralizzata creata per meglio gestire le capacit\u00e0 di traffico aereo per gli aeroporti ed i volumi di spazi aerei nazionali che fanno parte di EUROCONTROL, Organizzazione europea per la sicurezza della navigazione aerea.\nIl cuore operativo e direzionale dell'ATFCM (Air Traffic Flow and Capacity Management) \u00e8 ubicato presso la struttura logistica di Eurocontrol e coordinato dalle sue varie direzioni operative e tecniche; attraverso il braccio operativo, l'NMOC (Network Manager Operations Centre), ex CFMU (Central Flow Management Unit), analizza, pianifica e gestisce i flussi di traffico, previsto ed in atto, entro tutta l'area di responsabilit\u00e0 per conto dei singoli ANSP (Air Navigation Services Provider), i quali gli hanno delegato tale funzione al fine di migliorare ed uniformare la gestione del traffico aereo entro l'area di responsabilit\u00e0 di Eurocontrol stesso, sulla base delle capacit\u00e0 di traffico che gli aeroporti ed i volumi di spazi aerei nazionali sono in grado di gestire.\nCompito fondamentale dell'ATFM \u00e8 quindi di assicurare e mantenere una gestione dei volumi di traffico aereo sempre ottimale, limitando i ritardi, migliorando la puntualit\u00e0 e l'efficienza dei vettori aerei, mantenendo la gestione degli aeroporti e dei settori di spazio aereo sempre entro i limiti della capacit\u00e0 dichiarata; un intervento per regolarizzare la quantit\u00e0 di traffico aereo verr\u00e0 implementato quando necessario per garantire che la tale quantit\u00e0 di traffico (quantificata in aeromobili per ora) non ecceda mai la capacit\u00e0 strutturale di un aeroporto o di un settore radar; permette inoltre di sfruttare tali capacit\u00e0 nel modo pi\u00f9 efficiente.\nNecessit\u00e0 di impiego.\nDato che solo e sempre un singolo aeromobile alla volta pu\u00f2 decollare e/o atterrare su una pista nel medesimo momento e dato che tra successivi aeromobili deve intercorrere una minima separazione, ogni aeroporto ha una capacit\u00e0 massima determinata; pu\u00f2 quindi gestire massimo un certo numero di aeromobili per ora. Tale capacit\u00e0 \u00e8 influenzata da vari fattori, come ad esempio il numero delle piste disponibili, la disposizione delle vie di rullaggio, il livello del controllo del traffico aereo (presenza di radar o meno), ma anche la situazione meteorologica presente e/o prevista.\nLe condizioni meteorologiche, in particolare modo, possono influire e causare rilevanti variazioni alla capacit\u00e0 oraria di un aeroporto o di un settore di spazio aereo; un temporale, ad esempio, oppure un forte vento pu\u00f2 causare la limitazione e quindi la riduzione del numero delle piste normalmente utilizzabili in un aeroporto che lavora con pi\u00f9 piste per l'atterraggio o anche la bassa visibilit\u00e0 sono fattori che portano ad un aumento della minima separazione tra successivi aeromobili in avvicinamento per l'atterraggio.\nAnche il controllo del traffico aereo pu\u00f2 accentuare tali limitazioni, dato che un controllore non pu\u00f2 gestire pi\u00f9 di un certo numero di aeromobili; riduzioni del personale, scioperi, le manutenzioni oppure l'avaria di uno o pi\u00f9 apparati possono concorrere a una riduzione della capacit\u00e0 operativa, tanto in una torre di controllo quanto in un centro di controllo d'area.\nQuando un settore di controllo raggiunge la propria capacit\u00e0 massima \u00e8 necessario ritardare, mettere in attesa o dirottare gli aeromobili diretti in quel settore, tutti accorgimenti che causano un inutile spreco di carburante; per questo motivo risulta molto pi\u00f9 conveniente prevedere i sovraccarichi dei settori e ritardare il decollo di quegli aeromobili che sarebbero destinati ad attendere in volo.\nOvviamente tali previsioni richiedono una conoscenza perfetta delle rotte di volo, dei settori di controllo e dei tempi di percorrenza di ogni singolo aeromobile (influenzati dal vento istantaneo); tutti calcoli che richiedono la capacit\u00e0 elaborativa propria dei computer.\nCome funziona.\nTutti i piani di volo IFR sono tracciati dall'NMOC.\nOgni aeroporto e ogni settore di controllo in rotta ha una proprio capacit\u00e0 massima pubblicata (anche chiamata \"carico di settore\"); quando si prevede che la capacit\u00e0 raggiunger\u00e0 il suo limite massimo vengono attuate le procedure necessarie per ridurre il traffico nel momentro di picco e \"spalmarlo\" nel momento di minor carico.\nTali misure (quasi sempre espresse in termini di ritardo/restrizione all'orario di decollo) sono dette \"restrizioni al flusso di traffico\", e vengono emesse in modo da ridurre il pi\u00f9 possibile il \"ritardo medio\".\nCome esempio estremamentre semplificato, se due aeromobili sono previsti arrivare nello stesso momento allo stesso aeroporto, il quale pu\u00f2 accogliere solo un velivolo ogni 10 minuti, saranno emesse restrizioni che impongono al primo di decollare esattamente all'orario previsto e non pi\u00f9 tardi e al secondo di decollare 10 minuti dopo l'orario previsto, in modo da non dover attendere in volo quando giunger\u00e0 a destinazione.\nNella pratica, tutto il processo \u00e8 molto pi\u00f9 complesso ed estremamente automatizzato dai calcolatori, dato che uno stesso volo pu\u00f2 essere soggetto a pi\u00f9 di una restrizione; un volo da Roma-Fiumicino a Londra-Heathrow potrebbe ad esempio trovare settori sovraccarichi mentre sorvola l'area di Milano, la Svizzera, o il Belgio.\nIn alcuni casi \u00e8 possibile evitare il ritardo pianificando una rotta differente; se nell'esempio precedente la restrizione fosse dovuta solo a sovraccarichi nello spazio aereo svizzero, il volo potr\u00e0 essere pianificato sorvolando la Francia e partire in orario, anche se con una rotta leggermente pi\u00f9 lunga; in molti casi le compagnie aeree autorizzano l'NMOC ad apportare modifiche alla rotta pur di evitare ritardi in partenza.\nPer capire quanto il sistema sia globale e complesso, immaginate che un volo da New York JFK a Francoforte sul Meno pu\u00f2 subire restrizioni al decollo perch\u00e9 \u00e8 prevista nebbia nella citt\u00e0 tedesca 10 ore dopo, esattamente quando lui vi giunger\u00e0.\nCi sono poi voli che non possono essere soggetti a restrizioni, come ad esempio i voli di Stato, i voli ambulanza o i voli che trasportano organi da trapianto. Se qualcuno di questi voli \u00e8 previsto in uno o pi\u00f9 settori sovraccarichi le restrizioni saranno applicate ad altri aeromobili.\nSlot e Calculated Take-Off Time.\nL'NMOC emette i ritardi e le restrizioni sotto forma di CTOT (Calculated Take-Off Time - Orario calcolato di decollo).\nIl CTOT \u00e8 l'orario al quale l'aeromobile deve decollare per non incorrere in ulteriori ritardi.\nNell'area Eurocontrol viene definito un arco temporale di tolleranza di 15 minuti (da 5 minuti prima a 10 minuti dopo il CTOT) all'interno del quale l'aeromobile pu\u00f2 comunque decollare; tale finestra temporale \u00e8 conosciuta comunemente come slot.\nPartenze \"fuori slot\" sono concesse solo per esigenze del Controllo del traffico aereo.\nSe un volo non fa in tempo a decollare entro lo slot, l'NMOC ne assegner\u00e0 uno nuovo; in questo caso un altro volo che aveva subito una restrizione per lo stesso motivo potrebbe ricevere un miglioramento del proprio CTOT in modo da non sprecare l'aumento di capacit\u00e0 appena conseguito.\nIl CTOT e le eventuali revisioni vengono comunicate all'esercente dell'aeromobile in tempo reale attraverso appositi canali dedicati ed eventualmente via radio dai controllori del traffico aereo."}
{"id": "547909", "revid": "827882", "url": "https://it.wikipedia.org/wiki?curid=547909", "title": "Cargo", "text": ""}
{"id": "547912", "revid": "31530", "url": "https://it.wikipedia.org/wiki?curid=547912", "title": "Rotte di volo", "text": ""}
{"id": "547928", "revid": "833149", "url": "https://it.wikipedia.org/wiki?curid=547928", "title": "Locomotiva FS E.454", "text": "Le locomotive E.454 sono una piccola serie di locomotive elettriche ad azionamento elettronico, monocabina e telecomandabili delle Ferrovie dello Stato italiane progettate e costruite negli anni ottanta. Ne \u00e8 stata approntata una versione merci che ha preso il nome di E.453. Rimaste allo stato di prototipo sono state accantonate nel corso degli anni novanta.\nStoria.\nPremesse.\nLe locomotive elettriche dei gruppi 453 e 454 rappresentano uno dei progetti di rinnovamento del parco rotabili delle Ferrovie dello Stato italiane nati tra la fine degli anni settanta e la met\u00e0 degli anni ottanta del XX secolo. Sono anche state il banco di prova di varie tra le soluzioni innovative dell'industria ferroviaria italiana e (almeno concettualmente) le progenitrici delle E.464.\nIl 27 settembre del 1984, con i fondi del \"Programma integrativo trasporti\" le FS ordinarono cinque veicoli aventi le seguenti caratteristiche di massima: una sola cabina di guida, due carrelli con un motore per asse, massa complessiva circa 80 t. \nLa commessa prevedeva la suddivisione dell'ordine in tre locomotive con rapporto di trasmissione atto a raggiungere i 160\u00a0km/h (che vennero denominate E.454) e due con rapporto corto, da accoppiare prevedibilmente insieme a formare un unico complesso di trazione di alta potenza per treni merci pesanti, in grado di raggiungere i 120\u00a0km/h denominate E.453.\nAlla progettazione e alla realizzazione collaborarono un \"pool\" di aziende tra le pi\u00f9 qualificate, quali ABB Tecnomasio per l'elettronica di potenza e di comando, Ansaldo Trasporti per i motori di trazione e la diagnostica, Breda Costruzioni Ferroviarie per la cassa, gli impianti pneumatici e parti meccaniche, Fiat Ferroviaria per i carrelli e le trasmissioni.\nRealizzazione e consegna.\nIl disegno estetico fu affidato allo studio Pininfarina, che propose una linea molto caratterizzante: spigolosa e filante, contraddistinta dal musetto grigio staccato dal resto della cassa da una netta linea diagonale. Venne scelto per questa il color rosso brillante con finiture in grigio, un look molto innovativo per l'epoca che sostitu\u00ec l'iniziale intenzione di creare un frontale basato sul musetto delle vetture MDVC semipilota con testata aerodinamica.\nDopo una lunga sperimentazione, soprattutto per la parte elettronica di potenza effettuata dalla ABB e per le componentistiche accessorie nel giugno 1989 la E.454.001 lasciava lo stabilimento Sofer di Napoli per essere assegnata provvisoriamente al deposito locomotive di Napoli Smistamento per prove e collaudi in linea sotto tensione.\nLa consegna prevista delle varie unit\u00e0, assegnate al deposito locomotive di Pistoia sarebbe avvenuta nell'ordine seguente: E.454.002, 453.001, 453.002 e infine E.454.003.\nLa E.454.002 fu consegnata il 5 agosto 1989 (ma fu registrata ufficialmente dalle FS nel maggio 1990). Agli inizi del 1990 la Sofer consegn\u00f2 la prima delle E.453, la 001, giunta a Pistoia il 29 marzo dello stesso anno. La E.454.003 ultima della piccola serie \"viaggiatori\" fu consegnata il 28 luglio 1990; ancora in fase di messa a punto, nel deposito di Pistoia, dovette cedere i propri carrelli alla 454.001 (gi\u00e0 operativa) che, a causa di una manovra errata compiuta nello stesso impianto, aveva subito un danno grave ai motori.\nLa prima carrozza pilota adatta al telecomando delle locomotive, adattata dalla Sofer, fu consegnata il 18 settembre 1990.\nPre-esercizio.\nDal 1\u00ba febbraio 1990 la locomotiva E.454.001 e qualche tempo dopo anche la 454.002 vennero immesse gradatamente alla testa di treni a composizione omogenea di carrozze MDVC o MDVE, prima con la scorta di una locomotiva differente, poi con le locomotive disposte una in testa e una in coda in modo da assicurare la reversibilit\u00e0 del treno senza manovre (provandone allo stesso tempo l'efficienza) sull'itinerario Pistoia, Lucca, Pisa, Firenze, Pistoia \n. Nel periodo estivo tra giugno e luglio la 454.001 fu inviata per una serie di prove a Savigliano al termine delle quali fece ritorno a Pistoia.\nNon si evidenziarono nel lungo periodo particolari problemi delle locomotive eccetto la non utilizzabilit\u00e0 delle stesse in telecomando se non con le sole carrozze specificamente attrezzate.\nIn alcune occasioni vennero provate anche le due E.453, accoppiate tra loro e con comando unico, con buoni risultati per quanto riguarda il funzionamento. Il 9 novembre 1990, sulla direttissima Firenze-Bologna, la 453.001 train\u00f2 agevolmente un treno merci di 1050 t ed effettu\u00f2 nei giorni successivi varie prove dinamometriche rientrando al termine di esse al proprio impianto di Pistoia; non si ebbe tuttavia uno sbocco reale alla trazione dei treni merci in quanto nel frattempo le FS avevano modificato il loro orientamento abbandonando il progetto dei complessi di trazione modulari in favore della costruzione di un centinaio di locomotive E.652 la cui potenza oraria era poco pi\u00f9 del 25% inferiore a quella complessiva delle due 453.\nEsercizio in turno.\nLe due E.454 entrarono in turno regolare all'inizio dell'orario estivo del 1990 alternandosi con le E.646 navetta nell'effettuazione dei treni. Nel mese di agosto le due macchine operarono alla trazione di treni viaggiatori sulle linee Firenze-Livorno e poi nel turno dei treni Arezzo-Pistoia. Nel mese di settembre entr\u00f2 in funzione anche la prima delle carrozze pilota modificate per il telecomando seriale tramite condotta a 13 poli.\nLe varie locomotive si alternarono alla testa dei treni dell'area tra Firenze e Pistoia utilizzando indifferentemente sia le E.453 che le E.454 negli anni 1990-1991.\nDurante il periodo di utilizzazione le locomotive furono oggetto di sperimentazioni: la 454.002 venne dotata di carrelli e motori di nuovo tipo a scopo di prova ma nel 1997 fu riportata allo stato di origine per mancanza di ricambi disponibili. Nel contempo vennero tolte dal servizio le due 453 allo scopo di fornire ricambi alle tre E.454. Nel turno viaggiatori, sulle varie direttrici facenti capo a Firenze, vennero utilizzate maggiormente la 454.001 e la 003 per l'effettuazione di treni diretti o interregionali. La E.454.001 il 24 e il 25 febbraio 1999 fu utilizzata, a Firenze, per una serie di prove dinamiche e funzionali del pantografo tipo ATR 90.\nAccantonamento e fine del gruppo.\nLa lentezza con cui fu portato avanti il progetto, anche a causa dei mutati orientamenti politici ed economici, lo rese obsoleto in quanto furono presto sviluppate nuove tecnologie (che portarono allo sviluppo delle E.412 e delle E.464, entrambe ad azionamento trifase ad inverter).\nNon venne inoltre installato alcun sistema che usasse la condotta a 78 poli: questo fatto, l'esiguit\u00e0 del gruppo e la difficolt\u00e0 di manutenzione furono tra le concause della prematura radiazione del gruppo.\nLe locomotive operarono piuttosto regolarmente fino alla seconda met\u00e0 degli anni novanta, poi gradatamente furono accantonate, iniziando dalle due E.453 - utilizzate come fonti di pezzi di ricambio - passando in seguito alle E.454. \nL'estinzione del gruppo E.453 giunse nel 2004 presso lo stabilimento Fervet (in seguito divenuto Corifer) di Castelfranco Veneto con la demolizione dell'unit\u00e0 001, fino al dicembre 2003 accantonata presso il Deposito Locomotive di Bologna Centrale. Anche le \"sorelle\" E.454 finirono per essere demolite; si salv\u00f2 soltanto la 001, accantonata a Empoli, a disposizione dell'Universit\u00e0 di Firenze per studi sperimentali. Tale prototipo si trova presso le officine dell'ex Deposito Locomotive di La Spezia Migliarina, sede dell'Associazione Treni Storici Liguria, la quale ne ha curato il restauro estetico esterno.\nL'esemplare preservato.\nIl 7 ottobre 2014 la Fondazione FS Italiane ha operato il recupero della E.454.001, ultimo esemplare sopravvissuto ed accantonato alla stazione di Empoli da circa 20 anni. Il locomotore \u00e8 stato trasferito a Santo Stefano di Magra in attesa di un restauro. Nel Febbraio 2016 la E.454 001 usc\u00ec dall'officina di restauro per poi essere esposta in pubblico il 20 marzo al Porte Aperte del deposito locomotive di La Spezia Migliarina. Il recupero della locomotiva si \u00e8 limitato al solo ripristino estetico.\nProgetto.\nLa caratteristica pi\u00f9 evidente delle locomotive \u00e8 quella di avere una sola cabina di guida e ci\u00f2 rappresenta quasi una novit\u00e0 per le ferrovie italiane. Fu previsto infatti il telecomando integrale della macchina sia da altra locomotiva analoga accoppiata che da apposita carrozza pilota. A tal fine venne utilizzata la condotta elettrica a 13 poli con una logica di comando seriale, tramite un doppino di cavi elettrici, ottenuta mediante l'installazione di un sistema \"ZMS\", di derivazione tedesca.\nPer le locomotive furono previste due velocit\u00e0 massime in funzione del servizio cui sarebbero state destinate: 160 km/h per la versione \"viaggiatori\" (E.454) e 120\u00a0km/h per la versione merci (E.453). Uguale invece la potenza oraria di 3.900\u00a0kW. La versione merci, a rapporto di trasmissione \"corto\" di 31/96, avrebbe dovuto utilizzare due macchine accoppiate dal lato della testata piana con intercomunicante ottenendo un complesso di trazione della potenza di quasi 8 Mw. Per le E.454 fu previsto un rapporto di trasmissione di 36/96.\nL'equipaggiamento elettrico e meccanico fu concepito il pi\u00f9 possibile standardizzato, ad architettura modulare, in modo da poter essere facilmente sostituito e intercambiabile con quello di altre locomotive in fase di sviluppo o appena entrate in servizio all'epoca. I carrelli e i motori elettrici di trazione erano uguali a quelli delle locomotive E.491 monofase; uguale era la componentistica di regolazione e diagnostica nonch\u00e9 l'impianto di frenatura reostatica. Componenti analoghi erano previsti per le E.402.\nParte meccanica.\nCassa.\nLa cassa, progettata dalla Breda Costruzioni Ferroviarie e realizzata dalla Sofer, presenta diverse novit\u00e0 rispetto alle locomotive di costruzione precedente. La struttura complessiva \u00e8 realizzata in acciaio elettrosaldato ma le carenature, di massima, sono realizzate in vetroresina compreso il vomere anteriore. Del tutto nuova \u00e8 la realizzazione delle porte di accesso alla cabina di guida in posizione quasi al centro della cassa e in ambedue le fiancate; ci\u00f2 ha lo scopo di irrobustire la cabina di guida rispetto a eventuali urti frontali. In vetroresina \u00e8 anche il monoblocco che fa da parete divisoria tra cabina e comparto apparecchiature; oltre a fungere da parete fonoassorbente incorpora anche gli armadi per uso personale e per le apparecchiature di ripetizione segnali. Del tutto nuovi sono i respingenti anteriori ad assorbimento d'urto tipo \"Jarret\". Il gancio di trazione posto sulla traversa anteriore \u00e8 invece del tipo tradizionale. \nSull'imperiale ampi portelloni permettono l'estrazione dall'alto dei moduli di potenza.\nUna differenza evidente tra le due versioni \u00e8 costituita dalla presenza di specchi retrovisori retraibili sulle E.454, assenti nelle E.453. Lievemente differente \u00e8 anche la livrea pur mantenendo gli stessi colori di base rosso e grigio; la versione viaggiatori ha una fascia orizzontale bianca all'altezza delle griglie di aerazione. Anche le griglie di aerazione sono differenti: pi\u00f9 grandi quelle di E.454.001 e 003 pi\u00f9 lunghe e sottili quelle dell'E.454.002 e delle due E.453.\nCarrelli.\nLe locomotive avevano due carrelli, progettati dalla Fiat Ferroviaria, di tipo uguale a quelli delle E.491, la cui realizzazione puntava sulla massima accessibilit\u00e0 in caso di interventi manutentivi o di riparazione. Il gruppo costituito da motore, riduttore e sala fu realizzato perfettamente accessibile dal basso e in grado di essere smontato senza alcun rialzo della cassa, n\u00e9 smontaggio del carrello corrispondente.\nLa E. 454.002 fu temporaneamente oggetto di sperimentazione di un nuovo tipo di carrello tra 1996 e 1997. Venne in seguito riportata allo stato di origine.\nCabina di guida.\nLe locomotive furono dotate di una sola cabina di guida anteriore nella quale trovava posto il banco di manovra unificato FS con le strumentazioni e le leve di comando del freno elettrico/pneumatico e del freno moderabile. La testata posteriore fu progettata e costruita piana e dotata di intercomunicante; all'interno, lateralmente, fu montato un banco di manovra ridotto all'essenziale per gli spostamenti e le manovre dotato del solo freno moderabile. Non era quindi atta alla guida di un treno se non nel verso anteriore. In caso di assenza della carrozza pilota si sarebbe dovuta usare una piattaforma girevole per riportarla nel giusto verso di marcia.\nParte elettrica.\nIl concetto di modularit\u00e0 risulta ampiamente applicato nella locomotiva con la costruzione di due moduli di potenza composti di tutto ci\u00f2 che occorre all'alimentazione e alla regolazione della potenza dei motori; sono comprese in ciascuna unit\u00e0 tutte le apparecchiature elettroniche ed elettromeccaniche, i sistemi di filtraggio di rete e l'elettroventilatore di raffreddamento. Un telaio di alta tensione comprende i circuiti di ingresso e di protezione, l'interruttore extrarapido e due reostati di frenatura a ventilazione forzata montati in un blocco strutturale unico.\nLa disposizione di massima adottata ha previsto l'installazione dei due moduli di potenza in corrispondenza del rispettivo carrello. I moduli di alta tensione, il reostato di frenatura ed altre apparecchiature sono disposti nella parte centrale della locomotiva in un comparto ricavato tra i due corridoi laterali.\nMotori di trazione.\nI motori di trazione delle locomotive, progettati e costruiti da Ansaldo Trasporti, erano due per carrello, del tipo MTC 743/83 a corrente continua, con eccitazione a immagine serie, collegati tra di loro in serie per ciascun carrello. \nL'alimentazione dei motori di ciascun carrello era regolata da un proprio chopper bifase a frequenza fissa; le due unit\u00e0 di trazione venivano fatte lavorare in parallelo con sfasamento reciproco di 180\u00b0.\nPantografi.\nI due pantografi erano del tipo 52 FS, usati anche su altri tipi di locomotive delle FS. Nella versione \"merci\" (E.453) vennero montati anche accoppiatori di alta tensione sulle testate posteriori, quelle piane, posti in posizione elevata, allo scopo di collegare il circuito dei pantografi direttamente in parallelo prevedendo (opzione mai realizzata) un'utilizzazione in coppia delle locomotive con un solo pantografo alzato.\nAlla fine di febbraio 1999 sulla E.454.001 furono installati, a scopo di prova, pantografi di nuovo tipo del modello ATR 90.\nCarrozza pilota.\nLa scelta di utilizzare la condotta UIC a 13 poli per telecomandare la locomotiva dalla carrozza semipilota costitu\u00ec un problema in quanto non erano al tempo disponibili unit\u00e0 dotate di quadro di comando per apparecchiature a comando seriale. Venne deciso di approntarne tre unit\u00e0, una per ciascun E.454; la prima carrozza semipilota venne adattata dalla Sofer, su progetto della Breda, mediante il montaggio di una logica di comando tipo ZMS della ABB Trazione e consegnata il 18 settembre 1990."}
{"id": "547933", "revid": "111433", "url": "https://it.wikipedia.org/wiki?curid=547933", "title": "Indice H", "text": "L'indice H, o indice di Hirsch (a volte, in inglese, H-index), \u00e8 un criterio per quantificare la prolificit\u00e0 e l'impatto scientifico di un autore, basandosi sia sul numero delle pubblicazioni, sia sul numero di citazioni ricevute.\nSecondo la definizione, uno scienziato ha un indice \"n\" se almeno \"n\" lavori tra quelli che ha pubblicato sono stati citati almeno \"n\" volte ciascuno. Notare che gli \"n\" lavori coinvolti nel calcolo dell'indice di Hirsch possono essere tutti oppure un sottoinsieme di questi, e i lavori esclusi del calcolo potrebbero anche non avere alcuna citazione. Discende quindi che un autore che ha \"m\" lavori pu\u00f2 avere un indice H al pi\u00f9 pari a \"m\" (\"n\"\u2264\"m\").\nL'indice H \u00e8 stato creato anche per compensare alcune caratteristiche indesiderate del fattore d'impatto (\"impact factor\") come misura bibliometrica. \u00c8 stato ideato dal fisico Jorge E. Hirsch dell'Universit\u00e0 della California a San Diego.\nDefinizione e scopo.\nIl calcolo dell'indice viene eseguito in base alla distribuzione delle citazioni che le pubblicazioni di un ricercatore ricevono. La definizione di Hirsch \u00e8 la seguente:\nIn altre parole, uno studioso con un indice pari a 3 ha pubblicato 3 lavori citati almeno 3 volte ciascuno.\nPer meglio comprendere la modalit\u00e0 operativa di calcolo si riporta di seguito un altro esempio, pi\u00f9 articolato e pi\u00f9 simile alla realt\u00e0: un autore ha pubblicato 6 lavori con il numero di citazioni di seguito riportato (citazioni totali 8 su 6 pubblicazioni).\nVi sono 4 lavori che hanno almeno 1 citazione (due di questi anche di pi\u00f9), quindi come minimo H=1; inoltre vi sono 2 lavori che hanno almeno 2 citazioni (ne hanno in particolare 3), quindi sicuramente H=2, ma vi sono solo due lavori con almeno 3 citazioni, quindi H non pu\u00f2 essere pari a 3. L'indice di Hirsh di questo autore \u00e8 quindi 2. Si noti che l'indice non cambierebbe assolutamente se A, C, E, F avessero 2 citazioni ciascuno (per un totale di 14 citazioni su 6 lavori).\nL'indice \u00e8 strutturato per quantificare mediante un singolo indice numerico non solo la produzione, ma anche l'influenza di uno scienziato, distinguendolo da chi avesse pubblicato molti articoli ma di scarso interesse.\nInoltre l'indice non \u00e8 troppo influenzato da singoli articoli di grande successo.\nL'efficacia dell'indice \u00e8 limitata al confronto tra scienziati dello stesso campo, anche perch\u00e9 le convenzioni riguardo alle pubblicazioni possono variare: in fisica, un ricercatore moderatamente produttivo avr\u00e0 tipicamente un indice pari al numero di anni di lavoro, mentre scienziati che operano nel campo medico o biologico tendono a possedere valori pi\u00f9 elevati.\nIl problema pi\u00f9 complesso che sorge nel tentativo di calcolare l'indice \u00e8 quello di stabilire l'ambito in cui selezionare le pubblicazioni e le citazioni da prendere in considerazione. Non esistendo un'unica banca dati che comprende tutte le pubblicazioni scientifiche in tutti i settori, l'indice risulta dipendente dalla banca dati scelta. Inoltre non sempre \u00e8 facile discriminare i casi di omonimia, o identificare univocamente ogni singola pubblicazione. Per esempio, l'indice ottenuto usando Google Scholar potrebbe risultare sensibilmente diverso rispetto a quello ottenuto servendosi di una banca dati specialistica.\nHirsch ha osservato che l'indice \u00e8 generalmente ben correlato, per un fisico, con l'aver vinto premi come il Nobel o con l'essere membro di qualche importante accademia.\nNormalizzazione dell'indice H.\nL'indice H contemporaneo (Hc-index) \u00e8 una forma di normalizzazione dell'H-Index (Sidiropoulos et al. 2007). Di fatto normalizza l'indice H (H-index), pesando maggiormente i lavori pi\u00f9 recenti, tenendo quindi in considerazione il tempo e se il lavoro continua a essere citato nel tempo. Si calcola come l'indice H, ordinando in modo decrescente per numero di citazioni tutte le pubblicazioni di un autore, ma dopo aver applicato al numero di citazioni di ogni pubblicazione la seguente formula correttiva: \n(4 x numero di citazioni del documento)/(anno in corso - anno di pubblicazione del documento + 1).\nL\u2019H-10-index corrisponde all\u2019I-10index proposto da Google Scholar dal 2011 e consiste nel numero di pubblicazioni di uno stesso autore che abbiano almeno dieci citazioni. L\u2019H-index normalizzato per et\u00e0 accademica si calcola dividendo l'H-index di un autore per la sua et\u00e0 accademica. Esistono anche particolari calcoli per stabilire l\u2019H-index per i lavori degli ultimi x anni (per esempio H-index degli ultimi 10 anni). Si possono calcolare considerando solo i lavori pubblicati nella finestra temporale interessata (5, 10, 15 anni).\nLimitazioni.\nTuttavia non \u00e8 difficile trovare situazioni in cui \"h\" non riesce affatto a descrivere l'importanza di uno scienziato.\nPer esempio, gli scienziati che hanno avuto una carriera breve sono decisamente penalizzati, in quanto l'indice non tiene conto della loro influenza poich\u00e9 essi hanno prodotto solo un numero limitato di contributi, valore che sicuramente non rappresenta con dignit\u00e0 l'importanza degli studi che hanno portato le pubblicazioni del 1905.\nLa validit\u00e0 di questa obiezione \u00e8 dimostrata dall'analisi stessa dei dati riportati alla fine, che indicano una classifica di fisici in base all'indice: salta subito agli occhi che, a fronte di fisici con valori di \"h\" superiori o vicini a 100 (Einstein nel 2020 raggiunge un \"h\" = 325), nel 2020 Richard Feynman ha \"h\" = 60, Paul Dirac ha \"h\" = 63."}
{"id": "547936", "revid": "1429175", "url": "https://it.wikipedia.org/wiki?curid=547936", "title": "Francesco Antonio Vallotti", "text": "Biografia.\nTroppo poveri per garantirgli un'educazione, i suoi genitori dovettero alla generosit\u00e0 di alcuni loro compatrioti l'opportunit\u00e0 di farlo entrare in seminario, dove si distinse particolarmente nella musica, sotto la direzione di un maestro chiamato \"Brissone\". Dopo l'uscita dal seminario Vallotti si rec\u00f2 a Chamb\u00e9ry ed entr\u00f2 nel convento dei Minori Conventuali per abbracciare la regola di San Francesco. Di ritorno a Vercelli, dopo tre anni d'assenza, fu inviato al convento di Cuneo e vi continu\u00f2 i suoi studi, poi part\u00ec per Milano per completare il suo corso di teologia.\nPoich\u00e9 la sua vocazione per la musica si manifestava sempre pi\u00f9 marcatamente, i suoi superiori lo inviarono a Padova, e lo affidarono alle cure di padre Calegari, maestro di cappella della cattedrale di questa citt\u00e0. Vallotti aveva allora raggiunto l'et\u00e0 di 25 anni. Studi\u00f2 la nuova teoria armonica del suo maestro e ne adott\u00f2 i principi. Un viaggio che fece a Roma, nel 1728, non cambi\u00f2 la sua opinione riguardo a quest'ultima e non lo riport\u00f2 alla dottrina dell'antica scuola romana.\nDi ritorno a Padova, fu nominato organista della chiesa di Sant'Antonio, dandovi prova di un raro talento esecutivo e di compositore. Tartini lo considerava il pi\u00f9 grande organista del suo tempo. Dopo il ritiro di Calegari, Vallotti gli successe nelle funzioni di maestro di cappella che ricopr\u00ec fino alla sua morte, giunta il 10 gennaio 1780 all'et\u00e0 di 83 anni.\nConsiderazioni sull'artista.\nBurney che lo conobbe a Padova nel 1770, dice che era di una bont\u00e0 tanto grande che non lo si poteva conoscere senza amarlo. La sua fecondit\u00e0, nelle composizioni di musica religiosa, ha del prodigioso, sebbene mettesse molta cura nello scrivere le proprie opere e nonostante queste fossero riempite di fughe e di artifici di contrappunto. Era considerato, dal 1750, come uno dei pi\u00f9 abili compositori d'Italia in questo genere di musica. Fece vedere a Burney due grandi armadi ripieni di sue messe, salmi, mottetti e vespri.\nLa teoria armonica.\nGran parte della vita di Vallotti fu riempita dagli studi e dai lavori concernenti la teoria dell'armonia e del contrappunto. Abbracciando queste scienze nel suo insieme, secondo la teoria che aveva appreso dal suo maestro Calegari, e che egli aveva portato a compimento, se ne era formato 4 divisioni, ciascuna delle quali fu oggetto di uno studio particolare. Sfortunatamente, la sua et\u00e0 era troppo avanzata quando intraprese la pubblicazione delle sue opere. Mor\u00ec pochi mesi dopo che la stampa del primo volume fu completata. Questo libro ha per titolo:\n\"Della scienza teorica e pratica della moderna musica, libro primo, in Padova; appresso Giovanni Manfr\u00e9, 1779\"\nUn volume in 4\u00b0 di 167 pagine, con sette tavole. Un frammento di una lettera scritta da padre Martini, il 13 aprile 1783, riportata da Guglielmo della Valle (\"memorie storiche del P. Giamb. Battista Martini, p.113\") ci informa su quale fosse il contenuto delle altre opere. La prima che doveva seguire il volume stampato era una trattazione dei toni o dei modi alla quale Martini fa molti elogi. La seconda, dice egli, era un trattato pieno di dottrina ed erudizione ma sul quale si riprometteva di consultarsi con un amico dell'autore:\nNessuno dubita che questo secondo trattato sia quello in cui Vallotti sviluppava la singolare teoria che gli faceva negare che le dissonanze di seconda e settima fossero il rivolto l'una dell'altra, perch\u00e9 sommate assieme non facevano altro che costituire il complemento dell'ottava, mentre secondo la sua teoria non c'erano che rivolti di un'ottava nell'altra, di modo che la dissonanza di settima era il rivolto della nona e che perci\u00f2 questa poteva divenire la nota grave (fondamentale) di uno degli intervalli che abbracciava, quando questi accordi erano rivoltati. Dottrina mostruosa, respinta dall'istinto musicale, e che il purista Martini non poteva ammettere pi\u00f9 degli altri maestri. Dottrina, infine che ha sollevato contro di lei tutti i musicisti dItalia, quando il padre Sabbatini, allievo di Vallotti, e suo successore nella carica di organista della chiesa di Sant'Antonio, ne fece un'esposizione pratica nel suo libro intitolato: \"la vera idea delle musicali numeriche segnature\". Degli altri scritti di Vallotti di cui parla padre Martini nella sua lettera, Sabbatini ha tratto un gran numero di esempi per il trattato di fughe composte secondo le teorie del suo maestro e le ha pubblicate nel:\nTrattato sopra le fughe musicali di Fra Luigi. Ant. sabbatini M.C. corredato di copiosi saggi del suo antecessore padre Francesco Antonio Vallotti\nUn'edizione moderna dei quattro libri del Trattato del Vallotti ('Trattato della moderna musica') \u00e8 stato pubblicato nel 1950 (Padova, Biblioteca Antoniana) sulla base dei manoscritti conservati presso l'Archivio della Cappella Musicale della Basilica del Santo.\nOpere.\nLe altre sue composizioni restano manoscritte; tra queste si contano:\nEbbe inoltre modo di strumentare 43 pezzi sacri del suo maestro Calegari e gli introiti a 5 voci di Porta.\nOpere a lui dedicate.\nNel Chiostro del noviziato della Basilica di Sant'Antonio da Padova \u00e8 presente una scultura di bronzo che lo rappresenta dell'artista Roberto Cremesini datato 1980 con la motivazione \"per 50 anni insigne maestro della Cappella Musicale Antoniana\"."}
{"id": "547942", "revid": "1504506", "url": "https://it.wikipedia.org/wiki?curid=547942", "title": "Sedna (mitologia)", "text": "Sedna \u00e8 la dea del mare degli inuit, che regola la vita degli animali marini e di conseguenza degli uomini, in quanto pescatori.\nLa leggenda.\nLa leggenda di Sedna fa parte della tradizione mitologica presso gli inuit, popolazione del Nord America.\nSedna, giovane e bellissima donna dalla natura di bimba, passa molto tempo a curarsi e truccarsi, alimentando una relazione col padre dai risvolti forse morbosi. Sedna non vuole crescere e separarsi dal padre, il quale alla fine si impone.\nPrima versione.\nSecondo una prima versione questi impone a Sedna di sposare un cane: si crede che gli antenati degli indiani e dei bianchi furono i suoi figli nati da quella unione. A fronte della pressione Sedna obbedisce dunque alla richiesta del padre, di qui il collegamento alla mitologia greca: Minosse beneficato da Nettuno, impone la potenza economica di Creta sul mare Egeo, e inorgoglito e avido rifiuta di sacrificare al Dio il toro immacolato da questi indicatogli e gli sacrifica invece un toro bianco e maculato. Nettuno indignato induce a Pasifae, sua moglie, una insana passione per i tori, da cui nasce il Minotauro.\nSeconda versione.\nIn una seconda versione, si presenta un altro essere inferiore, una procellaria, un uccello dalla livrea stupenda. Il padre concede perplesso la figlia al misterioso sposo. Ma dopo la separazione ella viene lasciata sola, su un isolotto ad aspettare il marito su una pelle di animale, tra la sporcizia e altre desolanti ombre di solitudine. Sedna \u00e8 avvilita nella sua regalit\u00e0 e nutrita selvaticamente dal pretenzioso animale e decide di chiamare il padre a riprenderla con s\u00e9. Il padre ode il richiamo della figlia e si mette in mare per riportarla a casa. Sedna aspetta a riva esausta e speranzosa. I due si ritrovano e navigano per ore verso casa, ma all'improvviso Sedna vede all'orizzonte una macchia nera. \u00c8 la procellaria, che vistasi privata della sposa, si vendica e una volta sopra la barca batte le ali con potenza, scatenando una tempesta. Il padre di Sedna capisce di aver rapito la moglie dell'uccello, e terrorizzato fa per riconsegnarla, la getta in acqua, ma Sedna, urlando e piangendo, si aggrappa con le mani sul bordo del kayak, finch\u00e9 il padre sopraffatto dalla paura, ne colpisce le falangi col remo, finch\u00e9 Sedna privata di appoggio, cala vinta tra i flutti in tempesta. La separazione dal padre e dall'animale si \u00e8 finalmente consumata.\nSedna incontra il suo destino di dea del mare e degli abissi. Dalle dita recise si generarono foche, balene, trichechi e altri animali.\nSedna, dea del mare.\nNegli abissi diviene spirito potente, dea con testa e tronco del corpo di donna e con la parte inferiore del corpo a coda di pesce (a volte viene rappresentata con volto di foca o con volto di donna e il resto del corpo a forma di pesce).\nPer gli inuit mare e abissi sono nettamente distinguibili, per via della banchisa o di una superficie in tempesta, nonch\u00e9 della impossibilit\u00e0 a scendere in profondit\u00e0. Per loro la superficie dell'esperienza \u00e8 sufficiente per valutarne il significato e i contenuti profondi.\nSedna nel divenire dea ha maturato rancore nei confronti dell'umanit\u00e0 cieca di fronte all'importanza della giovinezza e della vanit\u00e0 e, quando vuole manifestare la sua ira, lo fa con tuoni, fulmini e violenti temporali, in definitiva increspando la superficie del mare. I cacciatori, per questo comportamento, la temono e per ingraziarsela inviano, tramite rituali sciamanici, un loro messaggero, che prima di ogni richiesta deve strigliare e intrecciare i lunghi capelli neri, che Sedna non pu\u00f2 curare da s\u00e9, avendo perso le dita.\nSolo quando Sedna \u00e8 calma, libera i suoi sudditi animali per permettere agli eschimesi di nutrirsi e sostenere le loro famiglie.\nI cacciatori, tuttora, quando catturano una foca o un tricheco versano dell'acqua dolce nella bocca del mammifero, in segno di ringraziamento nei confronti di Sedna. Questo rito risale ai tab\u00f9 che gli eschimesi hanno per non irritare Sedna, la quale si offende se gli uomini commettono omicidi o trasgressioni sessuali. Sedna chiede anche di non cacciare e mangiare mai insieme carne e pesce.\nTra gli eschimesi Sedna \u00e8 conosciuta come \"quella lontana e in basso\", oppure come donna delle profondit\u00e0 o colei che non vuole marito.\nInfluenza culturale.\nA Sedna sono intitolati la Sedna Planitia su Venere e il planetoide 90377 Sedna."}
{"id": "547944", "revid": "4711", "url": "https://it.wikipedia.org/wiki?curid=547944", "title": "Lebensborn", "text": ""}
{"id": "547950", "revid": "1522738", "url": "https://it.wikipedia.org/wiki?curid=547950", "title": "Arte buddhista", "text": "L'arte buddhista \u2013 con riferimento soprattutto all'architettura, l'incisione e la pittura in rapporto al Buddha, al Dharma (\"insegnamento\") e al Buddhismo in generale \u2013 ha sviluppato dagli albori circa 2.500 anni fa un complesso e molteplice sistema dell'iconografia e del simbolismo. Ha avuto origine nel Subcontinente indiano nei secoli immediatamente successivi alla morte del personaggio storico Buddha Shakyamuni (ca. 563 fino al 483 a.C.).\nStoria.\nNella sua fase pi\u00f9 antica l'arte buddhista era \"aniconica\", non conosceva quindi \"nessuna rappresentazione del Buddha in forma umana\". Un primo periodo di fioritura \u00e8 avvenuto sotto la reggenza del re Ashoka (ca. 268 \u2013 232 a.C.), che ha contribuito decisamente alla diffusione del Buddhismo sul subcontinente e da qui in poi fin nell'Asia centrale, come anche, secondo la tradizione, nel Sud-est asiatico. Le prime raffigurazioni, soprattutto sculture, del Buddha sono sorte a partire circa dal I secolo nelle regioni del Gandhara e del Mathura nell'India settentrionale. Con la diffusione del Buddhismo nei paesi dell'Asia centrale e orientale si \u00e8 giunti infine anche ad influssi molteplici e mutevoli con molte altre culture asiatiche e una complessa e indifferenziata iconografia.\nPeriodo aniconico (V secolo a.C. fino al I secolo).\nLe origini dell'arte buddhista oggi non sono pi\u00f9 inequivocabilmente facili da ricostruire. Le opere d'arte pi\u00f9 antiche conosciute attribuite al mondo religioso buddhista derivano dal campo dell'architettura. In questo caso si tratta di stupa, quindi originalmente opere architettoniche a forma di tumulo, che in origine vennero costruite come luoghi di conservazione per le reliquie del Buddha. In questi stupa si trovano, in forma di bassorilievi, anche le primissime rappresentazioni artistiche. Le pi\u00f9 arcaiche tra queste non mostrano tuttavia alcun contenuto inequivocabilmente buddhista, ma scene che potrebbero avere risalire anche ad un periodo prebuddhista; come ad esempio una donna che \u00e8 evidentemente in lutto, nuda e con capigliatura aperta o Yaksha, gi\u00e0 spiriti naturali benevoli di tradizione indiana. I rilievi inequivocabilmente pi\u00f9 antichi attribuibili al Buddhismo risalgono al II secolo a.C.\nSebbene l'arte del subcontinente indiano gi\u00e0 in quell'epoca potesse vantare una lunga tradizione anche di raffigurazioni figurative, inizialmente il Buddha \u015a\u0101kyamuni non veniva mostrato in figura umana. Al contrario egli stesso e i contenuti del suo insegnamento vennero rappresentati con diversi simboli, dei quali perlopi\u00f9 ancora oggi sono parti essenziali dell'arte buddhista: \nDurante il II e gli inizi del I secolo a.C. acquistarono sempre pi\u00f9 importanza sculture, rilievi e pitture, che mostravano vari episodi della vita del Buddha e venivano spesso collocate sugli stupa come fregi, tavolette votive e ad illustrazione del Dharma per coloro che non sapevano leggere. Certamente anche i ritratti di uomini erano parti integranti delle opere, ma il Buddha stesso era rappresentato per mezzo di uno dei simboli sopra citati. La ragione di questo poteva trovarsi in un'affermazione che egli aveva fatto in un discorso didattico (tramandato nel Dighanikaya), secondo la quale aveva rifiutato di essere ritratto dopo la sua morte, il suo ingresso nel \"parinirv\u0101\u1e47a\" e il decadere del suo corpo. Inoltre, tra gli storici delle religioni vi \u00e8 l'opinione che ai monaci o ai pittori non sembrasse possibile raffigurare il Buddha - che aveva lasciato dietro di s\u00e9 tutte le cose terrene, umane, materiali come mentali - mediante immagini.\nPeriodo iconico (I secolo fino ad oggi).\nNell'India meridionale la tradizione che rappresenta il Buddha raffigurato mediante simboli si conserv\u00f2 ancora fino al II secolo (vedi la Scuola di Amaravati). Ma gi\u00e0 nel I secolo in due regioni settentrionali nacquero le prime rappresentazioni figurative del fondatore della religione. Alcuni ricercatori ipotizzano che tali riproduzioni potrebbero essersi avute anche prima, ma essendo per\u00f2 intagliate in materiali effimeri come il legno o dipinte su tessuti o fogli di carta, che servivano anche come materiale per scrivere, non sono perci\u00f2 pi\u00f9 documentabili. Finora tuttavia non si \u00e8 potuta trovare alcuna prova archeologica per questa congettura.\nGandhara e Mathura.\nNelle regioni di Gandhara (oggi: Afghanistan orientale, Pakistan nord-occidentale, occasionalmente fino nel Punjab) e Mathura (a sud dell'attuale Delhi) nacquero all'incirca contemporaneamente e si influenzarono a vicenda le prime rappresentazioni artistico-religiose del Buddha. Fino ad oggi non \u00e8 stato possibile chiarire in modo univoco da quale delle due culture derivi la pi\u00f9 antica rappresentazione del Buddha in forma. Gli artisti di Mathura erano in ogni caso radicati stilisticamente soprattutto nella tradizione induistico-indiana. Nello stile di Gandhara sono d'altro canto chiaramente riconoscibili gli stretti contatti, allora esistenti gi\u00e0 da parecchi secoli, con l'area culturale ellenistica. Durante la sua ultima campagna, Alessandro Magno (356 - 323 a.C.) nel 326 a.C. aveva conquistato anche Taxila (vicino a Peshawar, capitale del paese fin dai tempi di Dario I Achemenide, 549 - 486 a.C.). Gandhara divenne parte dell'impero mondiale di Alessandro e anche dopo la morte di quest'ultimo rimase nella sfera d'influenza dei regni ellenistici (vedi anche Battria). Cos\u00ec il mondo della fede buddhista si mescol\u00f2 nel paese con la tradizione artistica ed estetica dell'antica Grecia ed in seguito anche dell'arte romana provinciale. Nel I secolo a.C. sia Gundhara che Mathura furono infine conquistate dall'Impero Kushan ed entrambe rimasero per molti secoli sotto l'influenza di quest'ultimo (solo nel V secolo la dominazione cambi\u00f2 di nuovo con la conquista da parte degli Unni bianchi). Particolare importanza assunse in questo periodo re Kanishka, che promosse il Buddhismo in generale, come pure l'arte buddhista in particolare.\nLa parziale combinazione e la reciproca influenza dell'arte di Mathura di impronta indiana e di quella di Gandhara di influenza ellenistica, produssero un linguaggio formale nuovo e fondamentale per tutti i successivi stili buddhisti, il Buddhismo greco.\nAnche se non \u00e8 certo da dove derivino le prime effigie antropomorfe del Buddha, le tracce di entrambe le tradizioni originarie si possono riconoscere soprattutto nelle sculture: da Gandhara derivano i capelli ondulati, la veste che copre entrambe le spalle, i sandali o anche le decorazioni con le note foglie di acanto dell'arte corinzia.\nDa Mathura venivano invece le vesti pi\u00f9 raffinate e pi\u00f9 aderenti al corpo, che coprono solo la spalla sinistra, il loto come base sulla quale riposa il Buddha o la raffigurazione della ruota (\"Dharmachakra\") nel palmo della sua mano.\nIn India l'arte buddhista si svilupp\u00f2 da questi inizi ancora per parecchi secoli. Particolare importanza assunse l'abilit\u00e0 degli scultori di Mathura, specialmente nell'impiego dell'arenaria rosa, durante il periodo Gupta (IV - VI secolo).\nQui fu trovata quella forma della rappresentazione che divenne infine caratteristica per quasi tutti i paesi buddhisti dell'Asia e che nel VII - VIII secolo si era universalmente affermata: il corpo delicato e dalle proporzioni perfette, lunghi lobi delle orecchie perforati che ricordano la sua infanzia e la sua giovent\u00f9 come principe, sulla cima una crocchia come segno della sua vita da asceta ed infine gli occhi semichiusi, che non ricambiano lo sguardo dell'osservatore, ma sono rivolti verso l'interno in atteggiamento meditativo. Le rappresentazioni del Buddha a partire da quel periodo sono caratterizzate da un realismo idealizzante.\nIn India il Buddhismo, e quindi anche l'arte buddhista, dal X secolo in poi fu a poco a poco soppiantato quasi interamente dall'Induismo che andava rafforzandosi e dall'Islam che penetrava dall'Occidente.\nCon l'ulteriore diffusione del Buddhismo nacquero - parallelamente allo sviluppo delle grandi correnti principali Theravada, Mahayana e Vajrayana - anche parecchie tradizioni artistiche, che mostravano tanto grandi comunanze, quanto spesso assorbivano anche tipologie specifiche. Tradizionalmente vengono ricondotte a due filoni principali - rispettivamente al Buddhismo meridionale (Theravada) e a quello settentrionale (Mahayana). Mentre nel Buddhismo settentrionale le proporzioni e gli atteggiamenti dell'Illuminato erano ancora pi\u00f9 fortemente idealizzati e servivano come simbolo della sua \"sovrumanit\u00e0\", conferendogli in pratica tratti divini, le rappresentazioni del Buddhismo meridionale rimanevano maggiormente orientate verso una forma umana.\nBuddhismo settentrionale.\nIl Buddhismo settentrionale trov\u00f2 nella forma del Mahayana, proveniente da Gandhara, la sua strada prima verso l'Asia centrale e la Cina attraverso la Via della Seta, poi ancora pi\u00f9 ad ovest verso la Corea ed il Giappone nonch\u00e9, attraverso la Cina, verso il Vietnam. Una forma peculiare, con una variegata e speciale iconografia, nacque in Tibet con il Vajrayana. Il Buddhismo settentrionale, come il Mahayana in generale, \u00e8 in parte contraddistinto da un Pantheon molto complesso di diversi Buddha e Bodhisattva.\nAsia centrale.\nIl Gandhara buddhista sopravvisse fino al VII secolo, ossia fino all'islamizzazione di ulteriori parti dell'Asia centrale. Oltre all'arte degli scultori, che influenz\u00f2 profondamente lo stile, appartennero a questa prima cultura buddhista anche le statue dei Buddha di Bamiyan.\nL'Asia centrale era sempre stata per la sua posizione una regione di incontro tra le antiche civilt\u00e0 della Cina ad ovest, dell'India a sud e della Persia, in seguito anche dell'impero di Alessandro Magno, dei Seleucidi ed infine dei Romani ad est. Gi\u00e0 nel II secolo a.C. i Cinesi Han durante la loro espansione verso ovest\nvennero a contatto con culture ellenistiche. Si svilupparono relazioni commerciali ed infine diverse vie commerciali, oggi conosciute sotto il nome collettivo di \"Via della Seta\". Lungo queste rotte anche il Buddhismo trov\u00f2 ulteriore diffusione e nelle oasi lungo la Via della Seta sorsero stupa, monasteri ed infine una serie di piccoli regni buddhisti. Un'abbondanza particolarmente grande di edifici e opere d'arte buddhiste di questo periodo si possono trovare nelle parti orientali dell'Asia centrale, nel nord-ovest dell'attuale Cina (Turkestan, Bacino del Tarim, Xinjiang), tra cui dipinti murali e rilievi in una serie di monasteri rupestri, dipinti su tessuti di lino, sculture ed oggetti rituali, i pi\u00f9 antichi dei quali mostrano chiaramente l'influenza dell'arte di Gandhara. Nelle oasi furono rinvenute anche registrazioni scritte nella scrittura di Gandhara (scrittura Kharoshthi). Con l'aumento dell'attivit\u00e0 commerciale crebbe molto rapidamente l'influenza della Cina e mutarono anche la cultura e l'arte degli uomini lungo le rotte.\nCina.\nNarrano le leggende che i primi monaci buddhisti erano giunti in Cina al tempo del re Ashoka nel III secolo a.C. Certa \u00e8 una diffusione a partire dal I secolo. A partire dal IV secolo si svilupp\u00f2 un'arte buddhista autonoma e molteplice, specialmente nel campo della scultura e della pittura, in seguito anche sotto forma di dipinti su rotoli (cfr. i thangka). Furono rappresentati sia lo storico Buddha Shakyamuni, sia anche l'Amitabha, l'Adi-Buddha Vairocana e parecchi Bodhisattva (tra gli altri Avalokiteshvara).\nDinastie settentrionali.\nI regni mongolo-turco-tibetani dominati dalle dinastie settentrionali (Wei settentrionali, Wei orientali, Wei occidentali, Qi settentrionali, Zhou settentrionali) erano geograficamente assai distanti dalle origini indiane del Buddhismo. Nel V e nel VI secolo vi si svilupp\u00f2 uno stile che presentava forme di rappresentazione in parte astratte e schematiche. All'inizio (dinastie Wei) le rappresentazioni mostravano tratti distintivi che corrispondevano alle immagini degli dei tradizionali in queste regioni: fronte ampia, dorso del naso appuntito e bocca piccola sorridente. L'aureola che circonda la testa finisce a punta verso l'alto e ricorda la forma di una foglia. Spesso, secondo il modello indiano (vedi anche Ajanta), santuari e sacrari venivano fondati nelle grotte. I ritratti di conseguenza erano ricavati principalmente dalla roccia sotto forma di bassorilievi, raramente anche di altorilievi. Alle pi\u00f9 note testimonianze di questo stile appartengono le sculture nelle grotte di Longmen (a partire dal V secolo, Wei settentrionali, Tang; vicino a Luoyang, provincia di Henan). Fino al VI secolo fu prodotta anche una pluralit\u00e0 di sculture di argilla, poi accresciuta da piccole immagini colate in bronzo, che arrivarono anche nella confinante Corea.\nDinastia Tang.\nLe dinastie Sui e Tang che seguirono le dinastie settentrionali si rivolsero nuovamente in modo intenso alle fonti indiane. Numerosi monaci buddhisti cinesi tra il IV e l'XI secolo partirono per l'India. Tra questi nel VII secolo Xu\u00e1nz\u00e0ng, al quale dobbiamo tra l'altro un racconto sulle statue dei Buddha di Bamiyan. Questo scambio culturale con l'India della dinastia Gupta, che dopo la fine dell'impero Kushan a partire dal IV secolo aveva ottenuto il dominio su ampie parti del subcontinente, fece s\u00ec che anche le sculture cinesi di questa epoca si avvicinassero alle direttive dell'arte buddhista: se prima le rappresentazioni del Buddha e dei Bodhisattva nella tradizione di Gandhara erano piuttosto snelle e coperte dal collo fino spesso sopra i piedi da lunghe vesti ricadenti in onde, ora divennero \"pi\u00f9 corpulente\" e mostravano il corpo spesso parzialmente scoperto (spalla destra, busto). Sul collo si vedono \"tre rughe dell'opulenza\", fiori di loto sono inseriti in modo rafforzato come elemento decorativo e le aureole diventano a poco a poco circolari. Se \u00e8 vero che l'atteggiamento rappresentato rispetto a prima era innaturalmente rigido, al tempo stesso il volto divenne sempre pi\u00f9 umano e dalle forme naturali. A partire dal VII secolo si era sviluppato un nuovo stile peculiare: il volto chiaramente arrotondato, i capelli disposti in modo complicato e provvisti di diversi gioielli. Accanto alla scultura all'inizio erano prevalenti pitture sui muri dei monasteri e delle grotte. Ma sino alla fine della dinastia Tang si svilupp\u00f2 anche una forma molto abile di pittura di dipinti su rotoli. Gli artisti prediligevano in questo caso alle rappresentazioni piuttosto povere del Buddha Shakyamuni i motivi quasi sempre pi\u00f9 riccamente decorati dei Bodhisattva o degli dei assunti nella dottrina buddhista. La dinastia Tang era stata per lungo tempo molto aperta alle influenze e alle culture di altri paesi. Nel IX secolo, verso la fine della potenza dei Tang, questa apertura culturale alla fine si invert\u00ec e nell'845 il sovrano Wu Zong eman\u00f2 un divieto nei confronti dei tutte le religioni straniere. Ne erano interessati il Cristianesimo nestoriano, lo Zoroastrismo e anche il Buddhismo. I monasteri buddhisti furono chiusi, le loro propriet\u00e0 confiscate ed i buddhisti rimanenti obbligati d'ora innanzi a praticare il Dharma in clandestinit\u00e0. La maggioranza delle opere d'arte buddhiste furono distrutte in soli pochi anni. Di conseguenza, anche lo sviluppo dell'arte buddhista cinese fin\u00ec completamente per soccombere.\nChan.\nQuando una delle tradizioni rimaste ebbe unito il Buddhismo Chan, gli elementi buddhisti e taoisti, sopravvisse ulteriormente. In particolare durante la dinastia Song meridionale (1126 \u2013 1279) il Buddhismo Chan conobbe un periodo di massimo splendore, nel quale i monasteri erano centri di cultura e formazione. A partire dal XII secolo questa scuola si svilupp\u00f2 in Giappone nel Buddhismo Zen.\nCorea.\nNel VI secolo, il Buddhismo fu conosciuto in Corea, attraverso la Cina e mediante contatti con i popoli delle steppe dell'Asia centrale e settentrionale. La prima arte buddhista della Corea fu caratterizzata in egual misura da influenze cinesi, come anche dalle originarie tradizioni coreane: forme geometrico-astratte, che erano abbellite al tempo stesso con la lussuosa decorazione dello stile tradizionale. In contrasto con i ritratti sontuosamente decorati di varie divinit\u00e0 degli artisti cinesi, in Corea tuttavia si preferirono presto raffigurazioni pi\u00f9 chiare, meno adornate del Buddha trascendente come ad esempio il Vairocana. Una tradizione che pi\u00f9 tardi ebbe forte influenza anche sullo sviluppo del Buddhismo in Giappone.\nGiappone.\nUgualmente nel VI secolo il Buddhismo, attraverso monaci provenienti dalla Corea e dalla Cina, raggiunse infine il Giappone e gi\u00e0 nel VII secolo vi era ampiamente diffuso. A causa della posizione delle isole giapponesi, alle propaggini pi\u00f9 occidentali della Via della Seta, vi poterono in seguito sopravvivere anche tradizioni della dottrina e dell'arte buddhiste che pi\u00f9 ad est, in India, Asia centrale e Cina, vennero soppiantate e represse. L'arte all'inizio adott\u00f2 soprattutto gli stili della Corea e fu in parte influenzata dall'arte del periodo giapponese Asuka (593 - 710).\nPeriodo Nara.\nDurante il periodo Nara (710\u2013794) artisti e monaci giapponesi partirono numerosi per la Cina della dinastia Tang e al loro ritorno riportarono in Giappone sculture, dipinti e scritti. In questo periodo l'arte cinese era fortemente influenzata da quella indiana dell'impero Gupta e di conseguenza le sue caratteristiche arrivarono anche in Giappone: i dipinti murali mostrano somiglianze con le pitture delle grotte indiane di Ajanta, il realismo, riconoscibile gi\u00e0 durante il periodo Asuka sotto l'influenza coreana, fu ulteriormente rafforzato, il drappeggio delle vesti divenne pi\u00f9 semplice e chiaro e i sorrisi nei volti dei ritratti cedette il posto ad un'espressione pi\u00f9 serena, piuttosto imperturbabile. A partire dalla met\u00e0 dell'VIII secolo l'arte buddhista giapponese si allontan\u00f2 a poco a poco dagli stili dei vicini occidentali. I ritratti del Buddha divennero sempre pi\u00f9 imponenti nell'atteggiamento e nella statura. Le sculture furono fabbricate in gran numero e in misura accresciuta in pietra e legno (con le tecniche delle lacche giapponesi) invece che in bronzo. Tra le poche grandi statue di bronzo ancora costruite una delle pi\u00f9 notevoli \u00e8 il \"Daibutsu\" (giapponese \"grande Buddha\") del 749 nel T\u014ddai-ji. Furono inoltre costruiti anche numerosi templi (giapponese: \"ji\") e monasteri, tra i quali la pagoda a cinque piani dell'H\u014dry\u016b-ji a Nara, con la sua sala dorata, o il K\u014dfuku-ji. Pitture e disegni a china (in parte colorati) servivano soprattutto all'illustrazione dei Sutra e seguivano come prima per lo pi\u00f9 modelli cinesi e centro-asiatici.\nPeriodo Heian.\nIl periodo Heian (794-1185) fu contraddistinto da un orientamento verso le scuole esoteriche del Buddhismo con i loro numerosi Buddha (tra gli altri Vairocana, Amitabha, Maitreya) e Bodhisattva trascendenti. A ci\u00f2 si accompagn\u00f2 lo sviluppo di uno stile giapponese significativamente svincolatosi dalle influennze anteriori (Tang, Gupta). Quello Heian \u00e8 considerato il periodo di massimo splendore dell'arte buddhista giapponese. Come materiale preferito degli scultori si afferm\u00f2 il legno, che come di consueto veniva dorato o laccato, restando non trattati solo i legni profumati. Nella pittura nacquero Ma\u1e47\u1e0dala artistici, che servono da modelli fino ad oggi e vengono copiati frequentemente. A partire dal XII secolo l'arte figurativa si concentr\u00f2 particolarmente sulla rappresentazione di motivi della scuola \"Amida\" (giapponese per \"Amithaba\").\nPeriodo Kamakura.\nL'arte buddhista del Giappone raggiunse un ultimo culmine durante il periodo Kamakura (1185\u20131333). Soprattutto nel campo della pittura furono prodotte rappresentazioni molto realistiche e fedeli, spesso dipinte e con occhi di vetro. oltre a Buddha e Bodhisattva furono immortalati in questo modo anche illustri monaci. Unkei apparve e produsse le sculture di una forma nuova. Nei disegni e nelle pitture la tendenza al realismo fu talvolta perfino esagerata, e ne derivarono modelli che oggi appaiono come caricature.\nZen.\nA partire dal XII e XIII secolo accanto alle scuole Amida ampiamente diffuse si svilupp\u00f2 un'ulteriore forma molto speciale: il Buddhismo \"Zen\". Il maestro zen My\u014dan Eisai aveva studiato il Buddhismo Chan in Cina e fondato in Giappone la scuola Rinzai dello Zen. Il suo allievo Eihei D\u014dgen Kigen basandosi su questa svilupp\u00f2 la scuola S\u014dt\u014d. L'arte zen diede origine ad una serie di forme espressive molto particolari: l'arte della scrittura (\"shod\u014d\"), l'arte dei giardini zen, i disegni a china (\"sumi-e\") o l'arte della poesia (\"haiku\"). Comune ad esse \u00e8 l'aspirazione a rappresentare l'\"essenza\" delle forme esteriori del mondo in modo per cos\u00ec dire impressionistico e disadorno, non-dualistico. L'atto della creazione di un'opera d'arte \u00e8 quindi pi\u00f9 una pratica religiosa che semplicemente la creazione di un oggetto artistico \u2013 \u00e8 esso stesso un'espressione dell'aspirazione all'illuminazione (giapponese \"satori\", vedi anche \"Bodhi\") del momento. Su questa base si svilupparono anche ulteriori forme di pratica, come l'arte di disporre i fiori (\"ikebana\"), la cerimonia del t\u00e8 (\"sad\u014d\") o il tiro con l'arco (\"ky\u016bd\u014d\"). In fondo in questo modo di vedere ogni attivit\u00e0 pu\u00f2 essere considerata come un'arte, con un significato tanto estetico quanto spirituale.\nIl Giappone \u00e8 oggi, in rapporto alla popolazione, uno dei pi\u00f9 grandi paesi buddhisti. Nel complesso si contano circa 80.000 templi buddhisti in parte molto antichi, molti dei quali sono costruiti in legno e vengono regolarmente rinnovati.\nTibet e la regione dell'Himalaya.\nNel V - VI secolo nell'India settentrionale era emerso il \"Vajrayana\" (\"veicolo di diamante\") - dal punto di vista occidentale una forma di Buddhismo \"magico\" o \"esoterico\" - da una combinazione delle tradizioni brahm\u0101nico-induiste (uso di mantra, yoga, olocausti), specialmente del \"Tantrayana\", e della dottrina buddhista. Nell'VIII - IX secolo il Buddhismo tantrico fu introdotto in Tibet da Padmasambhava (noto anche come \"Guru Rinpoche\"), che proveniva dalla regione dell'ex Gandhara. L'arte del Vajrayana tibetano all'inizio rimase nella tradizione del Buddhismo greco e mostr\u00f2 anche influenze del Bengala e della Cina.\nTra gli sviluppi pi\u00f9 significativi dell'arte buddhista tibetana si annovera la realizzazione dei ma\u1e47\u1e0dala. Si tratta di rappresentazioni molto precise ed esattamente definite \"di palazzi celesti/divini\" che mostrano per lo pi\u00f9 al centro, solitamente un quadrato circondato da una croce, un Buddha o un Bodhisattva. All'esterno possono essere incluse, a seconda del motivo, una molteplicit\u00e0 di figure diverse (ulteriori Buddha, Bodhisattva, dei e demoni, monaci illustri) o altri simboli (oggetti rituali, edifici, forme astratto-geometriche). Lo stile delle immagini seguiva in primo luogo il periodo indiano del Gupta indiano e l'arte induista. I ma\u1e47\u1e0dala servivano - e servono ancora oggi - come oggetti di meditazione, che devono aiutare i praticanti a concentrarsi sul tema specifico e quindi sul contenuto espresso dalla dottrina.\nAccanto ai mandala realizzati come dipinti su rotolo (\"vedi anche thangka\") o dipinti su muro si svilupp\u00f2 come forma particolare il mandala di sabbia. Tale dipinto veniva creato da vari monaci con sabbia multicolore, nell'ambito di un rituale di tipo superiore, generalmente con un lavoro di parecchi giorni e distrutto nuovamente subito dopo il completamento; la sabbia veniva quindi raccolta e sparsa ad esempio in un fiume.\nI mandala fungevano anche da modello architettonico per la pianta e la disposizione degli edifici nei complessi dei templi. I portali di accesso, gli edifici residenziali, le sale di preghiera e i santuari erano disposti come in un mandala, cosicch\u00e9 i modelli simbolici bidimensionali erano di fatto riprodotti in modo tridimensionale.\nLe sculture in Tibet erano fabbricate soprattutto in legno e metallo, solo raramente in pietra. Dopo il XVI secolo aument\u00f2 l'influenza dello stile cinese.\nVietnam.\nSebbene il Vietnam si trovi geograficamente nell'area dei paesi del Buddhismo meridionale, tuttavia, poich\u00e9 il Buddhismo vi fu fatto conoscere soprattutto attraverso la Cina, esso viene tradizionalmente annoverato nel Buddhismo settentrionale. Dal I al IX secolo il nord del paese (Tonchino) si era trovato nell'area di diretta influenza della Cina ed aveva adottato da l\u00e0 sia il Confucianesimo che il Buddhismo Mahayana - e quindi anche l'arte, che accompagnava queste dottrine.\nNel sud dell'odierno Vietnam\u00a0\u2013 allora appartenente in parte al Funan, in parte al Champa \u2013 giunsero via mare direttamente nella regione anche influenze indiane. Cos\u00ec se \u00e8 vero che il Buddhismo Mahayana era noto gi\u00e0 da prima, era per\u00f2 predominante l'Induismo.\nLo stile meridionale, \"indianizzato\", che aveva grandi somiglianze con l'arte dei Khmer del periodo Angkor - in cui risalivano entrambi alle influenze dell'arte di Giava - sopravvisse fino al XV secolo, fino a quando Champa fu conquistato dal Vietnam (1471) e infine si disgreg\u00f2 completamente negli anni 1720. Dell'epoca dei Cham si conservano ancora una serie di costruzioni templi e di statue di arenaria. Oltre a ci\u00f2 anche il legno veniva utilizzato gi\u00e0 da prima per opere d'arte religiose. La pi\u00f9 antica testimonianza conosciuta al riguardo \u00e8 una statua di Buddha in legno duro del VI secolo (oggi nel Museo storico della citt\u00e0 di Ho Chi Minh).\nDurante la dinastia Mac (dal XV fino al XVII secolo) l'arte buddhista conobbe la sua epoca di massimo splendore. Da questo periodo proviene una statua del Bodhisattva Avalokiteshvara (1656) che \u00e8 considerata fino ad oggi una delle pi\u00f9 significative opere d'arte buddhiste del Vietnam.\nBuddhismo meridionale.\nIl Buddhismo meridionale si diffuse in una prima ondata gi\u00e0 nel I millennio nello Sri Lanka e via mare lungo le rotte commerciali dall'India alla Cina nel Sud-est asiatico. Sia il Mahayana in quel momento dominante. sia il Theravada, sia l'Induismo trovarono seguaci a Bagan (Myanmar), nell'attuale Thailandia, nell'antica Cambogia (Funan, poi Angkor), nel Vietnam (Champa) e in Indonesia. Mentre l'Islam soppiantava il Buddhismo in Indonesia e nella penisola malese meridionale, il Theravada proveniente dallo Sri Lanka a partire dalla prima met\u00e0 del II millennio divenne la scuola predominante nel Sud-est asiatico continentale. Con i sistemi religiosi dell'India trovarono diffusione nel sud-est asiatico anche la lingua e l'alfabeto (pali, sanscrito, devanagari tra gli altri) cos\u00ec come le forme d'espressione artistiche. Il contatto diretto con i commercianti e gli eruditi dei paesi dell'India per pi\u00f9 di 1.000 anni ebbe grande influenza sullo sviluppo delle culture, che diedero per\u00f2 vita in ambito regionale a tradizioni e stili anche molto specifici e chiaramente distinguibili.\nNel periodo dal I all'VIII secolo si svilupparono nel sud-est asiatico le prime grandi formazioni statali. Nel sud dell'attuale Vietnam e nel sud-est della Cambogia sorse il Funan. Il popolo mon fond\u00f2 nella regione dell'attuale Bassa Birmania il Regno di Thaton e pi\u00f9 ad est, nella valle del Chao Phraya, la confederazione dei regni Dvaravati. Questi primi regni furono particolarmente influenzati dallo stile indiano di Gupta. Oltre a rappresentazioni buddhiste (sculture, tavolette votive) e ad iscrizioni in sanscrito in tutta la regione si sono trovate anche una molteplicit\u00e0 di raffigurazioni di divinit\u00e0 induiste.\nIntorno al IX secolo si era formato sulle isole dell'odierna Indonesia occidentale il regno di Srivijaya e quello giavanese della dinastia Sailendra, che produsse una ricca arte e architettura buddhista (\"vedi anche\" Borobudur). Al nord, sul continente, l'Impero Khmer di Angkor divenne una potenza regionale e fu ripetutamente in competizione con il regno dei Cham posto ad oriente. Angkor e Champa ebbero all'inizio soprattutto un'impronta induista, ma si distinsero anche per un alto grado di sincretismo, che univa le tradizioni induiste con quelle buddhiste e quelle animiste preesistenti. Entrambi i Paesi svilupparono forme simili di espressione artistica, in particolare nell'architettura. Verso la fine di questo periodo, tutti questi paesi erano gi\u00e0 ampiamente convertiti al Mahayana, e a partire dal XIII secolo si afferm\u00f2 definitivamente il Theravada, introdotto nella regione dai mon nel periodo Dvaravati (VI - IX secolo). Anche i neonati regni siamesi di Sukhothai e di Ayutthaya, situati nell'odierna Thailandia, adottarono il Theravada originario dello Sri Lanka.\nMentre l'Islam a partire dal XIV secolo soppiant\u00f2 ampiamente il Buddhismo e l'Induismo nelle regioni meridionali (Malaysia) e sulle isole (Indonesia, Filippine), il Buddhismo Theravada rimase la religione dominante nell'Asia sud-orientale continentale e si diffuse ulteriormente nelle odierne Cambogia, Thailandia, Laos e Birmania.\nSri Lanka.\nAl tempo in cui il Buddhismo in India perdeva d'importanza, alla fine del periodo Gupta nel VII secolo, il Buddhismo Theravada gi\u00e0 da diversi secoli aveva preso piede nello Sri Lanka, improntandone la cultura. Una particolare importanza hanno assunto qui le reliquie di Buddha, un dente del quale viene custodito nel Tempio del dente di Kandy, e l'albero della Bodhi, il \"Mahabodhi\", il cui esemplare pi\u00f9 famoso nel paese, che si trova nel tempio della vecchia capitale Anur\u0101dhapura, secondo la tradizione sarebbe cresciuto da una talea dell'albero originale, sotto il quale Buddha aveva ricevuto l'Illuminazione a Bodh Gaya in India.\nIn seguito nell'architettura buddhista dello Sri Lanka all'interno delle aree dove sorgono i templi questi due elementi vennero ad acquisire particolare importanza, il reliquiario, che in India viene chiamato stupa, e l'albero della Bodhi superarono per importanza la rappresentazione per immagini del Buddha.\nUno dei pi\u00f9 significativi sviluppi dell'arte religiosa dello Sri Lanka fu l'evoluzione dello stupa. Anzich\u00e9 adottare la convessit\u00e0 originaria, eressero imponenti edifici a pianta circolare a forma di campana sovrastata da una guglia che presero il nome di \"dagoba\". Nella loro esecuzione gli architetti locali rinunciarono alle decorazioni e alle espansioni (cancelli d'ingresso e altro) tipiche degli stupa indiani, dando agli edifici superfici lisce prive di ornamenti e concentrando il loro talento artistico sulla forma complessiva.\nInsieme al Buddhismo Theravada, questa soluzione architettonica trov\u00f2 in seguito diffusione in tutto il Sud-est asiatico, dove i locali stupa presero il nome di \"that\" in Laos, di \"chedi\" in Thailandia, \"chedey\" in Cambogia e \"zedi\" in Birmania. In quest'ultimo paese lo stupa pu\u00f2 essere usato, oltre che come reliquiario, anche come tempio, nel qual caso prende il nome di \"pahto\" (pagoda), come nel caso della veneratissima pagoda Shwedagon di Yangon, mentre in Cambogia sopravvissero le soluzioni che la locale architettura khmer aveva mutuato da quella induista.\nDecorazioni finemente elaborate tipiche dell'arte singalese sono eseguite con le \"pietre della luna\", che vengono disposte ad archi concentrici sulle soglie d'ingresso delle costruzioni religiose dando vita a motivi floreali (fiori di loto, viti, foglie) e animali (mucche, elefanti, leoni, oche). La presenza di tali decorazioni ricorda al visitatore che oltre tale soglia si accede al mondo sacro, lasciandosi alle spalle quello profano e le sue manifestazioni materiali.\nLo stile con cui sono eseguite le immagini sacre risente delle tradizioni indiane Amaravati e Gupta ed il Buddha viene raffigurato preferibilmente in atteggiamento meditativo (nella \"posizione del loto\" con le mani poggiate in grembo) o spesso anche disteso sul fianco, a simboleggiare la sua morte o pi\u00f9 esattamente l'ingresso nel \"Parinirv\u0101\u1e47a\".\nBirmania.\nCome diretti vicini dell'India, i popoli mon e pyu dell'odierna Birmania furono i primi ad assorbire l'influenza indiana. Secondo la tradizione dei mon, che si insediarono nelle regioni meridionali sul Mare delle Andamane e nell'entroterra montuoso fino all'odierna Thailandia, il Buddhismo sarebbe stato fatto conoscere gi\u00e0 nel III secolo a.C. da inviati del re Ashoka. Il primo regno mon a professare il Buddhismo Theravada fu quello meridionale di Thaton, che in seguito lo avrebbero diffuso al Regno di Pagan dei birmani. I primi templi buddhisti come Peikthano risalgono ad un periodo tra il I ed il V secolo. L'arte buddhista dei mon fu improntata soprattutto agli stili indiani del periodo Gupta e delle epoche successive. Con la diffusione dei mon in ampie parti dell'Indocina nel periodo Dvaravati, l'arte buddhista trov\u00f2 accesso anche nelle tradizioni dei popoli locali. Dall'XI al XIII secolo nel Regno di Pagan furono eretti migliaia di stupa e di templi buddhisti, dei quali ne sono visibili ancora oggi circa 2.000. I musei di Rangoon e Mandalay ospitano un gran numero di statue di quell'epoca, spesso dorate e riccamente ornate di gioielli, e perfino del tempo in cui Pagan fu espugnata dai Mongoli (1287).\nIndonesia.\nLe civilt\u00e0 sorte sulle isole indonesiane (soprattutto Giava e Bali) furono fortemente contrassegnate dalla civilt\u00e0 indiano-buddhista gi\u00e0 dal I secolo. Questi regni delle isole ebbero d'altro canto forte influenza sulle arti figurative dell'Asia sud-orientale continentale (soprattutto architettura, pittura).\nMentre sul continente con Funan e pi\u00f9 tardi Angkor (\"viedi oltre sotto:\" Cambogia) sorgevano stati con un'impronta ampiamente induista, si form\u00f2 con il centro sull'isola di Giava il regno buddhista di Sri Vijaya (ca. VIII\u2013XIII sec.). Questo regno del mare, la cui sfera d'influenza arrivava fino sulla penisola malese, adott\u00f2 sotto il dominio della dinastia Sailendra soprattutto tradizioni del Mahayana e del Vajrayana. Tra le testimonianze pi\u00f9 significative dell'arte buddhista di tutti i tempi si annovera il gigantesco tempio di Borobudur, la pi\u00f9 grande costruzione buddhista del mondo, ed una statua artistica del Bodhisattva femminile Prajnaparamita.\nCambogia.\nNella regione degli odierni Vietnam del sud e Cambogia sorse nel I secolo il Regno di Funan, una delle prime formazioni statali dell'Asia sud-orientale continentale. Nel suo periodo di massimo splendore (III-VI sec.), Funan si espanse ad ovest fino al confine con l'odierna Birmania e a sud fino alla Malaysia. L'economia del Regno di Funan era basata soprattutto sugli scambi commerciali, trovandosi sulle rotte di navigazione tra l'India e la Cina. L'India in particolare ebbe una grande influenza culturale: furono adottate scrittura, religioni ed arte e nella parziale fusione con le proprie tradizioni nacquero nuovi stili e forme espressive. A differenza dei paesi del Buddhismo settentrionale, i concetti religiosi e le arti giunsero dall'India via mare direttamente nel sud-est asiatico. L'Induismo fu per lungo tempo la pratica religiosa predominante, ma anche il Buddhismo Mahayana trov\u00f2 ben presto seguaci.\nNel IX secolo sorse, come tardo successore del Funan, l'Impero Khmer di Angkor, dove Shiva e Vishnu (al quale ad esempio era consacrato l'Angkor Vat) erano le divinit\u00e0 pi\u00f9 venerate. A partire del XII secolo, il Buddhismo conobbe sotto il re Jayavarman VII un nuovo periodo di splendore. Sorsero edifici come il Bayon con la sua molteplicit\u00e0 di torri, che erano provviste all'epoca di rappresentazioni alte diversi metri del volto del Bodhisattva Avalokiteshvara (qui conosciuto come \"Lokeshvara\") o l'universit\u00e0 del monastero di Ta Prohm, che era consacrata a Prajnaparamita. L'arte dei khmer, attraverso l'espansione del Regno di Angkor, trov\u00f2 diffusione in ampie parti del sud-est asiatico e sarebbe stata alla base dello stile dell'arte nelle odierne Thailandia, Laos e Vietnam.\nCaratteristiche delle raffigurazioni dell'arte buddhista di Angkor sono l'espressione rapita dalle cose terrene dei volti di Buddha e dei Bodhisattva e la chiarezza delle linee fluide che non presentano le decorazioni opulente spesso impiegate in Cina.\nA cavallo tra il XIII ed il XIV secolo, con il re Srindravarman giunse al potere il primo sovrano khmer convertitosi al Buddhismo Theravada. Fu in quel periodo che inizi\u00f2 il declino del regno di Angkor, favorito anche dal rafforzamento dei regni siamesi ad ovest. Questi cambiamenti trovarono riflesso anche nell'arte. Non si costruivano pi\u00f9 i grandi complessi di templi e le raffigurazioni del Lokeshvara, molto amate in precedenza ed ora obsolete. Le statue di Buddha furono fabbricate anche nei periodi successivi, ma in oro e in bronzo invece che in pietra. Nello stile assomigliavano alle opere d'arte dei vicini regni siamesi e laotiani, che praticavano parimenti il Theravada: figure slanciate, eleganti con linee chiare e fluide. Questo stile ha improntato fino ad oggi l'arte sacra della Cambogia.\nThailandia e Laos.\nI regni della regione dell'odierna Thailandia fondati dai mon nel periodo Dvaravati tra il VI ed il IX secolo, attraverso gli scambi commerciali entrarono in contatto diretto con la cultura dell'India. L'arte, come anche nella confinante Birmania di quel tempo, era improntata allo stile indiano del periodo Gupta. Sorsero una serie di statue ed edifici artistici come il Chedi di Nakhon Pathom (con 127 m considerato tuttora il pi\u00f9 alto edificio buddhista del mondo).\nA partire dal IX secolo, le tradizioni artistiche nella regione furono fortemente influenzate dagli stili dei regni confinanti di Angkor ad est e di Sri Vijaya a sud. In questo periodo fu predominante il Buddhismo Mahayana, con molteplici raffigurazioni di vari Bodhisattva.\nCon l'inizio del XIII secolo, come nel resto del sud-est asiatico, si diffuse il Buddhismo Theravada proveniente dallo Sri Lanka. Nel 1238 fu fondato il regno di Sukhothai, il primo dei siamesi, che adott\u00f2 nell'arte uno stile diverso da quello khmer, con rappresentazioni pi\u00f9 chiare, meno adornate e talvolta quasi geometrico-astratte. Le figure di Buddha mostrano forme eleganti, morbidamente fluide, con vesti che sembrano trasparenti ed una testa ovale, incoronata da una fiamma (sanscrito: \"ketumala\"). Durante il periodo del successivo Regno di Ayutthaya (XIV \u2013 XVIII sec.), lo stile di Sukhothai fu ulteriormente raffinato, con le statue spesso dorate che presentano pietre preziose incastonate. Lo stile di questo periodo si \u00e8 posto come riferimento per gli artisti del Paese fino al giorno d'oggi. Una particolarit\u00e0 dell'arte buddhista thailandese sono le statue del Buddha che cammina.\nL'arte buddhista del Regno di Lan Xang, nell'odierno Laos, fu al suo inizio e nel suo sviluppo strettamente legata a quella dei vicini regni siamesi. Il materiale preferito in architettura e in pittura era il legno, che veniva per lo pi\u00f9 dipinto e laccato. Fino alla fine del XV secolo i ritratti furono molto simili a quelli di Sukhothai. A partire dal XVI secolo si form\u00f2 uno stile autonomo: le statue di Buddha divennero sempre pi\u00f9 slanciate con braccia e gambe molto lunghe.\nArte buddhista nel XX e XXI secolo.\nGeneralmente la fabbricazione di nuovi ritratti, dipinti, oggetti rituali o edifici nei paesi dell'Asia, che possono vantare una cultura buddhista quasi sempre molto pi\u00f9 antica di mille anni, ha un orientamento molto tradizionale. I segni distintivi dei ritratti di Buddha come l'atteggiamento del corpo e i gesti delle mani (\"mudr\u0101\"), dettagli come le orecchie perforate e l'acconciatura, cos\u00ec come il simbolismo (albero di Bodhi, loto, Dharamchakra, ecc.) sono canonizzati nel loro significato ed esattamente determinati. Statue e rappresentazioni di fabbricazione recente seguono modelli tramandati, nei quali si trova in primo piano soprattutto il simbolismo proprio degli stessi e non l'espressione artistica individuale dell'artista.\nAccanto a quest'arte molto tradizionale si svilupparono, non ultimo attraverso il contatto con la cultura occidentale, anche forme espressive moderne. In particolare in paesi come Giappone, Thailandia, Corea del Sud e Bali (Indonesia), nei quali ebbe luogo un intenso scambio con le culture dell'Occidente, gli artisti fanno propri motivi dell'iconografia buddhista, unendoli in parte con forme occidentali di espressione artistica e in parte con evoluzioni di stili regionali. In tal modo creano moderne, nuove opere d'arte buddhiste. Queste d'altro canto sono quasi sempre arte creata s\u00ec con uno sfondo religioso, ma spesso soprattutto decorativa, e non per la pratica religiosa. Nelle raffigurazioni, siano esse scultura o pittura, sono inoltre adottati i tradizionali ritratti di Buddha o meglio dell'iconografia e del linguaggio formale buddhista, ad es. note statue dipinte e poste in un nuovo rapporto, pi\u00f9 significativo dal punto di vista artistico che religioso.\nDall'India il Buddhismo era scomparso a partire dal XII secolo, ad eccezione di poche regioni nella zona antistante l'Himalaya. Solo i dominatori coloniali britannici si occuparono in fondo di gran parte dei templi abbandonati, li dissotterrarono e cominciarono i lavori di restauro (tra gli altri Sanchi, Ajanta, Tempio Mahabodhi di Bodhgaya). A met\u00e0 del XX secolo i seguaci del riformatore B. R. Ambedkar (primo ministro della giustizia dell'India indipendente), che propagand\u00f2 la conversione al Buddhismo come via d'uscita per i Paria, i \"senza casta\", ripresero le tradizioni ampiamente dimenticate e cominciarono quindi ad utilizzare copie e fotografie dei vecchi ritratti di Buddha come oggetti di pratica religiosa. Statue e dipinti furono donati anche da altri paesi buddhisti, soprattutto Giappone, Tibet, Sri Lanka e Thailandia, per arredare i templi buddhisti recentemente edificati secondo antichi modelli. La produzione di ritratti fu inoltre ripresa anche nella stessa India. Poich\u00e9 la \"nuova\" cultura buddhista dell'India \u00e8 ancora relativamente giovane, non si \u00e8 ancora sviluppato un canone fisso nell'iconografia. Cos\u00ec stili e segni distintivi consolidati delle antiche tradizioni si mescolano con le forme espressive dai colori spesso molto vivaci dell'arte induista presente ogni giorno nel paese."}
{"id": "547954", "revid": "76963", "url": "https://it.wikipedia.org/wiki?curid=547954", "title": "Pr\u00e1xedes Mateo Sagasta", "text": "Membro del partito progressista, divenne famoso perch\u00e9 nel 1848 fu l'unico studente che si rifiut\u00f2 di firmare un manifesto che inneggiava alla regina Isabella II. Dopo i suoi studi di ingegneria, culminati con una laurea ottenuta a Madrid, cominci\u00f2 una carriera istituzionale che lo avrebbe portato a diventare un protagonista della vita politica iberica.\nDeputato delle Cortes (il Parlamento spagnolo) dal 1854 al 1857 e dal 1858 al 1863, Sagasta ricopr\u00ec la carica di Presidente del Governo otto volte tra il 1870 e il 1902 durante il regno di Alfonso XII e di Alfonso XIII.\nEra conosciuto per le sue ottime qualit\u00e0 oratorie, che gli permisero di passare quasi indenne la disastrosa sconfitta nella guerra ispano-americana, scoppiata nel 1898 durante la sua presidenza.\nMassone, fu Gran maestro del Grande Oriente di Spagna dal 1876 al 1881 e raggiunse il 33\u00ba grado del Rito scozzese antico ed accettato."}
{"id": "547956", "revid": "8596", "url": "https://it.wikipedia.org/wiki?curid=547956", "title": "Miguel Primo de Rivera Orbaneja", "text": ""}
{"id": "547960", "revid": "122831783", "url": "https://it.wikipedia.org/wiki?curid=547960", "title": "Trofeo Birra Moretti", "text": "Il Trofeo Birra Moretti \u00e8 stato un triangolare calcistico amichevole tenutosi con cadenza annuale tra il 1997 e il 2008. \nLa competizione, organizzata da Heineken per sponsorizzare la Birra Moretti in Italia, si \u00e8 sempre disputata nel mese di agosto: vi prendevano parte tre diverse squadre di club.\nDopo l'edizione del 2008 la manifestazione non ha avuto pi\u00f9 luogo. Ufficialmente la Heineken comunic\u00f2 l'intenzione di sospenderla solo per un anno, nel 2009, in coincidenza con un cambio di strategie promozionali in occasione del 150\u00ba anniversario della \"Birra Moretti S.p.A.\", ma il trofeo fu poi definitivamente abbandonato.\nFormula.\nIl torneo si disputava in 3 gare, ciascuna di 45' (pi\u00f9 eventuale recupero): la perdente del primo incontro sfidava la terza squadra, in seguito impegnata contro la vincitrice della partita inaugurale.\nIn gran parte delle edizioni, le partite erano divise in 2 tempi (da 22'30\" ciascuno) per consentire il calcio d'inizio a ciascuna formazione: l'intervallo era anche utile agli organizzatori per scopi promozionali e pubblicitari. Se dopo 45' la sfida era in parit\u00e0, era previsto il ricorso agli shoot-out (rigori in movimento) con 3 esecuzioni per squadra ed eventuale proseguimento ad oltranza. Soltanto per l'ultima edizione, vennero sostituiti dai regolamentari tiri di rigore. Il punteggio era cos\u00ec assegnato:\nPer le situazioni di parit\u00e0 in classifica, si consideravano la differenza reti prima e la classifica avulsa poi.\nOccasionalmente, furono apportate modifiche regolamentari: l'esecuzione della rimessa laterale con i piedi, il fuorigioco limitato all'area di rigore e il calcio d'angolo corto.\nSede.\nL'evento \u00e8 stato ospitato, nel corso delle 12 edizioni, da tre sedi diverse:\nPartecipazioni.\nNel corso degli anni sono state ben 11 le squadre che hanno preso parte al trofeo (10 italiane e 1 inglese). Juventus e Inter sono state quasi sempre presenti (11 partecipazioni su 12 edizioni): i bianconeri dovettero saltare l'edizione 1999 a causa degli impegni in Intertoto e furono sostituiti dal Parma, mentre i nerazzurri non presero parte all'ultima edizione (2008), dove vennero rimpiazzati dai cugini del Milan.\nLa terza squadra partecipante, spesso, era quella della citt\u00e0 ospitante: l'Udinese dal 1997 al 1999, il Bari nel 2000 ed il Napoli dal 2005 al 2008. Solo nelle altre quattro edizioni disputate nel capoluogo pugliese, dal 2001 al 2004, gli organizzatori preferirono invitare come terza squadra un club pi\u00f9 blasonato dei pugliesi (che all'epoca militavano in Serie B): furono chiamate, una volta a testa, Lazio, Chelsea (unica partecipazione di una squadra straniera), Sampdoria e Palermo. Va notato che, comunque, in due successive edizioni parteciparono formazioni non di Serie A: nel 2005 il Napoli militava addirittura in Serie C1, mentre nel 2006 lo stesso Napoli e la Juventus erano in Serie B.\nTelevisione.\nTutte le edizioni del Trofeo Birra Moretti furono trasmesse in chiaro ed in esclusiva dai canali Mediaset (a volte Canale 5, a volte Italia 1; in alcune edizioni la prima minigara fu trasmessa da Italia 1 e le altre due da Canale 5)."}
{"id": "547961", "revid": "33163", "url": "https://it.wikipedia.org/wiki?curid=547961", "title": "Trofeo birra moretti", "text": ""}
{"id": "547962", "revid": "6923", "url": "https://it.wikipedia.org/wiki?curid=547962", "title": "Erogatore", "text": "Un erogatore in subacquea \u00e8 il componente trattenuto dalla bocca che permette l'immissione di aria (o miscele speciali) respirabile nei polmoni.\nLa necessit\u00e0 di respirare sottacqua.\nLo \"snorkel\" (boccaglio) (un tubo che permette la respirazione anche quando la testa \u00e8 immersa appena sotto la superficie dell'acqua) non consente di respirare a diversi metri di profondit\u00e0; questo \u00e8 infatti impossibile a causa della pressione ambientale che comprime il corpo. \u00c8 quindi necessaria aria compressa alla stessa pressione (come minimo) di quella ambientale per permettere una respirazione senza affaticamento.\nL'aria compressa.\nL'aria compressa pu\u00f2 essere:\nL'uso della bombola.\nNel secondo caso il gas non pu\u00f2 essere semplicemente immesso in bombole ad una pressione pari a quella a cui sar\u00e0 necessario utilizzarlo, in quanto la modesta capacit\u00e0 nominale del contenitore (ad esempio 15 litri) permetterebbe solo due o forse 3 inspirazioni prima di esaurirsi; viene quindi ulteriormente compresso anche ad oltre 200 atmosfere (200 bar, 200 volte la pressione misurata in superficie marina, 100 volte maggiore della pressione di uno pneumatico automobilistico) in modo da condensare in pari spazio molto pi\u00f9 gas e permettere quindi una pi\u00f9 lunga durata dell'immersione.\nAumentare la pressione nella bombola (subacquea) per\u00f2 non permette di respirare direttamente da essa, dato che la pressione troppo alta sarebbe devastante per i nostri delicati polmoni; occorre quindi ridurla in uscita per portarla a parit\u00e0 di quella ambientale, che nel caso di immersioni subacquee \u00e8 variabile a seconda della profondit\u00e0, cio\u00e8 di quella a cui ci si trova.\nIn acqua infatti ogni 10 metri di profondit\u00e0 corrispondono ad un aumento di circa 1 bar di pressione; questo significa che se in superficie la pressione barometrica di riferimento \u00e8 1 bar (ed \u00e8 la massima, quella a cui il corpo umano si \u00e8 evoluto per lavorare), questa aumenta ogni 10 metri discesi in profondit\u00e0 nell'acqua, comprimendo i polmoni del subacqueo come se fossero un palloncino (secondo la legge di Boyle).\nRicapitolando: se in superficie, a profondit\u00e0 zero, la pressione che circonda il subacqueo \u00e8 \"1 bar\", a 10 metri questa \u00e8 \"1\" (atmosferica) \"+1\" (acqua) = \"2 bar\". Allo stesso modo a 30 metri sar\u00e0 di \"4 bar\" totali, e cos\u00ec via. Da rilevare quindi che ai 10 metri di profondit\u00e0 suddetti la pressione sar\u00e0: di 1 bar \"relativa\" e di 2 bar \"assoluta\".\nIl subacqueo ha quindi necessit\u00e0 per respirare di ricevere dall'erogatore aria alla stessa pressione dell'ambiente che lo circonda (cio\u00e8 della profondit\u00e0 a cui si trova).\nFunzionamento dell'erogatore.\nLa bombola non ha la possibilit\u00e0 di modulare l'alta pressione dell'aria contenuta in uscita, ed anzi tender\u00e0 durante il proprio svuotamento a ridurre la propria. Serve quindi un apparato che adatti l'alta pressione interna del gas contenuto a quella di bassa pressione che permette al subacqueo di respirare ed a questo serve l'erogatore, che si compone normalmente di due diverse parti chiamate \"\"primo stadio\" e \"secondo stadio\" collegati tra loro da una frusta a bassa pressione (esistono erogatori a singolo stadio, i cosiddetti \"monostadio\"\", ma sono ormai superati, in quanto non permettono una regolazione \"fine\" della pressione e quindi una respirazione pi\u00f9 confortevole senza il minimo sforzo).\nPrimo stadio.\nIl \"primo stadio\" \u00e8 collegato direttamente alla rubinetteria della bombola, e provvede ad abbassare l'alta pressione del gas da 200/300 atmosfere (o la pressione eventualmente inferiore presente in bombola) ad una cosiddetta \"bassa pressione\" (7-10 bar) che \u00e8 per\u00f2 sempre superiore alla pressione ambiente corrispondente della profondit\u00e0 in cui ci si trova. Tornando all'esempio di prima a 10 metri di profondit\u00e0 la bassa pressione fornita dal primo stadio sar\u00e0 quindi di 1 bar (superficie) + 1 bar (10 metri) + i 7/10 bar che pervengono dal primo stadio.\nIl primo stadio pu\u00f2 essere a pistone o a membrana, in funzione del tipo di progetto e costruzione dello stesso. Nel primo caso all'interno di esso si trova per l'appunto un pistone che in contatto con l'acqua circostante riceve la pressione ambiente e invia al secondo stadio la relativa bassa pressione. Nel primo a stadio a membrana vi \u00e8 invece una membrana di gomma che separa dall'acqua i meccanismi interni trasmettendo a questi la pressione ambiente (questo secondo tipo viene impiegato maggiormente in acque inquinate o con basse temperature, in quanto i meccanismi interni sono \"protetti\" dalla membrana di gomma).\nIl gas, che verr\u00e0 portato verso il subacqueo tramite \"fruste\" (speciali tubi resistenti alla pressione), passa poi nel \"secondo stadio\"; il subacqueo infatti non pu\u00f2 respirare aria che non sia alla stessa pressione dell'ambiente che lo circonda.\nSecondo stadio.\nInterviene quindi il \"secondo stadio\" che abbassa e modula la pressione del gas adattandola a quella ambientale, misurata tramite membrane e leveraggi al suo interno.\nIl secondo stadio \u00e8 la parte terminale dell'erogatore, quella che si vede trattenuta dalla bocca del subacqueo e che a semplice depressione della sua uscita (che corrisponde al tentativo di respirazione del suo utilizzatore) eroga aria (o miscele diverse) alla stessa pressione ambiente della profondit\u00e0 in cui il sub si trova, misurata dai componenti di cui \u00e8 costruito: \u00e8 una specie di barometro collegato ad una serie di valvole riduttrici della pressione. Il funzionamento \u00e8 semplice ed automatico e nei moderni erogatori, grazie a particolari accorgimenti (quali tubi di Venturi, membrane sovradimensionate ecc.) permette al subacqueo di respirare a qualsiasi profondit\u00e0 in sicurezza e senza il minimo sforzo polmonare."}
{"id": "547963", "revid": "729019", "url": "https://it.wikipedia.org/wiki?curid=547963", "title": "Aeroporto di Zurigo", "text": "L'Aeroporto di Zurigo , precedentemente Aeroporto di Kloten, \u00e8 il pi\u00f9 importante aeroporto civile della Svizzera e risulta tra i pi\u00f9 grandi d'Europa. \u00c8 gestito dalla societ\u00e0 Flughafen Z\u00fcrich AG ed \u00e8 stato classificato come miglior aeroporto d'Europa. Nel 2019 l'aeroporto ha ricevuto il World Travel Award per la diciassettesima volta consecutiva nella categoria \"Primo aeroporto europeo\". Skytrax assegna un rating di 4 stelle all'aeroporto. Insieme a Basilea e Ginevra \u00e8 uno dei tre aeroporti nazionali svizzeri.\nL'aeroporto, posto a nord della citt\u00e0, a 13 chilometri dal centro, funge da hub delle compagnie aeree Swiss (\"Swiss International Air Lines\") e Lufthansa oltre ad essere la base di Belair, Edelweiss Air, Helvetic Airways e della Rega (Organizzazione Svizzera di Salvataggio Aereo).\nLa parte principale dell'impianto si trova sul suolo del comune di Kloten, mentre l'area aeroportuale copre i comuni di Opfikon-Glattbrugg, R\u00fcmlang, Oberglatt e Winkel.\nLa stazione dell'aeroporto si trova direttamente al check-in 3 nel centro dell'aeroporto e offre collegamenti ferroviari diretti con tutta la Svizzera. Quando \u00e8 stata aperta nel 1980, \u00e8 stata una delle prime stazioni aeroportuali intercity al mondo. Di fronte al centro dell'aeroporto si trovano anche la stazione degli autobus e le linee di tram 10 (direzione centro citt\u00e0) e 12 (direzione Wallisellen, D\u00fcbendorf, Z\u00fcrich-Schwamendingen).\nL'aeroporto di Zurigo funge da hub per Swiss International Air Lines e, da quando Lufthansa ha rilevato Swiss, \u00e8 stato il terzo hub di Lufthansa. Molti investimenti sono stati effettuati in questo aeroporto prima del fallimento di Swissair, di cui era il principale (e poi quasi l'unico) porto d'origine. Qui si trova il Centro Rega del Servizio svizzero di salvataggio aereo.\nStoria.\nCon il progredire dell'aviazione civile sviluppatasi dopo la fine della prima guerra mondiale il traffico commerciale vide un incremento progressivo anche in territorio svizzero. A D\u00fcbendorf, localit\u00e0 a nord ovest della citt\u00e0 di Zurigo, era presente dagli anni trenta un campo di aviazione militare che negli anni successivi venne sempre pi\u00f9 utilizzato anche dal traffico civile. Per separare quindi l'attivit\u00e0 civile da quella militare, il canton Zurigo cerc\u00f2 una nuova area per un grande aeroporto civile e la trov\u00f2 nelle campagne del comune di Kloten.\nCon l'ormai imminente conclusione della seconda guerra mondiale e la previsione di un ulteriore aumento del traffico civile conseguente alla interruzione delle operazioni belliche, il 22 giugno 1945 venne presa la decisione di realizzare un aeroporto intercontinentale nelle vicinanze di Zurigo ed alla fine di dicembre dello stesso anno vennero acquistati 655 ettari nel luogo prestabilito. Grazie ad una interrogazione popolare, che tramite una votazione fece stanziare un credito di 46,8 Milioni di franchi svizzeri, i lavori di costruzione poterono cominciare nel luglio del 1946.\nIl 14 giugno 1948 venne utilizzata per la prima volta la pista ovest.\nL'8 aprile 1953 fu aperto il nuovo terminal passeggeri e dal 29 agosto fino al 31 agosto 1953 segu\u00ec la festosa apertura dell'aeroporto con una grande dimostrazione aerea.\nAltre tappe della storia dell'aeroporto:\nCifre.\nNel 2005 l'aeroporto cont\u00f2 17\u00a0884\u00a0625 Passeggeri e 267\u00a0363 movimenti aerei. Il volume merci raggiunse le 372\u00a0420 tonnellate. Esso possiede tre piste: la 16/34 di 3\u00a0700 m, la 14/32 di 3\u00a0300 m e la 10/28 di 2\u00a0500 m di lunghezza.\nL'aeroporto di Zurigo dispone di tre terminal A, B ed E. Il terminal B \u00e8 la struttura pi\u00f9 anziana e fu abbandonato nell'autunno 2003 a causa del calo del numero di passeggeri. Dall'agosto 2005 esso funge da \"zona eventi\". Il dock E giace tra le piste 16/34 e 14/32.\nNel 2004, le cinque compagnie pi\u00f9 importanti furono SWISS (47.9 % dei movimenti e 48.2% dei passeggeri), Lufthansa (4.8% e 7.0%), Air Berlin (3.1% e 2.3%), Edelweiss Air (2.9%, 1.3%) e British Airways (2.4% e 1.9%). In totale, nel 2004, furono raggiunti direttamente dall'aeroporto di Zurigo 146 destinazioni in 77 paesi.\nNel 2017 l\u2019aeroporto cont\u00f2 pi\u00f9 di 29 milioni di passeggeri e 270\u2019453 movimenti aerei.\nLe frequenze dell'aeroporto sono:\nTrasporti.\nTreno.\nLa stazione ferroviaria di Zurigo Flughafen si trova sotto il centro dell'aeroporto. La stazione dispone di frequenti collegamenti con la S-Bahn di Zurigo, oltre a servizi diretti InterRegio, InterCity ed Eurocity, per molte localit\u00e0 tra cui Basilea, Berna, Biel/Bienne, Briga, Ginevra, Costanza, Losanna, Lucerna, Monaco di Baviera, Romanshorn, San Gallo e Winterthur. Ci sono circa 13 treni all'ora per Z\u00fcrich HB (Hauptbahnhof), la stazione principale del centro di Zurigo, con un tempo di percorrenza compreso tra i 9 e i 13 minuti.\nAutobus e tram.\nDi fronte al centro dell'aeroporto si trova la fermata della Stadtbahn Glattal, un sistema ferroviario leggero che si collega al sistema tranviario zurighese, insieme a una stazione regionale degli autobus. Sia la stazione degli autobus che la fermata della metropolitana leggera forniscono il servizio per le destinazioni in tutta la regione della Glattal che circonda l'aeroporto, mentre la fermata della metropolitana leggera \u00e8 servita dalle linee 10 e 12 del tram. La linea 10 del tram offre anche un collegamento con la Hauptbahnhof di Zurigo, anche se con un tempo di percorrenza piuttosto lungo rispetto a quello della ferrovia.\nStrada.\nL'aeroporto \u00e8 servito dall'autostrada A51 e da altre strade principali, che si collegano alla rete stradale dell'aeroporto stesso. Le aree di sosta sono disponibili presso il Centro Aeroportuale, mentre un totale di oltre 14000 posti auto sono disponibili in sei parcheggi per parcheggi a breve e lungo termine. Nel complesso del terminal \u00e8 presente un centro di noleggio auto. L'aeroporto \u00e8 servito da una flotta di taxi aeroportuali dedicati, che operano dalle file di taxi di fronte alle aree di arrivo. \u00c8 possibile organizzare limousine aeroportuali alternative con autista. Il costo dei servizi di taxi \u00e8 in un confronto internazionale costoso."}
{"id": "547964", "revid": "748037", "url": "https://it.wikipedia.org/wiki?curid=547964", "title": "Paolo Amato (architetto)", "text": "Biografia.\nAllievo di Angelo Italia, ebbe una lunga e feconda carriera, anche grazie all'incarico di Architetto del Senato di Palermo, carica per cui fu spesso incaricato di progettare carri e apparati effimeri per la festa di Santa Rosalia.\nPaolo Amato fu, anche, progettista di decorazioni; per lui lavorava un'\"\u00e9quipe\" di marmorari e scalpellini che spesso arricch\u00ec le sue opere con spettacolari decorazioni a commessa.\nFu maestro di Giacomo Amato. \u00c8 sepolto insieme al fratello Vincenzo nella Chiesa di Santa Ninfa dei Crociferi.\nOpere.\nLa sua opera pi\u00f9 importante, iniziata nel 1682, \u00e8 la chiesa del Santissimo Salvatore, a pianta dodecagonale allungata, sormontata da una cupola ellittica.\nNel 1681 realizz\u00f2 un teatro marmoreo per feste musicali al Foro Italico, che fu distrutto a met\u00e0 del XIX secolo e sostituito dal palchetto progettato da Carlo Giachery e Domenico Lo Faso Pietrasanta. Alcune parti dell'edificio di Paolo Amato furono riutilizzate nella nuova costruzione.\nNel 1698 realizz\u00f2 l'edicola del Genio del Garraffo a Palermo, che dalla seconda met\u00e0 del XX secolo versa in gravi condizioni di abbandono e degrado.\nAltra importante opera di Paolo Amato fu la chiesa di San Giuliano con l'annesso monastero, realizzata nella seconda met\u00e0 del XVII secolo e che venne abbattuta alla fine del XIX secolo per far posto al costruendo Teatro Massimo di Palermo.\nGli viene anche attribuito il progetto della facciata barocca della chiesa di San Giovanni Battista nella sua citt\u00e0 natale.\nPaolo Amato fu anche autore del trattato \"La Nuova Pratica di Prospettiva\", pubblicato a Palermo nel 1732."}
{"id": "547967", "revid": "399", "url": "https://it.wikipedia.org/wiki?curid=547967", "title": "Erogatori", "text": ""}
{"id": "547974", "revid": "339392", "url": "https://it.wikipedia.org/wiki?curid=547974", "title": "Prima guerra seminole", "text": ""}
{"id": "547978", "revid": "11694", "url": "https://it.wikipedia.org/wiki?curid=547978", "title": "Dalton (unit\u00e0 di misura)", "text": ""}
{"id": "547979", "revid": "287204", "url": "https://it.wikipedia.org/wiki?curid=547979", "title": "Quasi umani", "text": "Quasi umani (\"The Pseudo-People\"), sottotitolato \"Gli androidi e i robot nella fantascienza\", \u00e8 un'antologia di racconti fantascientifici di autori vari del 1965 a cura di William F. Nolan. Tutti i racconti hanno come tema comune la figura del robot e le sue implicazioni nei rapporti con gli uomini. \u00c8 stato pi\u00f9 volte ristampato in italiano."}
{"id": "547980", "revid": "118834", "url": "https://it.wikipedia.org/wiki?curid=547980", "title": "Al\u00feing", "text": ""}
{"id": "547981", "revid": "729019", "url": "https://it.wikipedia.org/wiki?curid=547981", "title": "Karl Lehmann", "text": "Biografia.\nKarl Lehmann nacque a Sigmaringen il 16 maggio 1936 ed era il primo dei due figli di Karl Lehmann (1903 - 1986), insegnante di scuola elementare, e Margaret Lehmann (1911 - 1997), libraia specializzata. Suo fratello minore era Reinhold Lehmann (1939 - 1998). Trascorse la sua infanzia a Veringenstadt.\nFormazione e ministero sacerdotale.\nDal 1942 al 1945 frequent\u00f2 le scuole elementari a Liggersdorf e Langenenslingen, da dove provenivano i suoi genitori. Con l'ingresso al liceo statale di Sigmaringen entr\u00f2 anche nell'allora studio arcivescovile \"St. Fidelis\" nella stessa citt\u00e0. Conseguito il diploma, dal 1956 al 1964 studi\u00f2 filosofia e teologia cattolica presso l'Universit\u00e0 di Friburgo in Brisgovia e la Pontificia Universit\u00e0 Gregoriana di Roma. A Roma visse presso il Pontificio collegio germanico-ungarico. Nel 1962 consegu\u00ec il dottorato in filosofia con una tesi su \"Origine e senso della questione dell'essere nel pensiero di Martin Heidegger\".\nIl 10 ottobre 1963 fu ordinato presbitero per l'arcidiocesi di Friburgo in Brisgovia a Roma dal cardinale Julius D\u00f6pfner. Celebr\u00f2 le sue prime messe nella basilica di San Saba a Roma e poi a Veringenstadt.\nDa studente ebbe l'opportunit\u00e0 di vivere il clima del Concilio Vaticano II. Oltretutto, dal 1964 al 1967 fu assistente del gesuita Karl Rahner nell'ambito del seminario sulla visione cristiana del mondo e la filosofia della religione, nella facolt\u00e0 di filosofia dell'Universit\u00e0 Ludwig Maximilian di Monaco.\nNel 1967 consegu\u00ec il dottorato in teologia presso la Pontificia Universit\u00e0 Gregoriana con la tesi \"Risuscitato il terzo giorno secondo le Scritture. Studi esegetici e teologici sulla Prima Lettera ai Corinzi, 15 3b-5\".\nTerminati gli studi riprese il suo lavoro come assistente di padre Karl Rahner per la cattedra di teologia dogmatica e di storia dei dogmi nella facolt\u00e0 di teologia cattolica dell'Universit\u00e0 di M\u00fcnster. Successivamente ricevette dalla Deutschen Forschungsgemeinschaf la borsa di studio per l'abilitazione. L'arcivescovo di Friburgo in Brisgovia lo esent\u00f2 dall'ufficio pastorale per permettergli di seguire la strada accademica e cominciare la tesi di abilitazione sul tema \"Il Dio nascosto e il concetto di Rivelazione\".\nNel 1968 vinse la cattedra di teologia dogmatica II della facolt\u00e0 di teologia cattolica dell'Universit\u00e0 Johannes Gutenberg di Magonza. Nel 1969 divenne membro del circolo del lavoro ecumenico dei teologi evangelici e cattolici (Jaeger-St\u00e4hlin-Kreis) e, dal 1975, fu anche consulente scientifico per parte cattolica, per poi divenirne presidente nel 1989. Dal 1971 fu co-editore della rivista internazionale \"Communio\". Dal 1969 al 1983 fu membro del Comitato centrale dei cattolici tedeschi (ZDK), mentre tra 1971 e il 1983 svolse l'incarico di professore di teologia dogmatica e di teologia ecumenica nella facolt\u00e0 di teologia cattolica dell'Universit\u00e0 di Friburgo in Brisgovia. Nel 1974 divenne membro della Commissione teologica internazionale. Tra il 1975 e il 1978 fu curatore responsabile dell'edizione ufficiale dei documenti del sinodo comune delle diocesi della Repubblica Federale di Germania che si era svolto a W\u00fcrzburg dal 1971 al 1975. Il 26 marzo 1979 papa Giovanni Paolo II gli confer\u00ec il titolo di prelato d'onore di Sua Santit\u00e0. Nel dicembre dello stesso anno monsignor Lehmann critic\u00f2 tuttavia il ritiro della \"missio canonica\" - l'autorizzazione all'insegnamento della teologia cattolica - da parte della Congregazione per la dottrina della fede ad Hans K\u00fcng e defin\u00ec questa decisione come una \"giornata nera per la teologia\".\nMinistero episcopale.\nIl 3 giugno 1983 il capitolo dei canonici della cattedrale di Magonza lo selezion\u00f2 come nuovo vescovo di Magonza. Il 30 dello stesso mese la nomina venne confermata da papa Giovanni Paolo II. Ricevette l'ordinazione episcopale il 2 ottobre successivo nel duomo di Magonza dal cardinale Hermann Volk, vescovo emerito di Magonza, coconsacranti il vescovo ausiliare di Magonza Wolfgang Rolly e l'arcivescovo metropolita di Friburgo in Brisgovia Oskar Saier. Monsignor Lehmann divenne cos\u00ec l'87\u00ba successore di San Bonifacio e il pi\u00f9 giovane vescovo della Germania Ovest.\nNel 1984, proseguendo il suo impegno ecumenico, divenne membro del circolo per il dialogo fra rappresentanti della Conferenza episcopale tedesca e del consiglio della Chiesa evangelica di Germania. Poi, dal marzo 1986 fino al 1988, fu dapprima membro e quindi presidente per parte cattolica del Dialogo evangelico luterano-cattolico romano fra la Federazione luterana mondiale e il Pontificio consiglio per la promozione dell'unit\u00e0 dei cristiani.\nNel 1993 monsignor Lehmann, monsignor Walter Kasper, vescovo di Rottenburg-Stoccarda e monsignor Oskar Saier, arcivescovo metropolita di Friburgo in Brisgovia, pubblicarono una lettera pastorale secondo cui dovrebbe esserci un'apertura per la flessibilit\u00e0 pastorale nel permettere alle persone divorziate e risposate civilmente di ricevere l'eucaristia. La lettera fu letta nelle chiese delle loro diocesi nel settembre di quell'anno. Essi furono per\u00f2 subito fermati dall'intervento della Santa Sede.\nNel 1995 alcuni fedeli tedeschi - che poi confluiranno nel movimento Noi Siamo Chiesa - che chiedevano riforme quali il sacerdozio femminile e il matrimonio per gli ecclesiastici ottennero udienza da monsignor Lehmann.\nNella diocesi di Magonza monsignor Lehmann nel 1996 var\u00f2 la riforma strutturale \"... in modo che la comunit\u00e0 viva\" in base alla quale le singole comunit\u00e0 furono incentivate a lavorare insieme e pi\u00f9 da vicino. Questa riforma pastorale divenne vincolante nel febbraio del 2007 con la conclusione di accordi di cooperazione. Un altro evento significativo fu il 93\u00ba giorno della Chiesa cattolica tedesca del giugno 1998 che si svolse a Magonza.\nDopo essere stato vice presidente della Conferenza episcopale tedesca dal 1985, il 22 settembre 1987 fu eletto presidente. Venne rieletto negli anni 1993, 1999 e 2005. Le ultime elezioni si svolsero all'assemblea plenaria dei vescovi del 20 settembre 2005 a Fulda. Il 18 febbraio 2008 lasci\u00f2 la presidenza della Conferenza episcopale per motivi di salute. Dal 16 aprile 1993 al 31 maggio 2001 fu vicepresidente del Consiglio delle conferenze dei vescovi d'Europa.\nNel 2000 fu al centro di una polemica per la sua opposizione a papa Giovanni Paolo II sul tema dell'aborto: in particolare il vescovo Lehmann difendeva il ruolo dei consultori. Secondo alcune fonti giornalistiche il presidente della Conferenza episcopale tedesca avrebbe addirittura chiesto le dimissioni del Papa. Questa situazione nacque nel 1995, quando in Germania pass\u00f2 una legge in materia di aborto che cerc\u00f2 di contemperare il permissivismo estremo dell'ex Germania Est con le maglie pi\u00f9 strette dell'ex Germania Ovest. L'aborto rimase in linea di principio illegale, ma depenalizzato se compiuto nelle prime dodici settimane di gravidanza e se la donna incinta avesse presentato un \"certificato di consulenza\" rilasciato da un consultorio familiare autorizzato dallo Stato. La pietra dello scandalo, per il papa, era proprio qui. Perch\u00e9 tra i consultori autorizzati a dare il via libera all'aborto c'erano anche quelli della Chiesa: 265 su un totale di 1685. Quasi tutti i vescovi tedeschi tuttavia, tra i quali monsignor Lehmann, difesero sempre la loro presenza nei consultori pubblici. Fecero notare che dai consultori della Chiesa passavano anche molte donne non cattoliche e non praticanti. Una su quattro, in media, veniva persuasa a portare a termine la gravidanza. \"E le altre ? Quelle che poi vanno ad abortire ? Dare loro il certificato \u00e8 come dare loro la licenza d'uccidere\", obiettarono gli avversari. Di questi, il capofila pi\u00f9 autorevole fu monsignor Johannes Dyba, vescovo di Fulda. Egli fin dal 1995 tir\u00f2 fuori dalle strutture pubbliche i consultori della sua diocesi. E subito si cap\u00ec che il papa era con lui. In quello stesso 1995, papa Giovanni Paolo II scrisse infatti nell'enciclica \"Evangelium Vitae\" che la Chiesa non deve farsi coinvolgere in alcun modo, nemmeno indiretto, in procedure che convalidino aborti. Dopo diversi mesi di discussione all'interno della Conferenza episcopale e con la Santa Sede, il papa concesse che i consultori della Chiesa potessero continuare a operare dentro le strutture pubbliche. Quanto al certificato, esigette perentorio che da allora vi fosse aggiunta in calce la seguente frase: \"Questo certificato non pu\u00f2 essere utilizzato per l'esecuzione depenalizzata di aborti\". Nel gennaio 2001 monsignor Lehmann fond\u00f2 l'iniziativa \"Network Life\", che sostiene la consulenza per le donne incinte nella diocesi.\nIl 21 febbraio 2001 papa Giovanni Paolo II lo cre\u00f2 cardinale e gli assegn\u00f2 il titolo di San Leone I del quale prese possesso il 24 maggio successivo. Partecip\u00f2 al conclave del 2005 che elesse papa Benedetto XVI e a quello del 2013 che elesse papa Francesco.\nAlla fine del gennaio del 2009 dichiar\u00f2 che: \"La decisione di Benedetto XVI di riammettere Williamson nel seno della Chiesa \u00e8 una catastrofe per i sopravvissuti dell'Olocausto\", chiedendo pubblicamente le dimissioni del cardinale Dar\u00edo Castrill\u00f3n Hoyos, colpevole a suo giudizio di negligenza per aver promosso la remissione della scomunica senza essere stato al corrente delle posizioni negazioniste del vescovo lefebvriano.\nNel 2011, in prossimit\u00e0 del compimento dei 75 anni, present\u00f2 la rinuncia per raggiunti limiti di et\u00e0 a papa Benedetto XVI che non la accett\u00f2. Nel marzo del 2013 accolse con favore l'elezione di papa Francesco e parl\u00f2 di un \"nuovo inizio\". Si schier\u00f2 con il papa e lo difese dalle accuse di collaborazionismo con la dittatura militare argentina.\nIn un'intervista dell'estate del 2015 Lehmann dichiar\u00f2 che avrebbe lasciato l'ufficio all'et\u00e0 di 80 anni, nel maggio successivo. Il 16 maggio 2016, giorno del suo ottantesimo compleanno, papa Francesco accett\u00f2 la sua rinuncia per raggiunti limiti di et\u00e0. L'episcopato del cardinale Lehmann fu il terzo pi\u00f9 lungo nella storia della diocesi di Magonza. Solo Lothar Franz von Sch\u00f6nborn e Villigiso di Magonza rimasero in carica pi\u00f9 a lungo.\nNel dicembre 2016 divenne professore conferenziere all'Universit\u00e0 di Duisburg-Essen. Nella sua prima conferenza, il 13 dicembre 2016, ribad\u00ec il suo rifiuto di una quota nell'accoglienza dei profughi. Si dichiar\u00f2 favorevole alle politiche sull'immigrazione di Angela Merkel: \"Che cosa doveva fare Angela Merkel, quando la gente era in grande difficolt\u00e0 alle nostre porte\".\nIn seno alla Conferenza episcopale tedesca fu presidente della commissione fede dal 2008.\nFu membro della Commissione teologica internazionale dal 1974 e dal 1980 al 1984, membro della Congregazione per la dottrina della fede dal 1988 al 1998, membro della Congregazione per i vescovi dal 1998 al 2012, membro della Congregazione per le Chiese orientali dal 15 maggio 2001, membro del Pontificio consiglio per la promozione dell'unit\u00e0 dei cristiani dall'8 novembre 2002, membro del Pontificio consiglio delle comunicazioni sociali dal 3 gennaio 2009 al 2016.\nPartecip\u00f2 a diversi Sinodi dei vescovi e nel 1991 svolse il ruolo di segretario straordinario dell'assemblea speciale per l'Europa. Partecip\u00f2 alla X assemblea generale ordinaria del Sinodo dei vescovi che ebbe luogo nella Citt\u00e0 del Vaticano dal 30 settembre al 27 ottobre 2001 sul tema \"Il Vescovo: Servitore del Vangelo di Ges\u00f9 Cristo per la speranza del mondo\" e alla XI assemblea generale ordinaria del Sinodo dei vescovi che ebbe luogo nella Citt\u00e0 del Vaticano dal 2 al 23 ottobre 2005 sul tema \"L'Eucaristia: fonte e culmine della vita e della missione della Chiesa\".\nIl 27 agosto 2017 confer\u00ec l'ordinazione episcopale al suo successore, monsignor Peter Kohlgraf. Fu la sua ultima apparizione pubblica. Alla fine del mese successivo fu ricoverato all'Ospedale cattolico di Magonza per un ictus e un'emorragia cerebrale. L\u00ec fu curato fino al dicembre dello stesso anno, quando rientr\u00f2 nella sua casa di Magonza. Il 5 marzo 2018 la diocesi emise un comunicato in cui si affermava che la salute del cardinale Lehmann era critica e in cui si chiedeva ai fedeli di pregare per lui.\nMor\u00ec nella sua residenza di Magonza alle 4.45 dell'11 marzo 2018 all'et\u00e0 di 81 anni. Dal 13 al 20 marzo la sua salma fu esposta nella chiesa agostiniana di Magonza. Le esequie si tennero il 21 marzo alle ore 15 nel duomo di Magonza e furono presiedute da monsignor Peter Kohlgraf. Al termine del rito fu sepolto nella cripta dello stesso edificio.\nIl cardinal Lehmann, cui si riconosceva una grande incisivit\u00e0 e determinazione, era considerato uno dei cardinali pi\u00f9 progressisti.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "547983", "revid": "838137", "url": "https://it.wikipedia.org/wiki?curid=547983", "title": "Partito Pirata (Svezia)", "text": "Il Partito Pirata (svedese: \"Piratpartiet\") \u00e8 un partito politico svedese nato all'inizio del 2006 per iniziativa di Rickard Falkvinge.\nL'intento era quello di presentare un partito, alle elezioni politiche svedesi dello stesso anno, il quale si attivasse per modificare, sia legalmente, sia concettualmente, il copyright e il diritto d'autore in generale. Secondo il partito, infatti, il copyright e, pi\u00f9 in generale, il diritto d'autore sono attualmente troppo sbilanciati in favore dello sfruttamento economico a scapito dello sviluppo culturale della societ\u00e0.\nNello stesso anno si sono formati gruppi e partiti, con obiettivi analoghi nel resto d'Europa e negli Stati Uniti. Nel marzo dello stesso anno in Italia si \u00e8 formato il gruppo denominato Partito Pirata, con lo scopo di proporre e dialogare con il legislatore, invitandolo ad intervenire sugli stessi temi del partito svedese.\nElezioni svedesi 2006.\nAlle elezioni svedesi del 2006 il Partito Pirata ha ottenuto lo 0,63% dei voti, non riuscendo quindi a superare la soglia di sbarramento del 4% necessaria per avere rappresentanti in Parlamento, la soglia del 2.5% per avere fondi statali per la campagna delle prossime elezioni e la soglia dell'1% per avere fondi dallo stato per stampare le schede elettorali\nElezioni europee del 2009.\nNel 2009 una forte popolarit\u00e0 era stata data al partito dal Processo a The Pirate Bay. Nelle elezioni europee di quell'anno il Piratpartiet ha ottenuto il 7,1% dei voti svedesi, riuscendo a conquistare un seggio nel Parlamento Europeo, dei 18 disponibili allora per la Svezia.\nL'entrata in vigore del trattato di Lisbona, il 1\u00ba dicembre 2009, ha assegnato due nuovi seggi alla Svezia. La delegazione del Partito Pirata \u00e8 cos\u00ec aumentata a due europarlamentari: Christian Engstr\u00f6m e Amelia Andersdotter, la pi\u00f9 giovane componente dell'assemblea.\nThe Pirate Bay.\nNel 2010 il Partito Pirata ha offerto spazio sui propri server, protetti dall'immunit\u00e0 parlamentare, a The Pirate Bay dopo che quest'ultimo era stato bloccato a causa di minacce legali.\nInfluenza culturale.\nDopo l'esperienza svedese, in molte nazioni sono sorti partiti o associazioni della medesima ispirazione. Sono presenti Partiti Pirata ufficialmente registrati in Austria, Italia, Germania (si veda Partito Pirata (Germania)), Repubblica ceca e Spagna; non registrati ma attivi negli Stati Uniti d'America, Regno Unito, Australia, Francia, Polonia, Russia e Belgio. Ci sono discussioni nel Pirate Parties International sulla fondazione di partiti in Paesi Bassi, Brasile, Canada, Svizzera, Nuova Zelanda, Serbia, Romania, Irlanda ed una lettera di notifica che il partito si sta formando in Per\u00f9.\nSezione giovanile.\nIl Piratpartiet ha una sezione giovanile chiamata , i Giovani Pirati, fondata nel dicembre del 2006. ha 22000 membri ed \u00e8 l'organizzazione politica giovanile pi\u00f9 grande in Svezia."}
{"id": "547990", "revid": "287204", "url": "https://it.wikipedia.org/wiki?curid=547990", "title": "Giacomo Amato", "text": "Biografia.\nAppartenente all'ordine dei Crociferi, Amato si form\u00f2 giovanissimo a Roma con Carlo Rainaldi. A Roma collabor\u00f2 anche alla costruzione della Chiesa della Maddalena. Tornato in patria, import\u00f2, nella chiese palermitane di Santa Maria della Piet\u00e0 e Santa Teresa alla Kalsa gli insegnamenti del maestro e quelli derivati dallo studio delle opere di Carlo Fontana.\nFu allievo di Paolo Amato.\nLa facciata di Santa Teresa \u00e8 particolarmente significativa in tal senso: due ordini scanditi da elementi verticali (paraste, semicolonne, colonne libere) la cui plasticit\u00e0 aumenta progressivamente in corrispondenza dell'asse centrale, una grande finestra al centro del secondo ordine, un tondo con un bassorilievo, circondato da putti, sopra il portale (elemento ripreso da San Marcello al Corso).\nDa ricordare, tra i suoi progetti per chiese e oratori, alcuni lavori in collaborazione con Giacomo Serpotta e la sua numerosa famiglia di stuccatori, come l'Oratorio di San Lorenzo e l'Oratorio del Rosario di San Domenico.\nOpere.\nProgetti e bozzetti per la realizzazione delle strutture/decorazioni in marmo policromo nella chiesa di Santa Caterina d'Alessandria e nella chiesa dell'Immacolata Concezione."}
{"id": "547992", "revid": "320578", "url": "https://it.wikipedia.org/wiki?curid=547992", "title": "Politecnico di Zurigo", "text": ""}
{"id": "547997", "revid": "30610", "url": "https://it.wikipedia.org/wiki?curid=547997", "title": "Ruolo di genere", "text": "Il ruolo di genere, nelle scienze sociali, \u00e8 una serie di norme comportamentali determinate dalla cultura associate ai maschi e alle femmine in un dato gruppo o sistema sociale. \nIl genere \u00e8 una componente del sistema dei sessi, riferito alla \"serie di coordinazioni tramite le quali una societ\u00e0 trasforma la sessualit\u00e0 biologica in prodotti dell'attivit\u00e0 umana e in cui queste esigenze trasformate vengono soddisfatte\".\nDefinizione sociologica.\nOgni societ\u00e0 conosciuta ha un sistema dei sessi / generi, sebbene le componenti e i meccanismi di questo sistema varino ampiamente da societ\u00e0 a societ\u00e0. Il grado in cui un comportamento specifico di un individuo specifico \u00e8 un evento irrilevante e persino banale del completamento di un \"ruolo di genere\" oppressivo che merita le critiche \u00e8 esso stesso soggetto a dibattiti. Il termine \"ruolo di genere\" viene usato predominantemente dagli studiosi occidentali.\nLa maggior parte dei ricercatori riconosce che il comportamento concreto degli individui \u00e8 una conseguenza sia delle regole e dei valori applicati socialmente, sia della disposizione individuale, che sia genetica, inconscia o conscia. Alcuni ricercatori enfatizzano il sistema sociale oggettivo e le disposizioni. \nLa creativit\u00e0 potrebbe causare un cambiamento delle regole e dei valori nel corso del tempo. Le culture e le societ\u00e0 sono dinamiche e cambiano, ma c'\u00e8 stato un dibattito esteso su come, quanto rapidamente potrebbero cambiare. Tali dibattiti sono specialmente intensi quando coinvolgono il sistema di sesso/genere, poich\u00e9 la gente ha viste ampiamente differenti su come il genere dipende dal sesso biologico.\nIn inglese viene usato il termine \"Role reversal\" (letteralmente \"Ruoli invertiti\") per indicare qualsiasi tipo di inaderenza culturale al proprio ruolo di genere, oppure per indicare quel genere di coppie dove l'uomo assume un ruolo concepito socialmente come femminile e viceversa (per esempio, una donna che corteggia e regala rose all'uomo).\nLa concezione di Talcott Parsons sui ruoli di genere.\nLavorando negli Stati Uniti, Talcott Parsons ha sviluppato un modello della famiglia nucleare nel 1955. Ha paragonato la concezione strettamente tradizionale dei ruoli di genere a una concezione pi\u00f9 liberale. \nMotivato da osservazioni di facciata delle famiglie, Parsons credeva che il ruolo femminile fosse \"espressivo\", mentre quello maschile, secondo la sua concezione, era \"strumentale\". Credeva che le attivit\u00e0 espressive di una donna completassero le funzioni 'interne', per esempio di rafforzare i legami tra i membri della famiglia. L'uomo, d'altro canto, sviluppava le funzioni 'esterne' di una famiglia, come la fornitura di supporto monetario. \nIl modello di Parsons \u00e8 stato usato per contrastare e illustrare le posizioni estreme sui ruoli di genere. Il modello A descrive la separazione totale dei ruoli di maschio e femmina, mentre il modello B descrive la dissoluzione completa delle barriere tra i ruoli di genere.\nEntrambe le posizioni estreme sono difficili da trovare nella realt\u00e0. Il comportamento reale degli individui di solito si colloca a met\u00e0 tra i due poli. Il modello pi\u00f9 comune nella vita reale \u00e8 il modello del \"doppio ruolo\" (vedi femminismo). \nIn base all'approccio interazionale, i ruoli (tra cui i ruoli di genere) non sono fissi, ma vengono costantemente negoziati dagli individui. \nI ruoli di genere possono influenzare tutti i tipi di comportamento, come la scelta dell'abbigliamento, la scelta del lavoro e delle relazioni interpersonali, ad esempio lo stato genitoriale (vedi anche la sociologia della paternit\u00e0).\nBiologia.\nIl ruolo dei generi \u00e8 stato a lungo un argomento del dibattito Natura/Educazione: le teorie tradizionali sul genere ritengono che l'identit\u00e0 di un genere, e dunque il ruolo di un genere, sia un fatto naturale. Per esempio, si afferma spesso nell'Occidente ed in altre societ\u00e0 che le donne sono pi\u00f9 naturalmente atte a prendersi cura dei bambini. L'antropologia del XIX secolo utilizza a volte descrizioni della vita delle societ\u00e0 [paleolitiche] basate su caccia e raccolta per le spiegazioni sull'evoluzione delle differenze fra i generi. Per esempio, queste considerazioni asseriscono che la necessit\u00e0 di prendersi cura della prole possa aver limitato la libert\u00e0 delle donne di cacciare e di assumere posizioni di potere."}
{"id": "547999", "revid": "11694", "url": "https://it.wikipedia.org/wiki?curid=547999", "title": "Frumento duro", "text": ""}
{"id": "548000", "revid": "717966", "url": "https://it.wikipedia.org/wiki?curid=548000", "title": "Libro dei Giubilei", "text": "Il Libro dei Giubilei o Piccola Genesi \u00e8 un testo della tradizione ebraico-cristiana considerato canonico dalla sola Chiesa copta e apocrifo dalle rimanenti confessioni cristiane. \u00c8 opinione comune che il testo originale sia stato redatto in ebraico nell'ultimo scorcio del II secolo a.C. da qualcuno che visse in prima persona gran parte dei tragici eventi che segnarono quel secolo, dalle lotte maccabaiche alla distruzione di Sichem.\nParafrasa la storia del mondo dalla creazione all'Esodo (uscita degli Ebrei dall'Egitto), suddividendola in giubilei (periodi di 49 anni).\nContenuto.\nLa serie degli avvenimenti narrati va dal capitolo della Genesi fino al capitolo dell'Esodo. Ogni giubileo \u00e8 a sua volta diviso in sette serie di sette anni ciascuno. La presentazione di un simile calendario, derivato a sua volta da quello in uso in Palestina, indica il carattere normativo tipico dell'opera (\"halakah\"). L'istituzione di un calendario giubilare garantiva l'osservanza delle feste religiose e dei giorni sacri nelle loro date precise, e doveva ribadire l'unicit\u00e0 di Israele in mezzo a tutti gli altri popoli in quanto popolo dell'Alleanza.\nLa Piccola Genesi.\nQuest'opera \u00e8 conosciuta anche con il nome di \"Piccola Genesi\", perch\u00e9 parafrasa gran parte della Genesi e dell'Esodo, con inserzioni apocrife riguardanti alcuni episodi. Assai importanti sono per\u00f2 le informazioni e gli espedienti con le quali si tenta di spiegare le origini delle prescrizioni rituali e dei costumi giudaici contemporanei all'autore. L'opera attribuisce un'origine pi\u00f9 antica alla Legge Mosaica e a un gran numero di prescrizioni legali del Levitico: sostiene infatti che i patriarchi della Genesi osservavano gi\u00e0 le leggi e le festivit\u00e0 giudaiche, come la festa di \"Sukkot\" o delle Capanne, che in realt\u00e0 fu istituita solo in epoca pi\u00f9 tarda. Questo serve a conferire maggior sacralit\u00e0 alle festivit\u00e0 stesse. \u00c8 lo stesso procedimento in base al quale, in Gen , l'istituzione del sabato (una festa tipicamente ebraica) \u00e8 fatta risalire addirittura al settimo giorno della Creazione. Cos\u00ec, nel Libro dei Giubilei si trova nominata per la prima volta l'utilizzo del vino nel pasto pasquale ebraico.\nRedazione.\nNella sua forma definitiva, il Libro dei Giubilei fu scritto probabilmente verso l'anno 100 a.C., ma secondo alcuni anche prima; tuttavia fa sue tradizioni assai pi\u00f9 antiche.\nII Libro dei Giubilei \u00e8 stato conservato integralmente solo in una traduzione etiopica, perch\u00e9 con il Libro di Enoch figurava come testo sacro nella Bibbia etiopica. Delle versioni ebraica e greca si possiedono solo frammenti.\nIl Libro dei Giubilei e gli Esseni.\nLa sua preoccupazione di conservatorismo religioso e il suo isolazionismo nella fedelt\u00e0 ad YHWH hanno fatto s\u00ec che fosse utilizzato dagli Esseni di Qumran: lo si trova infatti citato nel \"Documento di Damasco\", una delle loro opere maggiori; inoltre numerosi frammenti della sua primitiva versione ebraica sono stati trovati nella biblioteca scoperta a Qumran (v. Manoscritti non biblici di Qumran).\nIl Libro dei Giubilei e il \"Natalis Christi\".\nShemarjahu Talmon, dell'Universit\u00e0 Ebraica di Gerusalemme, ha ricostruito le turnazioni sacerdotali degli ebrei applicandole al calendario gregoriano sulla base dello studio del Libro dei Giubilei scoperto a Qumran. Talmon pot\u00e9 stabilire che la data di nascita di Ges\u00f9 potrebbe essere il 25 dicembre."}
{"id": "548001", "revid": "11694", "url": "https://it.wikipedia.org/wiki?curid=548001", "title": "Grano duro", "text": ""}
{"id": "548002", "revid": "67848", "url": "https://it.wikipedia.org/wiki?curid=548002", "title": "Giubilei", "text": ""}
{"id": "548004", "revid": "1005847", "url": "https://it.wikipedia.org/wiki?curid=548004", "title": "Cristoforo Colombo (veliero)", "text": "La nave scuola Cristoforo Colombo fu un'unit\u00e0 della Regia Marina usata, unitamente alla nave scuola \"Amerigo Vespucci\", per l'addestramento degli allievi ufficiali fino alla fine della seconda guerra mondiale.\nCaratteristiche.\nIl progettista di questa unit\u00e0 fu il tenente colonnello del Genio navale Francesco Rotundi.\nNel 1925 la Regia Marina aveva ordinato, in vista della prossima radiazione delle ormai due vecchie unit\u00e0 della classe Flavio Gioia, la costruzione di due navi scuola per l'addestramento dei suoi equipaggi e l'allora Ministro della Regia Marina Ammiraglio Giuseppe Sirianni, confer\u00ec al tenente colonnello del Genio Navale Francesco Rotundi l'incarico per la progettazione e realizzazione delle due nuove scuola e Rotundi, direttore dei cantieri navali di Castellammare di Stabia, progett\u00f2 nel 1930 il \"Cristoforo Colombo\", insieme al \"Vespucci\" di dimensioni leggermente diverse, riprendendo i progetti del veliero \"Monarca\", l'ammiraglia della Real Marina del Regno delle Due Sicilie, poi ribattezzato \"Re Galantuomo\" quando fu requisito dalla Marina piemontese dopo l'invasione delle Due Sicilie. I progetti ricopiati erano dell'ingegnere navale napoletano Sabatelli ed erano custoditi a Castellammare di Stabia insieme alle tecnologie necessarie alla costruzione di questa tipologia di imbarcazione; le fasce bianche rappresentano le due linee di cannoni dei vascelli ai quali il progettista si era ispirato.\nLo scafo, la struttura, i ponti e i tronchi portanti degli alberi e del bompresso erano in acciaio, cos\u00ec come i pennoni e le sartie. La nave era divisa in tre ponti principali: ponte di coperta, ponte di batteria e corridoio, con castello a prora e cassero a poppa. La copertura del ponte, del castello, del cassero e le rifiniture erano in legno di teak.\nLa propulsione principale era a vela, costituita da ventisei vele di tela olona, la cui superficie totale misurava 2.824 metri quadrati.\nLa propulsione secondaria era costituita da due motori diesel elettrici accoppiati pi\u00f9 due dinamo. La nave aveva due eliche controrotanti e coassiali (quindi calettate sullo stesso albero).\nLa costruzione delle due unit\u00e0 avvenne nel Regio Cantiere Navale di Castellammare di Stabia. La prima delle due unit\u00e0 ad essere costruita fu la \"Cristoforo Colombo;\" il suo scafo venne impostato sugli scali il 15 aprile 1926 con il nome di \"Patria,\" subito cambiato con il definitivo \"Cristoforo Colombo\" in onore del famosissimo navigatore genovese. La nave, varata il 4 aprile 1928, entr\u00f2 in servizio il 1 luglio 1928 e a partire dal 1931 venne affiancata nella sua attivit\u00e0 addestrativa dalla seconda delle unit\u00e0 che erano state ordinate nel 1925, l\"Amerigo Vespucci\", molto simile, ed ancora oggi in attivit\u00e0.\nI due velieri, pur apparendo come gemelli, presentavano alcune differenze, fra cui la diversa inclinazione del bompresso e il diverso attacco delle sartie, che nel caso della \"Vespucci\" erano a filo di murata, mentre sulla \"Colombo\" erano invece cadenti all'esterno. Altra notevole differenza era rappresentata dalle imbarcazioni maggiori che sulla \"Colombo\" erano sistemate a centro nave con il relativo picco per le manovre di messa in mare e di sollevamento delle imbarcazioni. La \"Colombo\" inoltre, aveva, per filare le catene delle ancore, due occhi di cubia per mascone, mentre la \"Vespucci\" ne possedeva uno solo.\nAltra differenza, anche se non visibile, era che la \"Colombo\" aveva due eliche mentre la \"Vespucci\" solamente una.\nNome.\nIl nome Cristoforo Colombo era gi\u00e0 stato portato da altre quattro precedenti unit\u00e0 della Regia Marina: la prima era un brigantino a vela proveniente dalla Marina Sarda, varato nel 1843 e radiato nel 1867; seguirono due incrociatori, costruiti entrambi nell'Arsenale di Venezia: il primo varato nel 1875 e in servizio tra il 1876 e il 1891 e il secondo varato nel 1890 e in servizio tra il 1892 e il 1907. Vi fu anche una corazzata impostata nel 1915 nel cantiere Ansaldo di Genova, ma demolita nel 1921 ancor prima di essere stata varata.\nServizio.\nLa nave, unitamente all'unit\u00e0 \"Vespucci\", che erroneamente \u00e8 considerata gemella ma che ha invece, come gi\u00e0 detto, alcune differenze, and\u00f2 quindi a costituire nel 1931 la Divisione Navi Scuola, ed insieme effettuarono una serie di Campagne di Istruzione, in Mediterraneo, Nord Europa ed Atlantico, fino allo scoppio della seconda guerra mondiale. In particolare, nella campagna del 1931 il comando della Divisione Navi Scuola era affidato all'ammiraglio di divisione Domenico Cavagnari (poi capo di stato maggiore della Regia Marina allo scoppio del conflitto), con la Vespucci comandata dal capitano di vascello Radicati e la Colombo comandata dal capitano di fregata Bruto Brivonesi, che poi diventer\u00e0 ammiraglio.\nLe due unit\u00e0, salpate da Livorno, fecero scalo nei porti di: Portoferraio, Lisbona, Brest, Amsterdam, Kiel, Gdynia, Danzica, Londra, Ceuta, Portoferraio e Genova.\nComandante durante la crociera addestrativa del 1933 fu il futuro ammiraglio Alberto Da Zara, che comand\u00f2 la squadra navale durante alcune operazioni belliche, mentre nel 1938 fu a bordo il capitano medico Bruno Falcomat\u00e0, poi MOVM con la X Flottiglia MAS nelle acque di Malta.\nDopo che la Colombo ebbe trascorso altri due anni di attivit\u00e0 addestrative in acque nazionali, nella zona di Pola dove si trovava uno dei tre C.R.E.M, all'armistizio dell'8 settembre 1943, le due unit\u00e0, che si trovavano a Venezia, raggiunsero Brindisi.\nComandanti.\nQuesta la lista dei comandanti che si sono avvicendati al comando della nave: \nLa cessione.\nNel dopoguerra, in ottemperanza al trattato di pace firmato a Parigi, la nave venne ceduta all'Unione Sovietica nel 1949. I sovietici, oltre alla \"Colombo\", ottennero la nave da battaglia \"Giulio Cesare\", l'incrociatore \"Duca d'Aosta\", i cacciatorpediniere \"Artigliere\" e \"Fuciliere\", le torpediniere \"Ardimentoso\", \"Animoso\" e \"Fortunale\", e i sommergibili \"Nichelio\" e \"Marea\", oltre al cacciatorpediniere \"Riboty\", che non venne ritirato a causa della sua obsolescenza, ed altro naviglio, quali MAS e motosiluranti, vedette, navi cisterna, motozattere da sbarco, una nave da trasporto e dodici rimorchiatori. Oltre al \"Riboty\", una piccola parte della quota di naviglio destinata ai sovietici non venne ritirata a causa del pessimo stato di manutenzione: per questa parte di naviglio i sovietici concordarono una compensazione economica.\nLa consegna delle navi ai sovietici sarebbe dovuta avvenire in tre fasi a partire da dicembre 1948, per concludersi nel giugno successivo. Le unit\u00e0 principali erano quelle del primo e del secondo gruppo. Del primo gruppo facevano parte la corazzata \"Giulio Cesare\", insieme all\"Artigliere\" e ai due sommergibili, mentre del secondo gruppo facevano parte il \"Duca d'Aosta\", la nave scuola e le torpediniere. Per tutte le navi la consegna sarebbe avvenuta nel porto di Odessa, ad eccezione della corazzata e dei due sommergibili la cui consegna era prevista nel porto albanese di Valona, in quanto la Convenzione di Montreux non consentiva il passaggio attraverso i Dardanelli di navi da battaglia e sommergibili appartenenti a stati privi di sbocchi sul Mar Nero. Il trasferimento sarebbe dovuto avvenire con equipaggi civili italiani sotto il controllo di rappresentanti sovietici e con le navi battenti bandiera della Marina Mercantile, con le autorit\u00e0 governative italiane responsabili delle navi sino all'arrivo nei porti dove era prevista la consegna. Per prevenire possibili sabotaggi, le navi dei primi due gruppi sarebbero state condotte ai porti di destinazioni senza munizioni a bordo, che sarebbero state trasportate successivamente a destinazione con normali navi da carico, ad eccezione della corazzata, consegnata con 900 tonnellate di munizioni, che comprendevano anche 1100 colpi dei cannoni principali e l'intera dotazione di 32 siluri da 533 mm dei due battelli.\nLa cessione delle navi alle nazioni vincitrici, ed in particolare all'Unione Sovietica, dove si trovavano ancora migliaia di prigionieri di guerra italiani, cre\u00f2 un gran fermento fra gli equipaggi della Marina Militare e sdegno in tutta Italia, al punto che durante gli ultimi mesi prima della consegna vennero prese eccezionali misure di sorveglianza mediante ronde, sia sulla banchina che in tutto il porto, ed intorno alle carene delle navi destinate ad essere cedute avvenivano continue ispezioni subacquee, con immersioni di palombari ogni trenta minuti, nel timore che vi potessero essere applicate cariche esplosive in grado di provocarne l'affondamento.\nSi narra che la notte prima della consegna del Colombo all'Unione Sovietica, alcuni giovani ufficiali recuperassero un quadro raffigurante lo sbarco di Colombo a San Salvador, presente nella sala consiglio dell'Unit\u00e0. Ora quel quadro fa bella mostra di s\u00e9 nella sala consiglio dell'Amerigo Vespucci.\nAlcuni giovani militanti dei FAR e alcuni reduci della X\u00aa MAS avevano pianificato l'affondamento della nave, che era un mito per tutti i marinai, avendo addestrato generazioni di ufficiali e che bisognava sottrarre all'onta della cessione allo straniero, che in questo caso era anche la culla del comunismo; il piano venne scoperto e il 20 gennaio 1949 vennero arrestati a Taranto lo studente Clemente Graziani, uno dei fondatori dei FAR, e il motorista Biagio Bertucci, mentre alla Stazione Termini di Roma vennero arrestati, mentre erano in procinto di prendere un treno per Taranto cinque ex-mar\u00f2 della X\u00aa MAS che avevano tutti combattuto nel Battaglione Barbarigo sul fronte di Anzio-Nettuno, sorpresi dalla polizia con sette chilogrammi di tritolo nella valigia.\nLa nave il 9 febbraio 1949 lasci\u00f2 il porto di Taranto alla volta di Augusta dove il 12 febbraio pass\u00f2 formalmente in disarmo, ammainando la bandiere della Marina Militare e issando quella della Marina Mercantile in attesa della consegna. Quest'ultimo rappresenta un fatto simbolico ma di estrema importanza morale: in forza di un trattato di pace, l'Italia paga i suoi debiti di guerra con navi \"mercantili\", ma non ammaina la bandiera di guerra di navi militari che non si sono arrese al nemico. La Cristoforo Colombo salp\u00f2 da Augusta alla volta di Odessa al comando del Capitano di Fregata Serafino Rittore, ufficiale superiore della Regia Marina Militare al quale \u00e8 stato affidato l'incarico speciale di trasferire l'unit\u00e0 al porto di consegna in Unione Sovietica insieme ad altre unit\u00e0 del secondo gruppo (la \"Cristoforo Colombo\" batte ora bandiera mercantile e il comando \u00e8 affidato a un ufficiale della Regia Marina ora formalmente in abiti da marittimo civile). La Cristoforo Colombo raggiunge la sua destinazione il 2 marzo e ormeggia nella stessa banchina dove gi\u00e0 si trovavano l'incrociatore \"Duca d'Aosta\" e la torpediniera \"Fortunale\". All'arrivo in Unione Sovietica al comando dell'unit\u00e0 venne destinato il Capitano di Corvetta Nikolaj Korzun. Il pomeriggio successivo con la consegna formale ai sovietici il tricolore venne ammainato per l'ultima volta.\nDunaj.\nRibattezzata con il nome \"Dunaj\" (Danubio in russo), la nave dopo essere stata consegnata all'Unione Sovietica venne posta ai lavori nel cantiere di Odessa ed i sovietici, allo scopo di cancellare il ricordo dell'italianit\u00e0 della nave, ridipinsero lo scafo di colore grigiastro al posto della colorazione bianca e nera che riportava ai ponti delle batterie dei cannoni tipica dei vascelli da guerra della fine del settecento.\nNella Marina Sovietica, la nave, assegnata alla 78\u00aa Brigata di addestramento, venne utilizzata saltuariamente come nave scuola ad Odessa nelle acque del Mar Nero fino al 1959, quando pass\u00f2 alle dipendenze della Scuola Superiore del Ministero della Marina di Leningrado che nel 1960 la destin\u00f2 alla Scuola superiore di ingegneria navale di Odessa. Nel 1961 sarebbe dovuta essere sottoposta ad importanti lavori di manutenzione, che mai furono iniziati; nel frattempo venne disalberata ed adibita a nave di trasporto per il legno finch\u00e9 nel 1963 bruci\u00f2 insieme al suo carico nelle acque sovietiche e poich\u00e9 venne ritenuto economicamente sconveniente un suo recupero, venne radiata dall'albo delle navi nello stesso anno, restando abbandonata e semidistrutta per altri otto anni fino al 1971, anno nel quale fu definitivamente demolita.\nIn uno dei racconti scritti nel 1959 e poi riuniti in \"Il compagno Don Camillo\" di Giovanni Guareschi, la nave viene vista ormeggiata in un porto dell'Unione Sovietica; quando don Camillo (che si \u00e8 aggregato sotto falso nome ad una delegazione guidata da Peppone) indica agli altri delegati uno splendido veliero ormeggiato suscita la risentita reazione di uno di essi, marittimo di professione, che vi riconosce il \"Colombo\" sentendo risvegliare il dolore e lo sdegno che la cessione aveva provocato in tutta la sua categoria; esattamente lo scopo che si proponeva Don Camillo, che a sua volta l'aveva riconosciuto."}
{"id": "548006", "revid": "11694", "url": "https://it.wikipedia.org/wiki?curid=548006", "title": "Comunit\u00e0 di Stati Indipendenti", "text": ""}
{"id": "548007", "revid": "38120", "url": "https://it.wikipedia.org/wiki?curid=548007", "title": "Canoa Polo", "text": ""}
{"id": "548009", "revid": "11694", "url": "https://it.wikipedia.org/wiki?curid=548009", "title": "Acido butanoico", "text": ""}
{"id": "548010", "revid": "212348", "url": "https://it.wikipedia.org/wiki?curid=548010", "title": "Mari (Star Trek)", "text": ""}
{"id": "548012", "revid": "2063015", "url": "https://it.wikipedia.org/wiki?curid=548012", "title": "Trasportatore di membrana", "text": "Un trasportatore di membrana \u00e8 un polipeptide (singola catena di aminoacidi) transmembrana in grado di mediare il trasporto di ioni o molecole polari di medie dimensioni (amminoacidi, zuccheri, nucleotidi) all'interno della cellula.\nLa presenza di trasportatori di membrana \u00e8 indispensabile: solamente alcuni composti sono in grado di diffondere liberamente attraverso la membrana plasmatica; tutti gli altri hanno bisogno di metodi alternativi per entrare nel citoplasma.\nSebbene esista un gran numero di diversi trasportatori, questi possiedono alcune caratteristiche in comune:\nModalit\u00e0 di ingresso.\nL'ingresso nel citoplasma pu\u00f2 avvenire in tre modi diversi; la natura del trasporto dipende dalle caratteristiche steriche e chimiche della molecola in questione.\nClassi di trasportatori.\nI trasportatori di membrana possono essere suddivisi in quattro classi principali:\nQueste differiscono per il meccanismo di azione, la localizzazione nella cellula e il tipo di molecola trasportata.\nATPasi di trasporto.\nLe ATPasi di trasporto, dette anche pompe ioniche, sfruttano l'idrolisi di ATP per trasportare ioni o protoni contro il gradiente di concentrazione. Si suddividono in tre classi, a seconda del meccanismo utilizzato e del substrato trasportato:\nATPasi di tipo P.\nLe ATPasi di tipo P sono deputate principalmente al trasporto di ioni. Sono principalmente composte da un'unica catena polipeptidica che esplica sia la funzione idrolitica che quella trasportatrice.\nVengono dette di tipo P per la presenza di un sito di fosforilazione a livello dell'aspartato, che nelle due diverse forme apre e chiude il canale per lo ione (Na+/K+, H+/K+, Ca++).\nATPasi di tipo P sono presenti sia sulla membrana plasmatica che sulla membrana del reticolo endoplasmatico.\nATPasi di tipo F e di tipo V.\nLe ATPasi di tipo V e di tipo F sono deputate al trasporto di protoni. Questa classe di ATPasi \u00e8 strutturalmente pi\u00f9 complessa, essendo formata da pi\u00f9 subunit\u00e0 proteiche che si assemblano sulla membrana di molti compartimenti ed organelli cellulari. La loro complessit\u00e0 si evince anche dal maggiore peso molecolare, che pu\u00f2 superare i 500 kDa. A differenza delle ATPasi di tipo P, quelle di tipo V e di tipo F non trasferiscono su un proprio aminoacido un residuo di fosfato.\nLe ATPasi di tipo F si trovano nei mitocondri, dove sono responsabili della movimentazione di protoni per la sintesi energetica della cellula.\nLe ATPasi di tipo V sono presenti su varie vescicole tra cui i lisosomi, dove con il trasporto di protoni favorisce l'instaurazione di un ambiente idrolizzante acido.\nCanali ionici.\nI canali ionici mediano il trasporto di ioni tra l'ambiente extracellulare ed il citoplasma o tra compartimenti diversi della cellula. Il trasporto \u00e8 passivo e segue il gradiente degli ioni interessati, con una velocit\u00e0 linearmente proporzionale alla concentrazione pi\u00f9 alta presente su uno dei due lati.\nIl trasporto di ioni non \u00e8 saturabile, poich\u00e9 questi non formano legami deboli col trasportatore. Il passaggio attraverso il canale \u00e8 infatti legato alla dimensione ed alla carica dello ione, perdendo parte della specificit\u00e0.\nEsistono due tipi di canali ionici, che differiscono per il tipo di attivazione:\nCanali ionici ligando dipendenti.\nL'apertura del canale \u00e8 dovuta all'interazione, in un altro dominio del trasportatore detto \"recettoriale\", con una molecola estranea al processo di trasporto detta ligando. Questa interazione provoca un cambiamento conformazionale nella proteina trasportatrice che determina l'apertura del canale e l'inizio del trasporto di ioni secondo gradiente.\nIn alcuni casi la proteina recettoriale \u00e8 diversa da quella canale, ma legata ad essa funzionalmente.\nI canali ionici prendono il nome dal ligando che li attiva: alcuni esempi sono il canale del Na+-acetilcolina-dipendente, presente sulla membrana plasmatica, e il canale del Ca++-fosfatidilinositolo-dipendente, presente sulla membrana dei calciosomi.\nCanali ionici voltaggio dipendenti.\nI canali ionici voltaggio dipendenti sono attivati da differenze di voltaggio nel potenziale di membrana, che modificano la geometria della proteina trasportatrice.Tra questi, il canale del Na+ e del K+ presenti nelle cellule nervose, e responsabili della propagazione del potenziale d'azione, nonch\u00e9 della successiva rigenerazione del potenziale di membrana di riposo. L'attivazione di tali canali avviene per lo pi\u00f9 a seguito di depolarizzazioni di membrana, pur se raro \u00e8 possibile trovare dei canali che si aprono per una iperpolarizzazione della membrana (canali a corrente rettificante entrante per il potassio). I canali voltaggio dipendenti sono altamente selettivi e sono molto complessi nella loro strutturalizzazione.\nQuelli per il sodio sono molto importanti. Sono costituiti per lo pi\u00f9 da una subunit\u00e0 alfa e una o due beta. La subunit\u00e0 alfa \u00e8 la pi\u00f9 importante in quanto forma il poro del canale stesso. ogni subunit\u00e0 e caratterizzata da 4 domini ognuno costituito da 6 segmenti. Alcuni di essi come il dominio s4 saranno importantissimi per il processo di riconoscimento della variazione di potenziale.\nQuesti canali hanno una bassa soglia di attivazione e una rapida cinetica di inattivazione, per tale motivo sono presenti negli assoni e funzionalmente sono i canali principali nello sviluppo del potenziale d'azione.\nI canali per il potassio invece costituiti da 4 subunit\u00e0 alfa vanno a formare un poro pi\u00f9 composito e la loro attivazione avviene a valori di potenziali molto depolarizzati permettendo tramite l'ingresso dello ione nella cellula una iperpolarizzazione tendente a stabilizzare il potenziale di membrana.\nPermeasi.\nLe permeasi sono responsabili del trasporto di piccole e medie molecole polari, come zuccheri, aminoacidi e nucleotidi, all'interno della cellula.\nSi tratta di proteine molto specifiche, che presentano solitamente 12 regioni transmembrana, poste in posizione concentrica a formare un canale. Un classico esempio \u00e8 la permeasi del glucosio, presente in grande quantit\u00e0 sulla membrana dei globuli rossi.\nSebbene il trasporto sia passivo, questo \u00e8 accoppiato solitamente a reazioni metaboliche in grado di modificare il substrato trasportato: nel caso citato, il glucosio viene fosforilato (dall'enzima esochinasi) per evitare che, azzerata la differenza di concentrazione, il trasporto si interrompa o che la molecola appena internalizzata si rileghi alla permeasi, saturandola.\nCotrasportatori.\nI cotrasportatori sono una classe di proteine in grado di mediare il trasporto simultaneo di due ioni, o di uno ione e una molecola.\nLe due molecole possono essere internalizzate in antiporto, quando la direzione di movimento delle due \u00e8 opposto, o in simporto, quando la direzione di movimento delle due \u00e8 la stessa.\nI cotrasportatori sono in grado di trasportare un substrato contro il suo gradiente di concentrazione, sfruttando l'energia ricavata dalla differenza di concentrazione dell'altro substrato. Ad esempio, il glucosio viene trasportato all'interno delle cellule dell'epitelio intestinale attraverso un simporto che sfrutta il gradiente del Na+ (senza l'utilizzo diretto di ATP). Nel sistema nervoso i cotrasportatori contribuiscono al funzionamento delle sinapsi rimuovendo dalla fessura sinaptica i neurotrasmettitori come ad esempio l'acido glutammico o l'acido gamma-aminobutirrico che vengono riportati all'interno dei neuroni insieme al sodio dopo che hanno svolto la loro azione eccitatoria o inibitoria. Un esempio di antiporto \u00e8 invece il trasporto di sodio e potassio da parte della Na+/K+ ATPasi (che sfrutta l'energia proveniente da una molecola di ATP)."}
{"id": "548013", "revid": "11694", "url": "https://it.wikipedia.org/wiki?curid=548013", "title": "\u00d7 Triticosecale", "text": ""}
{"id": "548014", "revid": "212348", "url": "https://it.wikipedia.org/wiki?curid=548014", "title": "Mazariti", "text": ""}
{"id": "548015", "revid": "11694", "url": "https://it.wikipedia.org/wiki?curid=548015", "title": "Triticosecale", "text": ""}
{"id": "548021", "revid": "339392", "url": "https://it.wikipedia.org/wiki?curid=548021", "title": "Medusani", "text": ""}
{"id": "548022", "revid": "339392", "url": "https://it.wikipedia.org/wiki?curid=548022", "title": "Melkotiani", "text": ""}
{"id": "548025", "revid": "212348", "url": "https://it.wikipedia.org/wiki?curid=548025", "title": "Menk", "text": ""}
{"id": "548027", "revid": "212348", "url": "https://it.wikipedia.org/wiki?curid=548027", "title": "Mokra", "text": ""}
{"id": "548030", "revid": "212348", "url": "https://it.wikipedia.org/wiki?curid=548030", "title": "Moneani", "text": ""}
{"id": "548035", "revid": "212348", "url": "https://it.wikipedia.org/wiki?curid=548035", "title": "Nacene", "text": ""}
{"id": "548037", "revid": "438678", "url": "https://it.wikipedia.org/wiki?curid=548037", "title": "Franz Ferdinand (album)", "text": "Franz Ferdinand \u00e8 l'album di debutto della omonima band scozzese, pubblicato nel 2004.\nTracce.\nAltre versioni.\nEsistono altre due versioni limitate dell'album, ognuna contenente un bonus CD. Di seguito la lista tracce della prima versione limitata, che \u00e8 composta dalle tracce di un'esibizione dal vivo della band nel locale Paradiso di Amsterdam, Paesi Bassi:\nDi seguito la lista tracce del secondo bonus CD della versione limitata, contenente b-side:"}
{"id": "548038", "revid": "212348", "url": "https://it.wikipedia.org/wiki?curid=548038", "title": "Nasari", "text": ""}
{"id": "548042", "revid": "1684799", "url": "https://it.wikipedia.org/wiki?curid=548042", "title": "Mr. Big (gruppo musicale)", "text": "I Mr. Big sono un supergruppo hard rock statunitense formato a Los Angeles, California, nel 1988. La band \u00e8 nota principalmente per l'abilit\u00e0 tecnica dei propri musicisti. Le loro canzoni sono inoltre caratterizzate da forti armonie vocali. Hanno pubblicato singoli di successo come \"To Be with You\" (numero uno in classifica) e \"Just Take My Heart\".\nIl gruppo \u00e8 rimasto attivo e popolare per oltre due decenni, nonostante sia stato vittima di alcuni conflitti interni e delle mutevoli tendenze musicali. Si sono inizialmente sciolti nel 2002, ma dopo le innumerevoli richieste dei fan, si sono riuniti nel 2009. Il nome Mr. Big \u00e8 preso dal titolo di un brano dei Free, che \u00e8 stato poi reinterpretato dal gruppo stesso all'interno dell'album \"Bump Ahead\" nel 1993.\nStoria.\nPrimi anni.\nLa formazione vede il cantante della Bay Area Eric Martin ed il bassista Billy Sheehan. Martin aveva in precedenza ottenuto una moderata popolarit\u00e0 con il suo progetto solista e con la Eric Martin Band, non riuscendo per\u00f2 a raggiungere un buon successo commerciale, nonostante fosse gestito dallo stesso manager dei Journey. Il nativo di Buffalo, Sheehan (spesso chiamato l'Eddie van Halen del basso), aveva invece esordito con i Talas gi\u00e0 a met\u00e0 anni settanta, prima di suonare negli UFO e nella band solista dell'ex frontman dei Van Halen, David Lee Roth. A seguito della sua dipartita da quest'ultimo gruppo, Sheehan entra in contatto con l'ex chitarrista di Billy Idol, Steve Stevens, con cui progetta di fondare un nuovo gruppo heavy metal, ma infine i rapporti tra i due sfumarono. Sheehan decide quindi di appoggiarsi a Eric Martin tramite il titolare della Shrapnel Records, Mike Varney, grazie al quale contattano anche il chitarrista dei Racer X, Paul Gilbert, su suggerimento del produttore dei Van Halen, Ted Templeman. Gilbert era sul punto di lasciare i Racer X ed aveva pensato di contattare proprio Eric Martin per un'eventuale collaborazione. Dopo aver lavorato con un batterista temporaneo per un breve periodo, Sheehan contatta Pat Torpey, che aveva avuto diverse importanti esperienze in studio con Robert Plant dei Led Zeppelin e gli Impellitteri.\nA questo punto il quartetto comincia a lavorare e a comporre circa trenta brani, e presto ottiene un contratto con la \"major\" Atlantic Records. Dieci di questi brani finiscono sull'album di debutto, \"Mr. Big\" che vede la luce nel 1989. La reinterpretazione degli Humble Pie \"30 Days in the Hole\" viene inclusa come traccia bonus. Il disco viene prodotto da Kevin Elson (Lynyrd Skynyrd, Journey, Night Ranger, Europe tra gli altri), che aveva gi\u00e0 prodotto nel 1983 il debutto della Eric Martin Band, \"Sucker for a Pretty Face\".\nSeguono alcuni tour al fianco dei Rush negli USA, ed altri in Asia. Per soddisfare le forti richieste in Giappone, viene realizzato un mini-album live di sei tracce intitolato \"Raw Like Sushi\". Il disco contiene materiale live tratto dal tour con i Rush nel loro \"Presto Tour\" svoltosi durante il giugno 1990. Nell'agosto dello stesso anno, due canzoni inedite dei Mr. Big, \"Strike Like Lightning\" e \"Shadows\", vengono incluse nella colonna sonora del film action \"Navy Seals - Pagati per morire\".\nIl successo.\nIl gruppo inizia subito le registrazioni per un altro album in studio, che prender\u00e0 il titolo di \"Lean Into It\" pubblicato nel 1991. A seguito della pubblicazione, il gruppo intraprende un tour britannico in aprile e maggio supportati dai The Throbs e gli Heartland. Il gruppo ottiene un enorme successo grazie alla hit estratta, la ballad \"To Be with You\" che raggiunge la posizione n. 1 negli Stati Uniti ed il 3\u00ba posto nel Regno Unito. Il brano \"Green-Tinted Sixties Mind\", scritto da Gilbert, viene riproposto come singolo dopo il grande successo di \"To Be With You\", ma nonostante fosse considerata una delle tracce migliori del disco, fallisce nelle classifiche. Tuttavia si riconferma un successo l'ultimo singolo estratto \"Just Take My Heart\".\nDopo un altro tour britannico, il quartetto realizza l'album live \"Mr. Big Live\", registrato al Warfield Theatre di San Francisco, California nel 1992. L'anno successivo viene invece pubblicato il terzo album in studio, \"Bump Ahead\". Come primo singolo viene scelta una cover del brano \"Wild World\" di Cat Stevens. Altre date nel ruolo di headliner li vedono nuovamente in tour nel Regno Unito nel dicembre 1993 con i Forgodsake come supporto. A seguito di queste date, il gruppo fa da supporto agli Aerosmith in occasione di tre date alla Wembley Arena di Londra.\nIl declino e i side project.\nNel 1996 viene pubblicato il quarto album in studio, \"Hey Man\", prodotto da Elson. La loro popolarit\u00e0 rimane forte in Giappone ed in altri nuovi mercati asiatici come la Thailandia e la Corea del Sud. Tuttavia il cambio di tendenze musicali provoca un declino al successo del gruppo. Le cosiddette \"hair bands\" degli anni ottanta non ottengono pi\u00f9 successo negli Stati Uniti e in Europa. Il gruppo \u00e8 costretto ad annullare tutti i piani per gli eventuali tour e rivolgersi al mercato asiatico. Nel 1997 viene pubblicato un nuovo album dal vivo, \"Live at Budokan\", disponibile solo per il mercato giapponese. Una volta prodotto \"Live at Budokan\", i singoli membri del gruppo cominciano a dedicarsi ad altri progetti paralleli.\nSheehan viene coinvolto nei Niacin, un progetto jazz rock fondato nel 1996. In seguito partecipa anche al progetto Explorers Club, nel quale vengono coinvolti anche i membri dei Dream Theater John Petrucci, James LaBrie\ne Derek Sherinian. Sheehan in questo caso appare come ospite nel loro disco \"Age of Impact\" con Mike Varney alla co-produzione. Il bassista inoltre partecipa ad un concerto in occasione di una temporanea reunion dei Talas a Buffalo. Gilbert esordisce con il suo progetto solista nel tardo 1997 con la pubblicazione del disco \"King of Clubs\", con Pat Torpey alla batteria. Gilbert aveva precedentemente esordito come cantante in una traccia bonus inserita nella prima raccolta dei Mr. Big \"\" del 1996. Torpey contribuisce anche alle parti di batteria del disco \"Nothing is Sacred\" degli Stream, un progetto fondato dal chitarrista francese Peter Scheithauer, composto da David Glen Eisley alla voce (ex Giuffria), Bob Daisley al basso (ex Ozzy Osbourne), Eric Singer alla batteria (Kiss), Chuck Wright al basso (ex Quiet Riot, Giuffria, House of Lords) e il produttore Pat Regan alle tastiere. Il batterista registra anche un disco col gruppo Velocity intitolato \"Impact\", che viene realizzato in Europa durante l'aprile del 1998. Torpey pianifica anche la realizzazione di un disco solista. Anche Martin esordisce come solista con il disco \"Somewhere in the Middle\", pubblicato durante l'estate del 1998 e prodotto da Bill Wray. Gilbert annuncia ufficialmente la sua dipartita dai Mr. Big, e lavora ad un secondo album solista in studio, \"Flying Dog\", un album live, \"Beehive Live\", oltre a prendere parte alla reuonion dei Racer X nel 1997, e pubblicando il loro nuovo album \"Technical Difficulties\" nel 2000.\nI Mr. Big sostituiscono Gilbert con Richie Kotzen, chitarrista che nei primi anni novanta sostitu\u00ec C.C. DeVille nell'album \"Native Tongue\" dei Poison. Oltre a questa esperienza, Kotzen \u00e8 molto acclamato anche per i suoi lavori solisti. Il risultato della nuova formazione, l'album \"Get Over It\", realizzato in Giappone durante il 1999, risulta come il disco pubblicato dalla Atlantic pi\u00f9 venduto in quel territorio. Il gruppo parte per il tour giapponese, inclusa un'apparizione ad un grande festival con gli Aerosmith a Tokyo.\nAnni 2000.\nBilly Sheehan pubblica il suo primo disco solista \"Compression\" nel 2001, con la partecipazione di ospiti speciali come il chitarrista Steve Vai e il batterista Terry Bozzio. Kotzen appare come ospite nel disco \"Light at the End of the Tunnel\" dei War &amp; Peace, che vede anche la partecipazione di Paul Gilbert.\nNel 2001 i Mr. Big tornano sulle scene con il nuovo album \"Actual Size\" prodotto da Richie Zito, che sar\u00e0 realizzato in Giappone in agosto. Dopo aver girato il video del primo singolo \"Shine\", Torpey annuncia che non avrebbe pi\u00f9 fatto parte del gruppo. Sheehan fa sapere di essere contrariato dal fatto che il gruppo si fosse sempre pi\u00f9 indirizzato sul pop, e di essere stato inconcludente in fase compositiva del disco. Il gruppo quindi intraprende un tour d'addio in Giappone, dopodich\u00e9 annunciano un periodo di riposo. A questo punto Sheehan si unisce a Steve Vai per ulteriori date col progetto G3 a Citt\u00e0 del Messico, oltre a rimanere al fianco del chitarrista per altre date europee in novembre. L'album live \"In Japan\" \u00e8 il risultato dell'ultimo concerto del gruppo, tenutosi il 5 febbraio del 2002 a Tokyo, che verr\u00e0 pubblicato in Giappone il 24 aprile. L'album, inizialmente diffuso con un booklet di 48 pagine con la storia del gruppo, in seguito verr\u00e0 ristampato in versione limitata con un poster in sole 100.000 copie.\nDopo lo scioglimento.\nDopo lo scioglimento del progetto, Torpey viene coinvolto nella riunione dei Montrose. Martin si dedic\u00f2 ad un altro disco solista, \"I'm Goin' Sane\", intraprese alcuni tour negli Stati Uniti per poi pubblicare un altro disco in Giappone intitolato \"Pure\". Nel 2003 viene pubblicato un album intitolato \"Influences and Connections\", prodotto da Pat Regan, contenente tracce dei Mr. Big suonate da Pat Torpey e Richie Kotzen con la partecipazione di vari musicisti esterni. Queste partecipazioni includono Sheehan come bassista nel brano \"Mr. Big\" e come cantante in \"Addicted to that Rush\". Altri ospiti illustri sono Ann Wilson degli Heart, John Waite, Joe Lynn Turner, Yngwie Malmsteen, Glenn Hughes e l'attore Keanu Reeves, Matt Sorum, Steve Lukather e Marty Friedman.\nSheehan torna a far parte della band di Steve Vai per il tour americano \"G3 '03\" nell'ottobre 2003. Quello stesso anno, Martin entra nel gruppo TMG, fondato con il chitarrista giapponese Tak Matsumoto, membro del duo giapponese B'z. Questa collaborazione vede anche la partecipazione di noti artisti come il cantante e bassista dei Night Ranger, Jack Blades e l'ex batterista dei Foreigner, Slash's Snakepit e Pride &amp; Glory Brian Tichy. Nel 2005, Torpey si unisce al gruppo di David Lee Roth.\nIl duo Gilbert e Sheehan partecipa al progetto \"Amazing Journey\", una tribute band fondata in un'occasione per rendere omaggio ai The Who, con Mike Portnoy dei Dream Theater alla batteria, e Gary Cherone degli Extreme alla voce. Questo gruppo intraprende una breve serie di concerti americani nel maggio 2006. Una versione acustica del brano \"Just Take My Heart\", nel quale \u00e8 accreditato solo Martin, viene inclusa nella raccolta \"\", uscita nel marzo 2007.\nUna riunione occasionale con la formazione originaria viene organizzata in occasione di un concerto al House of Blues di Los Angeles il 13 maggio 2008, dove eseguono la reinterpretazione \"30 Days in the Hole\" degli Humble Pie e \"Daddy, Brother, Lover, Little Boy\".\nLa reunion.\nNel 2009, per celebrare il ventennale del loro primo album, i Big con formazione originale intraprendono una tourn\u00e9e giapponese, alla quale ne seguir\u00e0 una mondiale. Il 29 aprile il gruppo pubblica in edizione limitata la raccolta \"Next Time Around - Best of Mr. Big\" e successivamente il CD/DVD \"Back to Budokan\", contenente la registrazione del concerto del 20 giugno 2009 al Nippon Budokan di Tokyo.\nNel gennaio 2011 la band pubblica il suo primo album di inediti dopo dieci anni, \"What If...\" tramite l'etichetta italiana Frontiers Records. Segue un nuovo tour mondiale che include un'apparizione al Download Festival di Donington Park. Nello stesso anno la traccia \"Colorado Bulldog\", proveniente dall'album \"Bump Ahead\", viene utilizzata per i titoli di coda del primo episodio dell'anime giapponese \"Kami-sama no memo-ch\u014d\".\nNel 2012 Billy Sheehan forma insieme a Richie Kotzen e Mike Portnoy il supergruppo The Winery Dogs, il cui omonimo album di debutto viene dato alle stampe il 23 luglio 2013.\nNel 2014 i Mr. Big pubblicano il nuovo album \"...The Stories We Could Tell\" e viene annunciato il tour mondiale al quale Pat Torpey, a cui \u00e8 stato diagnosticato la malattia di Parkinson, non partecipa; al suo posto viene ingaggiato Matt Starr, gi\u00e0 batterista di Ace Frehley (Kiss).\nNel 2017 esce l'album \"Defying Gravity\" e viene annunciato il tour mondiale in cui partecipa anche Pat Torpey assieme a Matt Starr.\nIl 7 febbraio 2018 Pat Torpey muore a causa di complicazioni dovute alla malattia di Parkinson all'et\u00e0 di 64 anni. Pochi mesi dopo viene annunciata l'uscita di un nuovo album dal vivo, \"Live from Milan\", registrato al Live Club di Trezzo sull'Adda durante il tour dell'ultimo disco. Il concerto \u00e8 stato uno degli ultimi con Pat Torpey, che seppur debilitato dalla sua malattia, si alterna alla batteria in alcuni brani con Matt Starr."}
{"id": "548044", "revid": "212348", "url": "https://it.wikipedia.org/wiki?curid=548044", "title": "Nechani", "text": ""}
{"id": "548048", "revid": "23797", "url": "https://it.wikipedia.org/wiki?curid=548048", "title": "Simon Fuller", "text": "Noto come manager di Annie Lennox, del pilota di Formula 1 Lewis Hamilton, delle Spice Girls e creatore del format televisivo Pop Idol, esportato in tutto il mondo.\nCarriera.\nDal 1981 al 1985 lavora per la EMI per poi fondare la 19 Entertainment che oggi \u00e8 una della maggiori case di produzione dello showbuisness internazionale. \nFra gli artisti di maggior successo da lui tutelati: Annie Lennox, le Spice Girls (che non ha scoperto, in quanto furono le ragazze a rivolgersi a lui), Paul Hardcastle, Will Young, Kelly Clarkson, Rachel Stevens, Emma Bunton e le Girl Thing. Sotto la sua etichetta operano anche i maggiori compositori e parolieri della scena pop inglese come Cathy Dennis e gli Absolute. Inoltre cura l'immagine di David e Victoria Beckham.\nFuller \u00e8 l'ideatore dei talent show \"Pop Idol\" e \"Popstars\", format nato in Inghilterra e successivamente esportato in tutto il mondo con titoli differenti (\"American Idol\" negli USA, \"Operaci\u00f3n Triunfo\" in Spagna, etc..).\nNel 2004 ha creato la serie televisiva \"I Dream\", trasmessa in Italia su Disney Channel nel 2007, che vedeva come protagonisti gli S Club 8, gruppo da lui formato."}
{"id": "548050", "revid": "339392", "url": "https://it.wikipedia.org/wiki?curid=548050", "title": "Neuraliani", "text": ""}
{"id": "548058", "revid": "1226", "url": "https://it.wikipedia.org/wiki?curid=548058", "title": "Nol-Ennis", "text": ""}
{"id": "548060", "revid": "212348", "url": "https://it.wikipedia.org/wiki?curid=548060", "title": "Nuu'bari", "text": ""}
{"id": "548062", "revid": "287204", "url": "https://it.wikipedia.org/wiki?curid=548062", "title": "Cavalieri", "text": ""}
{"id": "548063", "revid": "212348", "url": "https://it.wikipedia.org/wiki?curid=548063", "title": "Nygeani", "text": ""}
{"id": "548065", "revid": "212348", "url": "https://it.wikipedia.org/wiki?curid=548065", "title": "Nyriani", "text": ""}
{"id": "548068", "revid": "212348", "url": "https://it.wikipedia.org/wiki?curid=548068", "title": "Benkarani", "text": ""}
{"id": "548075", "revid": "1645873", "url": "https://it.wikipedia.org/wiki?curid=548075", "title": "Sjarhej Sidorski", "text": "\u00c8 stato nominato il 10 luglio 2003 per sostituire il dimissionario Henadz' Navicki ed \u00e8 stato confermato Primo ministro il 9 dicembre 2003 dal presidente Aljaksandr Luka\u0161\u0117nka.\nFu sostituito nella carica di primo ministro il 28 dicembre 2010 da Michail Mjasnikovi\u010d."}
{"id": "548077", "revid": "125175984", "url": "https://it.wikipedia.org/wiki?curid=548077", "title": "Classe Krivak", "text": "La classe Krivak (nome in codice NATO delle navi progetto 1135 Burevestnik) ha rappresentato un salto di qualit\u00e0 nel naviglio costiero sovietico, producendo unit\u00e0 paragonabili strutturalmente ad una fregata occidentale, ma dotate ancora di un sistema d'arma relativamente poco flessibile e pensato piuttosto per la collaborazione con navi pi\u00f9 grandi e velivoli basati a terra. Queste fregate hanno una forma dello scafo con un bordo libero relativamente basso e dalla linea estremamente armoniosa e compatta, mentre anche le sovrastrutture sono a loro volta basse e compatte, dando alla nave un buon disegno per affrontare condizioni di elevato moto ondoso restando stabile, grazie al basso baricentro, e al tempo stesso valide doti velocistiche quando richiesto, essendo equipaggiate con quattro turbine a gas in configurazione COGAG.\nNella Marina Sovietica queste navi sono classificate SKR (Storo\u017eevoj Korabl'; russo: \u0441\u0442\u043e\u0440\u043e\u0436\u0435\u0432\u043e\u0439 \u043a\u043e\u0440\u0430\u0431\u043b\u044c) cio\u00e8 nave da pattugliamento e il compito principale \u00e8 quello di pattugliare le acque non molto distanti dalla costa\nLe sottoclassi.\nIl progetto \u00e8 differenziato in 3 sottoclassi:\nUnit\u00e0.\nClasse Talwar.\nAltre tre unit\u00e0 che costituiscono una versione migliorata del tipo Krivak III denominate progetto 1135.6 sono state costruite negli anni novanta e vendute all'India dove costituiscono la Classe Talwar. L'India ha ordinato tre ulteriori unit\u00e0 di questo tipo, armate con missile BrahMos."}
{"id": "548078", "revid": "446353", "url": "https://it.wikipedia.org/wiki?curid=548078", "title": "Classe Kashin", "text": "La classe proekt 61 (russo \u043f\u0440\u043e\u0435\u043a\u0442 61) nota in Occidente come Classe Kashin \u00e8 stato il principale tipo di cacciatorpediniere missilistico nella Marina Sovietica durante gli ultimi 30 anni di Guerra Fredda. Sono state costruite 25 unit\u00e0, di cui 5 per l'India.\nI Kashin, ufficialmente classificati nella Marina Sovietica BPK (\u0411\u041f\u041a: \u0411\u043e\u043b\u044c\u0448\u043e\u0439 \u041f\u0440\u043e\u0442\u0438\u0432\u043e\u043b\u043e\u0434\u043e\u0447\u043d\u044b\u0439 \u041a\u043e\u0440\u0430\u0431\u043b\u044c: traslitterato: Bol'\u0161oj Protivolodo\u010dnyj Korabl') ovvero grandi navi antisommergibili, sono in un certo senso una versione ridotta dei Kresta II, o forse sarebbe giusto dire che ne sono predecessori. Le unit\u00e0 della classe sono state costruite nei cantieri di Mykola\u00efv e Leningrado.\nCaratteristiche.\nLo scafo era suddiviso in 13 compartimenti stagni, con la possibilit\u00e0 di galleggiare anche con 3 di essi allagati, anche se contigui. La robustezza delle navi, nonostante l'aspetto abbastanza esile dello scafo, era stata ben curata. La propulsione di tipo COGAG con 4 turbine a gas e 2 eliche ha una potenza complessiva di 72000 HP permettendo una velocit\u00e0 massima di 33 nodi, con un'autonomia di 3500 miglia a 18 nodi. L'armamento originario era costituito da quattro cannoni da 76 mm in due torri binate a prua e a poppa, due lanciarazzi a dodici canne RBU-6000 pi\u00f9 due lanciarazzi a 6 canne RBU-1000, due lanciamissili SA-N 1 a prua e poppa con relativi radar di tiro e infine cinque tubi lanciasiluri in un complesso quintuplo a met\u00e0 nave.\nAmmodernamenti.\nAlcune unit\u00e0 hanno ricevuto vari ammodernamenti a partire dagli inizi degli anni settanta. Il programma di ammodernamento pi\u00f9 consistente fu il \"Project 61M\". Il \"Provorny\" tra il 1974 e il 1977 venne sottoposto al programma di ammodernamento Project 61E con la rimozione dei Volna sostituiti con gli SA-N-7. Negli anni novanta lo \"Smetlivy\" venne sottoposto al programma di aggiornamento \"Uran\" e venne dotato di missili antinave SS-N-25 un tipo di missile simile all'americano Harpoon ed \u00e8 attualmente l'unico della classe ad essere rimasto ancora in attivit\u00e0 nella Marina Russa, sia pure con ridotte capacit\u00e0 operative.\nKashin Mod.\nIl programma di ammodernamento \"Project 61MP\" che interess\u00f2 il pi\u00f9 cospicuo numero di unit\u00e0 venne denominato \"Project 61MP\" e riguard\u00f2 5 unit\u00e0 oltre allo Sder\u017eannyj la cui costruzione, avviata nel 1971, prosegu\u00ec secondo il programma di ammodernamento \"Project 61MP\". Il cacciatorpediniere \"Ognevoy\" nel 1971 fu il primo ad essere riammodernato, mentre l'ultimo fu lo \"Stroyny\" il cui ammodernamento venne effettuato tra il 1980 e il 1981. Le unit\u00e0 sono state trasformate in una vera e propria sottoclasse che ebbe nome NATO \"Kashin-Mod.\" con modifiche all'armamento e all'elettronica di bordo con nuovi sistemi di comando e controllo. Le modifiche all'armamento riguardarono l'installazione di 4 missili SS-N-2 Styx verso poppa e 4 CIWS AK-630 con 2 radar \"Bass Tilt\" e la rimozione dei lanciarazzi RBU-1000, inizialmente spostati a poppa. I missili SS-N-2 hanno notevolmente aumentato le capacit\u00e0 nel combattimento di superficie, mentre i CIWS ne hanno accresciuto le capacit\u00e0 di difesa antiaerea a corto raggio. Questi lavori hanno trasformato le unit\u00e0 ammodernate da grosse unit\u00e0 antisommergibili in unit\u00e0 multiruolo. Le unit\u00e0 vennero anche dotate di sonar filabile e di una piattaforma per appontaggio elicotteri collocata nella zona poppiera.\nServizio.\nLe prime unit\u00e0 della classe sono entrate in servizio nella Marina Sovietica all'inizio degli anni sessanta, mentre le ultime sono entrate in servizio all'inizio del decennio successivo e inquadrate nelle 4 principali Flotte della Marina Sovietica: quella del Mar Nero, quella del Nord, quella del Baltico e quella del Pacifico.\nVennero assegnati alla Flotta del Mar Nero:\nVennero assegnati alla Flotta del Nord:\nVennero assegnati alla Flotta del Baltico:\nVennero assegnati alla Flotta del Pacifico:\nLe navi della classe hanno visitato numerosi porti esteri, tra i quali si ricordano:\nTra le unit\u00e0 una sorte tragica tocc\u00f2 al cacciatorpediniere \"Otva\u017enyj\" in un incidente che per la sua modalit\u00e0 ha rievocato quello accaduto 19 anni prima alla nave da battaglia Novorossijsk che era affondata il 29 ottobre 1955 in seguito ad un'esplosione a Sevastopol': L'\"Otva\u017enyj\" il 29 agosto 1974 ebbe una tremenda esplosione a bordo, forse in un deposito missili, e and\u00f2 a fondo nel Mar Nero dopo 5 ore di incendio nel quale persero la loro vita 24 dei 280 componenti dell'equipaggio.\nAltra unit\u00e0 perduta in mare fu lo \"Strogij\" che dopo aver cessato il servizio alla fine del 1990 ed essere stato radiato nel 1993, venne venduto per la demolizione nel 1995 all'India, ma durante il trasferimento il suo scafo affond\u00f2 nei pressi di Singapore.\nTutte le unit\u00e0 sovietiche/russe a parte lo \"Smetlivyj\", unico ancora in servizio nella Marina Russa, sono state dismesse. Lo \"Smelyj\" venne ceduto alla Polonia all'inizio del 1988 restando in servizio fino al 2003 ed \u00e8 stato collocato in riserva. \"Re\u0161tel'nyj\" e \"Ognevoj\" sono andati in disarmo nel 1989 e successivamente demoliti mentre lo \"Sder\u017eannyj\" andato in disarmo nel 2001 \u00e8 stato demolito nel 2002.\nTutte le altre unit\u00e0 hanno cessato dal servizio nel corso degli anni novanta e sono state successivamente demolite.\nI Kashin all'estero.\nOltre che nella Voenno-Morskoj flot SSSR i Kashin hanno prestato servizio o prestano servizio nelle Marine di India e Polonia.\nPolonia.\nDelle unit\u00e0 classe \"Kashin-Mod.\" lo \"Smelyj\" il 9 gennaio 1988 venne ceduto in prestito alla Polonia e ribattezzato \"Warszawa\" in sostituzione di un cacciatorpediniere della classe Kotlin con lo stesso nome andato in disarmo nel 1986. L'unit\u00e0 \u00e8 stata ceduta definitivamente alla Polonia un restando in servizio fino al 5 dicembre 2003 quando \u00e8 stata collocata in riserva ed \u00e8 attualmente ancorata nel porto di Gdynia.\nIndia.\nLa Marina Indiana acquist\u00f2 5 di queste unit\u00e0 inizialmente in costruzione per l'Unione Sovietica nell'ambito del Project 61ME. Le unit\u00e0 ancora oggi tutte in servizio e nella Marina Indiana costituiscono la \"Classe Rajput\". Queste navi sono simili ai Kashin-base, ma con alcune importanti differenze, come la rimozione della torretta da 76mm poppiera per ospitare un elicottero Ka-25 antisommergibile e da esplorazione. Per il resto l'armamento \u00e8 quello tipico dei \"Kashin-Mod.\", con 1 impianto binato da 76\u00a0mm, 4 CIWS da 30mm, 2 lanciamissili SA-N 1, 4 SSN-2 (per\u00f2 del modello B, non C, almeno inizialmente), 2 RBU e l'impianto lanciasiluri quintuplo. Diversamente dai \"Kashin Mod.\" sovietici dove gli SSN-2 sono montati a poppavia, nei \"Rajput\" sono montati a proravia con 2 lanciamissili per fiancata. Questa sottoversione \u00e8 la pi\u00f9 equilibrata e efficace della serie dei Kashin. I missili SSN-2 saranno sostituiti con missili da crociera supersonici BrahMos, acronimo di Brahmaputre-Moskva, una Joint venture russo-indiana. In una delle ultime 2 unit\u00e0 o in entrambe le ultime 2 unit\u00e0, sembra che 2 dei 4 sistemi CIWS siano stati sostituiti con missili israeliani Barak. Le prime 3 unit\u00e0 della Classe hanno la loro base operativa a Vizag, le ultime 2 unit\u00e0 a Bombay.\nTutte le unit\u00e0 indiane sono state costruite nei Cantieri Navali di Mykola\u00efv in Ucraina."}
{"id": "548079", "revid": "316716", "url": "https://it.wikipedia.org/wiki?curid=548079", "title": "Organiani", "text": "Gli Organiani sono una specie aliena dell'universo fantascientifico di \"Star Trek\".\nAppaiono per la prima volta nella serie classica.\nSpecie originaria di Organia IV evoluta al punto da essere composta di pura energia da milioni di anni e capace di assumere e ricreare le forme e gli ambienti pi\u00f9 disparati.\nNel 2154 l'incontro con l'USS \"Enterprise\" di Archer ha fatto cambiare i loro metodi di studio delle specie umanoidi che duravano da 10.000 anni e si basavano su una totale non interferenza.\nNel 2267 gli Organiani hanno imposto alla Federazione e all'Impero Klingon un trattato di pace in seguito alla tentata invasione Klingon ed al tentativo di difesa dell'USS \"Enterprise\" capitanata da Kirk."}
{"id": "548081", "revid": "729019", "url": "https://it.wikipedia.org/wiki?curid=548081", "title": "Fokker Dr.I", "text": "Il Fokker Dr.I, conosciuto anche come \"Dreidecker\", era un caccia monomotore triplano prodotto dall'allora azienda tedesco imperiale Fokker negli anni dieci del XX secolo.\nUtilizzato dalla Luftstreitkr\u00e4fte, l'aeronautica militare tedesco imperiale, nelle ultime fasi della prima guerra mondiale \u00e8 noto, oltre per essere uno dei pochi velivoli che adottavano quella particolare configurazione alare, per essere stato il velivolo sul quale vol\u00f2 il famoso aviatore Manfred von Richthofen, meglio conosciuto come il \"Barone Rosso\" per la livrea interamente rossa adottata dall'asso tedesco.\nStoria del progetto.\nIl Dr.I venne progettato da Anthony Fokker e Reinhold Platz. I due progettisti avevano lavorato ad una serie di velivoli sperimentali per tutto il 1916. Caratteristica di questi progetti era l'ala \"scatolata\" con la quale sostituire le controventature realizzate con i cavetti di acciaio tipiche dei velivoli dell'epoca. Con questa soluzione si puntava a ridurre la resistenza aerodinamica del velivolo per renderlo pi\u00f9 veloce. Uno dei problemi di questa soluzione era per\u00f2 dato dal peso superiore, che vanificava gran parte del vantaggio ottenuto, dovuto alla necessit\u00e0 della struttura interna dell'ala.\nIn quel periodo le forze aeree britanniche immisero in servizio il Sopwith Triplane, un velivolo che si dimostr\u00f2 superiore agli aerei tedeschi allora in servizio. Venne pertanto richiesto un nuovo aereo che avesse una configurazione triplana. Tra le diverse ditte che parteciparono ci fu anche la Fokker che present\u00f2 un velivolo sperimentale, dotato della nuova ala, al quale venne assegnata la designazione V.3. Il V.3 era dotato di tre corte e spesse ali, una fusoliera realizzata con un telaio in tubi di acciaio ricoperto di tela e legno e di un motore rotativo. Il V.3 dimostr\u00f2 di avere problemi di vibrazioni alle ali e di controllo. Venne quindi modificato e la Fokker realizz\u00f2 il V4. A questo velivolo erano stati aggiunti dei montanti che pur non essendo necessari dal punto di vista strutturale limitavano l'elasticit\u00e0 dell'ala. Altre modifiche furono l'aggiunta di alettoni controbilanciati e di ali di maggiore apertura. Il V.4 si dimostr\u00f2 molto maneggevole e superiore ai prototipi presentati dalle altre industrie. I controlli erano rapidi e leggeri, bench\u00e9 gli alettoni non si dimostrassero molto efficienti. Il V.4 era inoltre capace di virate molto strette facilitate dalla sua instrinseca instabilit\u00e0. Ne venne quindi ordinata immediatamente la produzione. Il V.4 venne intenzionalmente distrutto in test volti ad accertare la resistenza strutturale. Il motore scelto era il rotativo Oberursel Ur.II da 110 PS (82 kW).\nPrima di passare alla produzione furono realizzati due esemplari di pre-produzione designati F.I, unici aerei a ricevere questa designazione. I due velivoli, matricole 102/17 e 103/17, furono inviati a Manfred von Richthofen e a Werner Voss il 28 agosto del 1917 a Marke, Belgio. I due assi provarono il nuovo aereo in combattimento e ne apprezzarono le capacit\u00e0 di virata e la notevole velocit\u00e0 di salita. In seguito il velivolo 102/17 verr\u00e0 abbattuto il 15 settembre con ai comandi Kurt Wolff seguito pochi giorni dopo, 23 settembre, dal 103/17 questa volta pilotato da Voss. La produzione vera e propria inizi\u00f2 nell'ottobre del 1917. I velivoli di produzione avevano la designazione Dr.I.\nPer alcuni aspetti il Dr.I rappresentava un passo indietro rispetto ai caccia in servizio in quel periodo presso i due schieramenti. Era pi\u00f9 lento dei caccia alleati e anche degli Albatros e dei ricognitori Pfalz che doveva sostituire. Alle alte quote, a causa del basso rapporto di compressione del motore, le prestazioni peggioravano sensibilmente. Con il procedere del conflitto la scarsit\u00e0 di olio lubrificante (olio di ricino), sostituito da un derivato di scarsa qualit\u00e0, consumato in grandi quantit\u00e0 da questa tipologia di motori caus\u00f2 molte avarie.\nPer quanto riguarda le caratteristiche di pilotaggio il Dr.I era difficile da far atterrare e, una volta a terra, si dimostrava incline a capovolgersi, tanto che furono aggiunte delle protezioni sull'ala pi\u00f9 bassa. L'abitacolo era piccolo e stretto con le armi sistemate molto vicine al corpo del pilota. In caso di atterraggio di emergenza era molto facile che il pilota riportasse gravi ferite alla testa.\nVerso la fine dell'ottobre del 1917 i tenenti Heinrich Gontermann e G\u00fcnter Pastor morirono a causa di un cedimento strutturale delle ali mentre erano in volo. L'ispezione che segu\u00ec rivel\u00f2 una scarsa qualit\u00e0 nella realizzazione delle stesse, che venne riscontrata anche in altri velivoli. Venne quindi aperta una inchiesta e i Dr.I furono subito messi a terra. Alla fine la soluzione fu trovata in un miglioramento della qualit\u00e0 di costruzione e in una migliore protezione dagli effetti dell'umidit\u00e0. La Fokker fu costretta anche ad apportare, a proprie spese, questi cambiamenti sui triplani gi\u00e0 costruiti. Bench\u00e9 venisse reimmesso in servizio, e i problemi dell'ala fossero in gran parte risolti, il Dr.I non riguadagn\u00f2 mai la completa fiducia dei piloti. Nel 1929 la NACA effettu\u00f2 una ricerca sul problema dell'ala del Dr.I e giunse alla conclusione che l'ala superiore, alle alte velocit\u00e0, doveva resistere ad un peso di 2,55 volte maggiore dell'ala inferiore.\nI problemi strutturali evidenziati dal caccia preclusero qualsiasi possibilit\u00e0 di ottenere grandi ordinativi e sebbene rimanesse in produzione fino al maggio del 1918 alla fine saranno 320 gli esemplari realizzati. Appena divenne disponibile in grandi numeri il Fokker D.VII, il Dr.I venne ritirato dalla prima linea ed utilizzato nelle unit\u00e0 di difesa basate in Germania o come addestratore.\nEsemplari attualmente esistenti.\nAl termine del conflitto il modello sub\u00ec le sorti previste dalle restrizioni imposte dal Trattato di Versailles, dove dell'intera flotta di velivoli militari tedeschi requisiti solo una parte vennero ceduti alle nazioni vincitrici a titolo di parziale risarcimento di guerra. I Dr.I superstiti vennero quasi totalmente avviati alla distruzione, tuttavia almeno tre furono gli esemplari sopravvissuti. Il Dr.I seriale 528/17 venne utilizzato come laboratorio volante dal Deutsche Versuchsanstalt f\u00fcr Luftfahrt (DVL), istituto di ricerca sull'aerodinamica con sede ad Adlershof. Dopo essere stato utilizzato in almeno due film, il 528/17 si ritiene sia rimasto distrutto per incidente nei tardi anni trenta. Il seriale 152/17, con il quale Manfred von Richthofen ottenne tre abbattimenti, venne esposto al \"Zeughaus\", museo di Berlino che venne distrutto in uno dei bombardamenti sulla Germania durante la seconda guerra mondiale.\nNel 1932 la Fokker riusc\u00ec ad assemblare un Dr.I da singoli componenti sopravvissuti. Il modello venne esposto presso le strutture museali del \"Deutsche Luftfahrt-Sammlung\" di Berlino. Anche questo venne distrutto nel 1943 durante i bombardamenti alleati sulla citt\u00e0.\nAttualmente non esistono altro che alcune parti originali del Dr.I distribuite in diversi museo sparsi nel mondo, tuttavia il fascino che rappresentava il modello indusse numerosi amatori a realizzarne negli anni repliche, sia in scala 1:1 che ridotta, affiancate da quelle commissionate per musei aeronautici, sia destinate alla mostra statica che come repliche volanti, utilizzate anche nei film, nelle collezioni museali, come nello statunitense Old Rhinebeck Aerodrome a Red Hook, Stato di New York, o dai loro proprietari in manifestazioni aeree. In Italia si ricorda la replica in scala 1:1, marche I-LYNC, l'unica volante in territorio italiano, realizzata dall'appassionato pilota Giancarlo Zanardo nel 1986 e utilizzata dalla Fondazione Jonathan Collection.\nIl 5 luglio 2014 Bruce Dickinson, cantante della band heavy metal inglese Iron Maiden ha pilotato una replica volante di un Fokker Dr.I nello show aereo tenutosi durante il Sonisphere Festival di Knebworth.\nCultura di massa.\nNell'immaginario collettivo, l'abbinamento della figura del Barone Rosso Manfred von Richthofen e del triplano Fokker Dr.I \u00e8 indissolubile, per quanto von Richthofen non abbia che pilotato il modello solo nell'ultima parte della sua carriera, fosse quello con cui ha ottenuto solo una parte dei suoi abbattimenti e non fosse l'unico modello che avesse dipinto interamente di rosso come simbologia personale.\nIn ambito cinematografico sono numerosi i film che narrano le gesta di von Richthofen e in ognuno di questi \u00e8 presente un Dr.I, repliche costruite da aziende specializzate la cui accuratezza si affin\u00f2 negli anni per avvicinarsi il pi\u00f9 possibile all'aspetto del modello originale. Tra le varie pellicole che ne hanno utilizzato repliche volanti si ricordano:\nIn ambito videoludico, numerosissimi sono i videogiochi che hanno utilizzato il Dr.I, dai modelli a disposizione dei simulatori di volo, nel pi\u00f9 semplice pilotaggio di un simulatore classico come FlightGear che in quelli di combattimento aereo dove oltre all'abilit\u00e0 di tenere in volo il modello \u00e8 necessario pianificare un profilo di missione (ad esempio il classico Wings del 1990 o la sua rivisitazione del 2014), ai pi\u00f9 semplici arcade."}
{"id": "548082", "revid": "793215", "url": "https://it.wikipedia.org/wiki?curid=548082", "title": "Soba (disambigua)", "text": ""}
{"id": "548084", "revid": "400694", "url": "https://it.wikipedia.org/wiki?curid=548084", "title": "Orioniani", "text": "Gli Orioniani sono una specie aliena dell'universo fantascientifico di \"Star Trek\".\nDescrizione.\nGli Orioniani sono una specie che considera legale la pratica della schiavit\u00f9 e la sfrutta come fonte di reddito vendendo schiavi ad altre civilt\u00e0.\nLe donne di questa specie, che hanno la fama di essere sessualmente insaziabili, secernono degli ormoni che provocano reazioni incontrollabili in molte specie umanoidi e che rendono i maschi della loro specie succubi (\"ENT\": \"Le schiave di Orione\").\nSindacato di Orione.\nPotente organizzazione criminale del Quadrante Alfa gestita dagli Orioniani. I membri di questa organizzazione preferiscono il suicidio ad una testimonianza davanti alle autorit\u00e0 che potrebbe compromettere l'organizzazione.\nQuark ha scelto di non aderire all'organizzazione per gli elevati costi di ingresso (\"DS9\": \"La Scalata\")."}
{"id": "548087", "revid": "1226", "url": "https://it.wikipedia.org/wiki?curid=548087", "title": "Ornariani", "text": ""}
{"id": "548088", "revid": "344503", "url": "https://it.wikipedia.org/wiki?curid=548088", "title": "Patricia Highsmith", "text": "Divenne nota per i suoi thriller psicologici da cui sono stati tratti pi\u00f9 di 24 adattamenti cinematografici; il suo primo romanzo, \"Sconosciuti in treno\", \u00e8 stato adattato sia per il palcoscenico che come film pi\u00f9 volte, in particolare da Alfred Hitchcock nel 1951. Oltre alla sua serie di cinque romanzi con Tom Ripley come protagonista, ha scritto altri 18 romanzi e numerosi racconti.\nBiografia.\nPatricia Highsmith viene cresciuta dalla nonna, dimostrando fin dalla giovane et\u00e0 una grande tendenza verso la scrittura. Il suo primo romanzo, \"Sconosciuti in treno\", \u00e8 del 1950 e alla sua prima apparizione negli Stati Uniti non riscuote un grande successo; tuttavia il grande regista Alfred Hitchcock ne fa il soggetto per il suo film \"L'altro uomo\". Forse anche a causa delle tematiche forti e talora disturbanti, la scrittrice \u00e8 stata pi\u00f9 apprezzata dalla critica europea che non da quella del suo paese natale; in Europa la Highsmith ha vissuto dal 1963 sino alla sua morte.\nNella sua casa ad Aurigeno, nel comune di Maggia, e poi in quella di Tegna, entrambe in Svizzera, ha trascorso gran parte della sua vita appartata e lontana dai riflettori della notoriet\u00e0, coltivando anche diverse relazioni omosessuali. Tra i suoi personaggi pi\u00f9 noti c'\u00e8 l'amorale Tom Ripley, truffatore, assassino, protagonista di cinque romanzi dell'autrice e portato pi\u00f9 volte anche sugli schermi del cinema da famosi registi, da Ren\u00e9 Cl\u00e9ment (\"Delitto in pieno sole\") ad Anthony Minghella (\"Il talento di Mr. Ripley\"), passando per Wim Wenders (\"L'amico americano)\" e Liliana Cavani (\"Il gioco di Ripley\")"}
{"id": "548091", "revid": "212348", "url": "https://it.wikipedia.org/wiki?curid=548091", "title": "Osaariani", "text": ""}
{"id": "548099", "revid": "1226", "url": "https://it.wikipedia.org/wiki?curid=548099", "title": "Paradani", "text": ""}
{"id": "548100", "revid": "363629", "url": "https://it.wikipedia.org/wiki?curid=548100", "title": "Wetware", "text": "Il termine wetware \u00e8 utilizzato per descrivere l'interazione tra il cervello umano e software.\nPrima che neil termine \"wetware\" si affermasse, gi\u00e0 negli anni 1970 furono coniate le parole meatware e liveware che, tenendo in considerazione i concetti informatici di hardware e software, tentavano di stabilire un parallelismo tra il funzionamento del cervello e quello dei computer.\n\"Wetware\" pu\u00f2 quindi indicare: "}
{"id": "548102", "revid": "1226", "url": "https://it.wikipedia.org/wiki?curid=548102", "title": "Paxan", "text": ""}
{"id": "548104", "revid": "339392", "url": "https://it.wikipedia.org/wiki?curid=548104", "title": "Platoniani", "text": ""}
{"id": "548107", "revid": "729019", "url": "https://it.wikipedia.org/wiki?curid=548107", "title": "Morane-Saulnier Type L", "text": "Il Morane-Saulnier Type L, indicato secondo le convenzioni dell'esercito francese come MoS-3 ma citato anche come Morane Parasol, era un monomotore monoplano ad ala alta a parasole, sviluppato dall'azienda aeronautica francese Soci\u00e9t\u00e9 des A\u00e9roplanes Morane-Saulnier negli anni dieci del XX secolo e prodotto, oltre che dalla stessa, su licenza nell'Impero russo, dalla Dux e dalla Lebed.\nDestinato inizialmente, grazie alla sua impostazione biposto, al ruolo di aereo da ricognizione, venne in seguito utilizzato come caccia grazie agli esperimenti condotti dal pilota collaudatore che lo port\u00f2 in volo per la prima volta, l'asso francese Roland Garros. Questi, utilizzando un rudimentale meccanismo di sincronizzazione, abbatt\u00e9 almeno 3 velivoli nei primi 20 giorni dell'aprile 1915.\nIntrodotto nell'aprile 1915 venne utilizzando principalmente dall'A\u00e9ronautique Militaire, la componente aerea dell'Arm\u00e9e de terre (l'esercito francese), e dal britannico Royal Flying Corps durante la prima guerra mondiale rimanendo in servizio, anche in altre forze aeree delle nazioni della Triplice intesa, fino al termine del conflitto e, in numero minore, nel primo dopoguerra in numerose aeronautiche militari.\nStoria del progetto.\nL'aereo era un'evoluzione del precedente Type G ed adottava una nuova ala a parasole, cio\u00e8 con l'ala pi\u00f9 alta e separata dalla fusoliera. Questo tipo di ala era stata gi\u00e0 sperimentata in alcune versioni del Type G, che normalmente adottava un'ala medio-alta.\nIl Type L adottava una fusoliera a sezione rettangolare e gli impennaggi di coda presentavano una struttura molto semplice anche per l'epoca, dotata di sole parti mobili: timone ed equilibratore. Era privo di stabilizzatori e deriva, quest'ultima introdotta solo nelle ultime serie.\nLa prima commessa per 50 esemplari di questo velivolo arriv\u00f2 dal governo turco, ma gli esemplari vennero requisiti dall'Aviation Militaire all'inizio del conflitto ed andarono ad equipaggiare le \"Escadrille\" (squadriglie) MS-23 e MS-26. Furono designati MS.3.\nI primi caccia.\nL'aereo, biposto, era destinato a compiti di ricognizione e in genere volava disarmato, non disponendo nemmeno dell'arma brandeggiabile per l'osservatore che iniziava ad equipaggiare i primi biposto militari. L'\"exploit\" del velivolo come caccia nasce dall'interessamento di uno dei suoi piloti, il futuro asso Roland Garros, in servizio presso la Escadrille 26, che collabor\u00f2 con Raymond Saulnier proprio alla sistemazione dell'arma sul velivolo. Si trattava di una mitragliatrice Hotchkiss Mle 1914 da 7,9 mm installata davanti al pilota. Per evitare di danneggiare l'elica in movimento, questa era dotata di piastre d'acciaio che funzionavano da deflettori deviando le pallottole.\nQuesto rudimentale meccanismo di sincronizzazione era stato studiato in Francia fin dal 1913, ed era stato preferito all'impiego sul Type L di Garros ad un pi\u00f9 sofisticato interruttore meccanico ancora in fase di sviluppo. Questi esperimenti facevano della Francia la potenza europea all'avanguardia in questo particolare settore. Anche in Germania erano allo studio i primi meccanismi di sincronizzazione meccanica, mentre nel Regno Unito si utilizzava la soluzione \"alternativa\" di utilizzare aerei ad elica spingente in cui l'osservatore con la mitragliatrice sedesse davanti al pilota, come il Vickers F.B.5 \"Gunbus\". L'altra possibilit\u00e0 di utilizzare mitragliatrici montante all'esterno del disco dell'elica veniva esplorata nel Nieuport Type 11 e nel Caproni Ca.20, quest'ultimo rimasto allo stadio di prototipo.\nIl Type L modificato con la dotazione di questa mitragliatrice in \"caccia\" cominci\u00f2 a prestare servizio nel marzo del 1915. Il successo fu immediato tanto che Garros abbatt\u00e9 il primo velivolo avversario, un Albatros biposto il 1\u00ba aprile successivo, seguito da altri due (o forse 3) aerei velivoli tedeschi, impresa eccezionale per l'epoca. Il 19 aprile per\u00f2 fu la volta di Garros ad essere abbattuto. Con il velivolo danneggiato atterr\u00f2 dietro le linee tedesche e fu catturato insieme al suo velivolo, che non era riuscito ad incendiare. L'aereo fu attentamente analizzato e i dati ricavati influenzarono la realizzazione del Fokker E.I. Il velivolo tedesco, che fece la sua comparsa in servizio nel luglio successivo, nasceva comunque caccia monoposto e disponeva di meccanismo di sincronizzazione meccanico di serie.\nParadossalmente il successo della soluzione impiegata sul Type L di Garros fece s\u00ec che si scatenasse una \"corsa agli armamenti\" che lo rese rapidamente obsoleto.\nImpiego operativo.\nIl Type L fu utilizzato oltre che dall'aviazione militare francese anche dal Royal Flying Corps e dal Royal Naval Air Service britannici e dalla Marina Imperiale russa, che lo utilizz\u00f2 anche in versione dotata di sci.\nOltre a Garros anche i futuri assi Eduard Martynovich Pulpe che ottenne due vittorie nella Battaglia di Verdun, Jean Navarre che ottenne una vittoria con il Type L sempre il 1\u00ba aprile ed una il 13 aprile e Clive Brewster-Joske una vittoria il 29 febbraio 1916.\nNella carriera del Type L, oltre al primato di primo abbattimento di un velivolo grazie ad una mitragliatrice \"in caccia\", detiene anche il primato del primo Zeppelin distrutto in un combattimento aereo. Il 7 giugno 1915, il Type L di Reginald Alexander John Warneford, sottotenente del Royal Naval Air Service, prese quota per sorvolare l'aeronave dell'esercito LZ 37 e lo bombard\u00f2 con 6 bombe Hales da 9 kg. Almeno una di queste colp\u00ec l'involucro. L'esplosione caus\u00f2 un incendio, che fece precipitare l'aeronave sopra Gand poco dopo.\nVarianti e sviluppi.\nAnche sul Type N venne adottato il sistema di sincronizzazione per mezzo di piastre corazzate."}
{"id": "548108", "revid": "212348", "url": "https://it.wikipedia.org/wiki?curid=548108", "title": "Ponea", "text": ""}
{"id": "548110", "revid": "599013", "url": "https://it.wikipedia.org/wiki?curid=548110", "title": "The Demon", "text": ""}
{"id": "548111", "revid": "47065170", "url": "https://it.wikipedia.org/wiki?curid=548111", "title": "The demon", "text": ""}
{"id": "548112", "revid": "400694", "url": "https://it.wikipedia.org/wiki?curid=548112", "title": "Profeti di Bajor", "text": "I Profeti di Bajor (o semplicemente Profeti) sono delle entit\u00e0 aliene dell'universo fantascientifico di \"Star Trek\". Appaiono per la prima volta nella serie televisiva \"\" e sono un elemento centrale della religione dei Bajoriani. Secondo il credo religioso bajoriano, i Profeti sono gli dei protettori e le guide del popolo di Bajor.\nI Profeti vivono in un continuum spaziotemporale differente, in cui il tempo non \u00e8 una dimensione lineare. Riescono a passare nel nostro universo attraverso il tunnel spaziale bajoriano, conosciuto anche come Tempio Celeste, e per comunicare talvolta utilizzano dei cristalli, che sono venerati dai Bajoriani. Sono soliti comunicare con i loro interlocutori ricreando immagini di ambienti e persone a loro familiari.\nCristalli dei Profeti.\nNoti anche come Lacrime dei Profeti, i cristalli sono artefatti mistici appartenenti alla religione bajoriana. Negli ultimi 10.000 anni sono stati scoperti nove di questi cristalli, tutti della stessa forma che ricorda una clessidra terrestre e tutti con una forte carica di energia. Secondo la religione bajoriana questi cristalli rappresentano un messaggio da parte dei Profeti. Tutti i cristalli, tranne uno, sono stati portati via da Bajor durante l'occupazione cardassiana."}
{"id": "548114", "revid": "287204", "url": "https://it.wikipedia.org/wiki?curid=548114", "title": "Ludovico Magrini", "text": "Attivit\u00e0 di giornalista professionista.\nNel 1955 divenne redattore de \"L'Osservatore Romano\" grazie ad una ricerca sui concili ecumenici.\nDal 1960 al 1966 diresse la Stampa italiana nel mondo (SIM), agenzia di stampa per i giornali italiani all'estero. Nel 1961 divenne giornalista pubblicista e capo redattore della KDIA, stazione radio italo-americana con sede a San Francisco.\nImpegno per i beni culturali.\nNel 1955 fond\u00f2 l'associazione \"Italia nuova\", un movimento giovanile a carattere culturale. Ha pubblicato il giornale studentesco titolato l'\"\u00abl'Idea\u00bb\", in pochissime copie, disegnato a mano e con testo dattiloscritto, che trattava temi di cultura generale: i soci visitavano musei, scoprivano Roma e si riunivano per commentare queste esperienze e discutere di letteratura.\nNel 1960 fond\u00f2 a Tarquinia l' \"Unione archeologica dell'Etruria\", allo scopo di sensibilizzare l'opinione pubblica ai problemi dei beni culturali, collaborando con la Soprintendenza nell'azione di tutela del patrimonio. L'associazione si dissolse nel 1961, per l'indifferenza delle istituzioni e la scarsa mobilitazione volontaristica.\nI Gruppi archeologici d'Italia.\nNel 1962 fond\u00f2 la rivista \"Archeologia\", ancora in pubblicazione come organo ufficiale di stampa dei Gruppi archeologici d'Italia, le cui linee editoriali fondative erano la denuncia del degrado del patrimonio storico-artistico italiano e la nuova idea, per l'epoca, del volontariato culturale.\nNel 1963 nacque il Gruppo archeologico romano e nel 1964 il \"Centro italiano di ricerca archeologica\" (CIRA), che nel 1965 trasform\u00f2 il proprio nome in Gruppi archeologici d'Italia (GA d'Italia). L'associazione, tuttora attiva, costitu\u00ec per tutta la vita l'impegno principale di Magrini.\nAlla fine degli anni ottanta si dedic\u00f2 in modo particolare ad intrecciare rapporti con altre associazioni di stessi intenti in Europa e il 18 aprile 1990 fond\u00f2 a Roma, in Campidoglio, il \"Forum europeo delle associazioni archeologiche\" o \"Koin\u00e9\", di cui i Gruppi archeologici d'Italia fanno parte."}
{"id": "548115", "revid": "1226", "url": "https://it.wikipedia.org/wiki?curid=548115", "title": "Prytt", "text": ""}
{"id": "548117", "revid": "640389", "url": "https://it.wikipedia.org/wiki?curid=548117", "title": "Seconda Repubblica spagnola", "text": "La Seconda Repubblica spagnola, nota ai contemporanei semplicemente come Repubblica Spagnola (in spagnolo \"Rep\u00fablica Espa\u00f1ola\"), fu proclamata il 14 aprile 1931, contestualmente alla partenza per l'esilio di re Alfonso XIII, ed ebbe termine il 1\u00ba aprile 1939, a seguito alla vittoria nella guerra civile dei ribelli nazionalisti guidati da Francisco Franco.\nLe elezioni generali si svolsero tre volte: il 28 giugno 1931, il 19 novembre 1933 e il 16 e il 23 febbraio 1936.\nStoria.\nProclamazione della Repubblica.\nIl 27 agosto 1930 le formazioni politiche repubblicane (sinistra, i radicali e destra liberale) costituirono un comitato rivoluzionario, come base per un futuro governo provvisorio nel dicembre 1930 di transizione dalla monarchia alla repubblica (patto di San Sebastian). Anche una parte dei militari si ribell\u00f2 alla monarchia tra cui il tenente colonnello dell'aeronautica Ram\u00f3n Franco (fratello del generale Francisco Franco) e il generale Gonzalo Queipo de Llano.\nNel febbraio del 1931, il presidente del consiglio, ammiraglio Juan Bautista Aznar-Caba\u00f1as incaricato dal re, si assunse la responsabilit\u00e0 di convocare le prime libere elezioni municipali, dopo la dittatura di Miguel Primo de Rivera (1923-1930), per valutare il supporto popolare alla monarchia, prima di indire le elezioni politiche generali con una nuova legge elettorale. Le elezioni municipali si tennero il 12 aprile 1931 e dettero uno storico risultato: anche se i partiti monarchici tradizionali avevano conseguito la maggioranza nelle zone rurali, i repubblicani risultarono vincitori in 41 capoluoghi di provincia (contro 8) e, soprattutto, avevano stravinto a Madrid e a Barcellona. I sostenitori della Repubblica considerarono questi risultati come un plebiscito per la sua costituzione immediata. Il 14 aprile 1931 re Alfonso XIII si autosospese e part\u00ec immediatamente per l'esilio. La Repubblica venne proclamata nella localit\u00e0 basca di Eibar. Nei giorni successivi la popolazione favorevole alla repubblica scese in piazza nelle principali citt\u00e0 spagnole (Valencia, Siviglia, Oviedo, Saragozza, Barcellona) per manifestare la propria gioia. Il 14 aprile la Catalogna, per tramite dei suoi rappresentanti Llu\u00eds Companys i Jover e Francesc Maci\u00e0 dell'Esquerra Republicana de Catalunya, si era proclamata repubblica autonoma nell'ambito di uno Stato federale spagnolo e Maci\u00e0 fu nominato primo presidente della \"Generalitat de Catalunya\".\nSubito dopo a Madrid si form\u00f2 il governo provvisorio, che ebbe il sostegno della Guardia Civil guidata dal generale Jos\u00e9 Sanjurjo, con la presenza dei maggiori rappresentanti di tutte le forze politiche: per la destra liberal-repubblicana c'erano Miguel Maura e Alcal\u00e1 Zamora; per i repubblicani di sinistra Manuel Aza\u00f1a e Marcelino Domingo; per i radicali Lerroux e Mart\u00ednez Barrio; per i socialisti Largo Caballero, Indalecio Prieto e Fernando de los R\u00edos; per i nazionalisti catalani Nicolau d'Olwer e per i galiziani il repubblicano Santiago Casares Quiroga. Fuori dalla coalizione rimasero la destra monarchica, i nazionalisti baschi e la parte pi\u00f9 estrema della sinistra (comunisti e anarchici).\nLe violenze contro le chiese.\nLa vittoria repubblicana e la partenza del Re, accesero gli animi dei partiti e delle formazioni politiche radicali, socialiste, comuniste e anarchiche che fomentarono la popolazione contro gli aspetti pi\u00f9 tradizionalisti, come la religione e la Chiesa cattolica spagnola.\nFin dalla nascita della repubblica, ampi settori della Chiesa spagnola si erano espressi contro il nuovo ordinamento istituzionale, tra questi l'arcivescovo di Toledo e primate di Spagna Pedro Segura, con un'infuocata pastorale del 7 maggio 1931 in cui ribad\u00ec il sostegno al re Alfonso XIII. Il 10 maggio un circolo monarchico, formato soprattutto da ufficiali dell'esercito in calle Alcal\u00e0 fu assaltato e bruciato dalla folla. Nella notte tra l'11 e il 12 maggio 1931, nel corso di nuovi violenti tumulti guidati dagli anarchici quasi tutti inquadrati nella \"Confederaci\u00f3n Nacional del Trabajo\" furono assalite e incendiate numerose chiese, monasteri ed edifici religiosi in Madrid. And\u00f2 completamente distrutta la chiesa gesuita di Calle de la flor I tumulti e gli assalti alle chiese si svilupparono anche in altre zone della Spagna come a Malaga, Siviglia e Cadice. Il governo, oltre a decretare l'espulsione del vescovo Segura, si rifiut\u00f2 di far intervenire la Guardia Civil per porre fine agli assalti:\nGli scioperi e i primi provvedimenti.\nIn base a ci\u00f2 che era stato concordato nel Patto di San Sebasti\u00e1n, il governo provvisorio indisse le elezioni delle Corti costituenti (\"Cortes\") per il 28 giugno 1931.\nLa Repubblica dovette far fronte immediatamente ai conflitti sociali (scioperi proclamati dai sindacati anarchici della \"Confederaci\u00f3n Nacional del Trabajo\" a Siviglia, a Barcellona, e nelle Asturie), contro cui il governo ricorse con l'utilizzo della Guardia Civil.\nSi ebbero in questa fase i primi morti.\nContemporaneamente si decise di adottare una politica riformatrice con carattere di urgenza che precedesse le elezioni. Fu avviata una serie di decreti ministeriali relativi alla riforma agraria in cui si faceva divieto ai proprietari terrieri di poter licenziare i propri coloni e di assumerne da altre municipalit\u00e0. Si stabilirono inoltre le otto ore lavorative. Inoltre il nuovo ministro della Guerra Manuel Aza\u00f1a procedette alla riforma dell'esercito riducendo a un anno la ferma, abolendo il grado di tenente generale e chiudendo il 30 giugno 1931 la \"Academia Militar de Zaragoza\" di cui era comandante Francisco Franco accusata da Aza\u00f1a di essere un bastione del militarismo reazionario. Gli ufficiali che si rifiutarono di giurare fedelt\u00e0 alla Repubblica furono congedati. Inoltre fu creata una formazione paramilitare denominata \"Guardia de Asalto\" da impiegare nelle grandi citt\u00e0, mentre la Guardia Civil fu destinata alle campagne e ai piccoli centri. La norma che pi\u00f9 provoc\u00f2 disagio fra i militari fu quella che intendeva rivedere completamente le promozioni avvenute \"per merito\" durante la guerra marocchina di circa mille graduati.\nNel frattempo furono avviati colloqui con i rappresentanti della \"\"Generalitat de Catalunya\" che il 14 aprile si era proclamata Repubblica Catalana nell'ambito di uno Stato federale spagnolo. Proclamando l'autonomia la \"Generalitat de Catalunya\"\" aveva violato gli accordi di San Sebastian. L'Esquerra Republicana de Catalunya di Francesc Maci\u00e0 pur essendo legata alla sinistra non raccoglieva la fiducia dei politici di Madrid che in essa vedevano forte l'apporto degli anarchici della \"Confederaci\u00f3n Nacional del Trabajo\".\nIl biennio socialista (1931-1933).\nIl 28 giugno 1931 si tennero le elezioni generali che videro la vittoria alle Corti della sinistra. Il governo fu composto esclusivamente dalle forze di sinistra che focalizzarono il loro obiettivo contro la Chiesa cattolica nonostante la popolazione spagnola fosse ancora profondamente religiosa. La \"profondit\u00e0 religiosa\" della Spagna viene comunque messa in discussione dalla affermazione di Antony Beevor nel saggio \"La guerra civile spagnola\", l\u00ec dove si afferma che nel periodo storico della Seconda Repubblica \"la presenza di fedeli nelle chiese spagnole fosse la pi\u00f9 bassa di qualsiasi altra nazione cristiana, meno del 20% del totale della popolazione andava a messa e nella maggior parte della zona a sud della Sierra de Guadarrama la presenza era inferiore al 5%. Nonostante queste statistiche, le gerarchie ecclesiastiche, in Spagna e a Roma, erano convinte che la Repubblica aveva deciso una persecuzione\" Il 6 luglio 1931 l'anarchica \"Confederaci\u00f3n Nacional del Trabajo\" indisse lo sciopero del personale telefonico, ci\u00f2 port\u00f2 a scontri tra anarchici e forze dell'ordine a Siviglia dove vi furono sette morti. Allo sciopero segu\u00ec quindi lo sciopero generale e nei giorni seguenti ci furono altri trenta morti tra operai e forze di polizia finch\u00e9 il 22 luglio il Governo proclam\u00f2 lo \"stato di guerra\".\nLe riforme militari promosse da Aza\u00f1a gi\u00e0 nell'ottobre 1931 gli alienarono le simpatie iniziali di parte dei vertici militari.\nFase costituente.\nLe \"Cortes Generales\" nominarono una Commissione costituzionale incaricata di elaborare un progetto di Costituzione, che fu approvato nel dicembre del 1931, dopo tre mesi di dibattito.\nLa Costituzione spagnola del 1931 stabiliva i seguenti principi:\nLa costituzione non ottenne il consenso di tutte le forze politiche. Sebbene fosse stata approvata da una larga maggioranza, evidenziava le profonde differenze tra la sinistra e la destra, soprattutto relativamente alla questione religiosa e a quella delle autonomie.\nLa questione religiosa.\nI settori cattolici si opposero alla \"aconfesionalidad\" (neutralit\u00e0 confessionale) dello Stato, mentre la destra pi\u00f9 centralista non accett\u00f2 la riforma della struttura statale che garantiva il diritto all'autogoverno di alcune regioni. Particolarmente invise alla Chiesa erano le norme che disponevano lo scioglimento di tutti gli ordini religiosi, la fine dei sussidi ai religiosi entro due anni (i sussidi erano stati concessi come indennizzo a seguito della confisca delle terre della Chiesa nel 1837). Inoltre fu di fatto abolito l'insegnamento religioso e fu sancita la separazione tra Stato e Chiesa, del concetto su cui per secoli si era basata l'idea di indissolubilit\u00e0 di legame tra la Chiesa e lo Stato di Spagna. Fu il ministro Manuel Aza\u00f1a D\u00edaz a rendere meno dure le norme contro la Chiesa limitando lo scioglimento degli ordini religiosi alla sola Compagnia di Ges\u00f9.\nL'approvazione degli articoli anti-clericali della Costituzione determin\u00f2 le dimissioni degli esponenti cattolici presenti nel governo Miguel Maura e Niceto Alcal\u00e1-Zamora y Torres. A seguito delle dimissioni di quest'ultimo dalla Presidenza del Consiglio si scelse Manuel Aza\u00f1a. Alejandro Lerroux, alla guida del \"Partido Republicano Radical\" PRR pass\u00f2 all'opposizione. Infine Alcal\u00e1-Zamora accett\u00f2 di diventare Presidente della Repubblica il 10 dicembre 1931.\nNel gennaio 1932 i cimiteri delle chiese furono dati ai comuni ed in alcuni casi fu imposta una tassa sui funerali di rito cattolico. Dalle scuole furono rimossi i crocefissi, cos\u00ec come dagli ospedali. Furono inoltre vietati i rintocchi delle campane.\nIl 17 maggio 1933, il governo var\u00f2 definitivamente la controversa legge sulle confessioni e congregazioni religiose (\"Ley de Confesiones y Congregaciones Religiosas\"), ratificata dalle \"Cortes Generales\" il 2 giugno 1933, e regolamentata con decreto del 27 luglio successivo. La legge attuava il divieto costituzionale dell'insegnamento per gli ordini religiosi, mentre si espropriavano tutti i beni e le propriet\u00e0 ecclesiastiche. La legge fu un duro colpo al sistema scolastico del paese (le scuole gestite dagli ordini religiosi contavano 350.000 alunni) in un paese dove un terzo della popolazione era analfabeta. [[Papa Pio XI]] reag\u00ec contro questa legge, con l'[[enciclica]] \"[[Dilectissima Nobis]]\" del 3 giugno 1933, a difesa dei diritti civili dei cattolici.\nIl sollevamento di Jos\u00e9 Sanjurjo.\nIl 31 dicembre 1931 a [[Castilblanco]] la [[Confederaci\u00f3n Nacional del Trabajo|CNT]] organizz\u00f2 un comizio ma l'autorit\u00e0 neg\u00f2 il permesso cos\u00ec i manifestanti decisero ugualmente di scendere in piazza. La [[Guardia Civil]] intervenne per impedirne lo svolgimento ma a quel punto le quattro guardie furono circondate dalla folla e linciate. Il generale [[Jos\u00e9 Sanjurjo|Sanjurjo]], comandante della [[Guardia Civil]] fu destituito e trasferito ai [[Carabineros]], si rec\u00f2 in seguito a [[Castilblanco]] rimanendo sconvolto dai racconti delle altre guardie sopravvissute.\nIl 10 agosto 1932 il generale [[Jos\u00e9 Sanjurjo|Sanjurjo]], con l'appoggio di circoli monarchici e numerosi militari mise in atto un [[colpo di Stato]] che ebbe sul momento successo a [[Siviglia]] ma che per\u00f2 fu facilmente contrastato dal governo a Madrid che procedette a retate e a Siviglia da uno [[sciopero generale]] proclamato dalla [[Confederaci\u00f3n Nacional del Trabajo|CNT]] unitamente ai militanti comunisti. Sanjurjo fu catturato mentre tentava di raggiungere il [[Portogallo]] e condannato a morte. La pena fu in seguito sospesa e mandato in esilio in Portogallo, al tempo retto da una dittatura.\nLo statuto per la Catalogna e la riforma agraria.\nLa vittoria del governo sugli insorti e il prestigio acquisito permisero di accelerare alcune riforme come lo statuto per la Catalogna approvato il 9 settembre e la riforma agraria. Le elezioni in Catalogna si tennero il 20 novembre e furono vinte dall'[[Esquerra Republicana de Catalunya]] di [[Llu\u00eds Companys i Jover]]. Lo statuto concesso alla Catalogna provoc\u00f2 analoghe richieste anche da altre regioni come i [[Paesi Baschi]], la [[Comunidad Valenciana]], la [[Castiglia]] e la [[Galizia (Spagna)|Galizia]]. La riforma agraria fu pi\u00f9 complessa e furono lottizzati tutti i possedimenti superiori ai 56 acri\nI fatti di Casas Viejas.\nAltri tragici avvenimenti vi furono l'11 gennaio 1933 quando a [[Benalup-Casas Viejas|Casas Viejas]] alcuni anarchici della CNT venuti da fuori diedero vita ad una sommossa. Le quattro Guardie civili presenti nella caserma furono assediate e fatte bersaglio di armi da fuoco, due furono ferite a morte, le rimanenti chiesero rinforzi e dalla vicina [[Medina-Sidonia]] arrivarono gli Asaltos. Gli anarchici in breve furono respinti su una collina dove si asserragliarono, nel frattempo gli Asaltos perquisirono le case. Ad una abitazione, in cui un anarchico si era barricato insieme alla figlia e resisteva sparando con la doppietta, la polizia diede fuoco. Gli occupanti furono abbattuti quando ne uscirono per scampare al rogo. In seguito furono uccisi altri dodici anarchici che gi\u00e0 in precedenza si erano arresi. Negli scontri caddero in tutto circa ventiquattro persone. L'opposizione sfrutt\u00f2 l'avvenimento per attaccare il governo e nell'aprile 1933, in occasione delle elezioni municipali i partiti di governo andarono incontro a una forte flessione dei consensi. Nell'estate [[Manuel Aza\u00f1a]] si dimise fissando le elezioni per il 19 novembre 1933. Si susseguirono ben due crisi di governo e il leader dei radicali [[Alejandro Lerroux]] divenne [[Primi ministri della Spagna|presidente del consiglio]] dal 12 settembre all'8 ottobre 1933 quando lasci\u00f2 al compagno di partito [[Diego Mart\u00ednez Barrio]] che govern\u00f2 fino all'8 dicembre 1933.\nIl biennio conservatore (1933-1935).\nLe elezioni.\n[[File:01 eibar.jpg|thumb|Le elezioni del 1933 furono le prime in Spagna cui furono ammesse anche le donne]]\nLe elezioni del 19 novembre 1933 alle \"[[Cortes Generales]]\" furono vinte dai conservatori del [[CEDA]], guidata da [[Jos\u00e9 Maria Gil-Robles]], una coalizione di partiti della destra monarchica e [[Nazionalismo spagnolo|nazionalista]]. Oltre ad una perdita di consensi fra gli elettori dalla sinistra, la Ceda ottenne alti consensi soprattutto tra le donne che si trovarono per la prima volta a votare. Inoltre tutte le formazioni di destra erano confluite in un unico cartello elettorale, cosa che non era stata fatta a sinistra che peraltro si era progressivamente \"bolscevizzata\". In parte dovuta alla volont\u00e0 di [[Francisco Largo Caballero]] del [[PSOE]] di disputare l'elettorato dei lavoratori ai sindacati anarchici rompendo con la sinistra moderata proponendo la [[nazionalizzazione]] delle terre e lo scioglimento di tutti gli [[ordini religiosi]], della [[Guardia Civil]] e dell'[[esercito]] in favore di una milizia \"democratica\". A seguito della sconfitta il PSOE, sotto la guida di Largo Caballero che aveva messo in minoranza il moderato [[Idalecio Prieto]], incominci\u00f2 ad armarsi in vista di una prossima insurrezione che avrebbe dovuto portare alla \"dittatura del proletariato\" ignorando gli avvertimenti del vecchio leader del sindacato socialista [[Uni\u00f3n General de Trabajadores]] [[Juli\u00e0n Besteiro]] che considerava il tentativo di imporre la \"dittatura del proletariato\" \"una vana illusione di bambini\". Come la sinistra anche i gruppi di destra incominciarono ad armarsi, i [[carlismo|Carlisti]] in [[Navarra]] e in parte il piccolo [[Falange Espa\u00f1ola y de las J.O.N.S.|movimento falangista]] a [[Madrid]].\nLa \"[[Falange Espa\u00f1ola de las Juntas de Ofensiva Nacional Sindicalista|Falange Espa\u00f1ola]]\" che si present\u00f2 per la prima volta alle elezioni fece eleggere il proprio leader [[Jos\u00e9 Antonio Primo de Rivera]] e il 13 febbraio 1934 si fuse con le \"[[Juntas de Ofensiva Nacional-Sindicalista]]\" (JONS) di [[Ramiro Ledesma Ramos]] e [[On\u00e9simo Redondo Ortega]]. A sinistra un'inedita alleanza fatta a [[Malaga]] tra il [[Partito Comunista di Spagna]], il [[Partito Socialista Operaio Spagnolo]] e la [[Sinistra Repubblicana (Spagna)|Sinistra Repubblicana]], elesse [[Cayetano Bol\u00edvar]] il primo comunista ad entrare alle Cortes.\nSempre nello stesso periodo i grandi latifondisti e in generale la classe padronale celebr\u00f2 la vittoria della destra con aumenti degli affitti e riduzione degli stipendi alla classe dei lavoratori. Secondo una logica che il leader della CEDA [[Jos\u00e9 Maria Gil-Robles]] pi\u00f9 tardi defin\u00ec di \"egoismo suicida\".\nIl governo Alejandro Lerroux.\nVenne costituita una coalizione governativa tra la [[CEDA]], che aveva trionfato, e i radicali di [[Alejandro Lerroux]], arrivati secondi alle elezioni. I socialisti arrivarono terzi. Contrariamente a quanto si pensava il presidente della Repubblica [[Niceto Alcal\u00e1-Zamora y Torres]] incaric\u00f2 Lerroux di costituire il proprio governo dal quale restarono volontariamente fuori i rappresentanti della [[CEDA]]. L'8 dicembre 1933 scoppiarono in tutta la Spagna insurrezioni guidate dai sindacati anarchici che videro scioperi particolarmente violenti, assalti alle caserme della Guardia Civil e il procurato deragliamento del treno Barcellona-Siviglia. L'insurrezione riusc\u00ec a [[Saragozza]] dove l'esercito impieg\u00f2 quattro giorni per avere ragione degli insorti. Nel frattempo il Governo aveva dichiarato lo stato di emergenza ed aveva cominciato ad arrestare i capi dei sindacati anarchici della [[Confederaci\u00f3n Nacional del Trabajo]] e della sua costola pi\u00f9 intransigente della [[Federaci\u00f3n Anarquista Ib\u00e9rica]]. La sinistra socialista, per bocca del suo leader [[Francisco Largo Caballero]], intensific\u00f2 le proprie minacce rivoluzionarie.\nNel gennaio 1934 fu sospesa la legge che impediva di insegnare ai religiosi mentre la lottizzazione delle terre fu completamente sospesa. Il 20 aprile 1934, con l'approvazione della \"Ley de Amnist\u00eda\" furono amnistiati tutti i partecipanti al fallito [[colpo di Stato]] del generale [[Jos\u00e9 Sanjurjo]]. Il decreto di amnistia incontr\u00f2 l'opposizione del presidente della repubblica [[Niceto Alcal\u00e1-Zamora y Torres]] che pure lo firm\u00f2. Pochi giorni dopo Lerroux rassegn\u00f2 le dimissioni in favore del compagno di partito [[Ricardo Samper]] che rest\u00f2 presidente del Consiglio dal 28 aprile al 4 ottobre 1934. Nel maggio 1934 [[Jos\u00e9 Calvo Sotelo]], uno dei pi\u00f9 carismatici leader della destra monarchica ritorn\u00f2 dal volontario esilio in [[Francia]] e sostitu\u00ec [[Antonio Goicoechea]] alla guida del piccolo partito di opposizione monarchica \"[[Renovaci\u00f2n Espanola]]\".\nIl 26 settembre la CEDA tolse il suo sostegno al governo aprendo la crisi. [[Ricardo Samper]] si dimise e al suo posto fu nuovamente incaricato [[Alejandro Lerroux]]. Il nuovo governo incluse anche tre rappresentanti della CEDA. Tutta la sinistra, guidata da Aza\u00f1a attacc\u00f2 il governo e dopo aver preavvertito le autorit\u00e0 indisse lo sciopero a [[Madrid]].\nLo sciopero generale contro i tre ministri della CEDA.\n[[File:Lluis_Companys.jpg|thumb|upright=0.7|[[Llu\u00eds Companys i Jover]], leader della [[Sinistra Repubblicana di Catalogna|\"Esquerra Republicana de Catalunya\"]]]]\nL'inclusione di tre ministri del CEDA nel governo guidato da [[Ricardo Samper]], avvenuta il 1\u00ba ottobre 1934, innesc\u00f2 il 5 ottobre lo [[sciopero generale]] voluto dai sindacati di sinistra. A Madrid vi fu il tentativo di occupare il ministero dell'Interno, il Parlamento e la Banca di stato ma furono tutti arrestati dalle forze di sicurezza. Tra gli arrestati anche [[Francisco Largo Caballero]].\nIn Catalogna lo sciopero ebbe maggior successo, nonostante l'assenza dei sindacati anarchici della CNT. [[Llu\u00eds Companys i Jover]] che era succeduto a [[Francesc Maci\u00e0]] ne approfitt\u00f2 per proclamare l'indipendenza dello Stato Catalano il 6 ottobre 1934 dal balcone del palazzo della Generalitat de Catalunya.\nCi fu qualche scontro tra le milizie catalane e le forze dell'esercito che provoc\u00f2 una ventina di morti, poi il nuovo primo ministro spagnolo Lerroux ordin\u00f2 lo \"stato di guerra\" e diede disposizioni al generale [[Domingo Batet]] di far terminare la sommossa. Batet fece schierare alcuni cannoni caricati a salve e, quando il mattino del 7 ottobre [[Llu\u00eds Companys i Jover]] gli propose di schierarsi dalla parte dei ribelli, rispose \"Io sono per la Spagna\" e ne procedette all'arresto. Furono arrestati [[Llu\u00eds Companys i Jover]] e diversi membri del governo. Tra gli arrestati vi fu anche [[Manuel Aza\u00f1a]], che si trovava a Barcellona casualmente come fu poi appurato.\nLa rivoluzione delle Asturie.\nNel nord l'insurrezione ebbe un violento sviluppo [[Rivoluzione delle Asturie (1934)|nella rivoluzione nelle Asturie]] capeggiata dagli anarchici e dai socialisti. I leader della rivolta furono i deputati del [[PSOE]] [[Ram\u00f3n Gonz\u00e1lez Pe\u00f1a]], [[Teodomiro Men\u00e9ndez]] e [[Belarmino Tom\u00e1s]]. I minatori delle Asturie autonomisti e sobillati da deputati del [[Partito Socialista Operaio Spagnolo]], insorsero e occuparono [[Oviedo]]. Molte chiese e conventi furono incendiati, [[Martiri di Tur\u00f3n|a Tur\u00f2n numerosi religiosi furono fucilati]]. A [[Sama]] la caserma resistette per un giorno e mezzo, ma quando si arrese sia i soldati della [[Guardia Civil]] che gli [[Asaltos]] furono tutti passati per le armi. Inoltre molte donne della borghesia furono stuprate. L'insurrezione dur\u00f2 due settimane e fu necessario l'intervento del [[Tercio de Extranjeros]], comandato da Madrid dal generale [[Francisco Franco]]. La repressione fu altrettanto violenta.\nTutti i leader della rivolta furono processati dai tribunali militari e vi furono venti condanne a morte, ma solo due di queste furono realmente eseguite. Una riguardava la condanna di un criminale comune che aveva approfittato dei disordini di Barcellona e l'altra un sergente dell'esercito che aveva disertato nelle Asturie. Le altre condanne furono commutate per l'intervento dei radicali di Lerroux, poi il governo entr\u00f2 in crisi e fu riformato un nuovo gabinetto Lerroux in cui i ministri della CEDA stavolta furono cinque, tra cui anche Gil-Robles come ministro della Guerra.\nLo scandalo \"straperlo\".\nNell'autunno Lerroux fu sostituito alla guida del governo dal [[finanziere (finanza)|finanziere]] [[Joaqu\u00edn Chapaprieta|Joaqu\u00edn Chapaprieta Torregrosa]]. Nello stesso periodo il partito radicale fu travolto dallo scandalo \"estraperlo\". Due imprenditori olandesi, [[Daniel Strauss]] e Perl avevano pagato tangenti ad alcuni ministri del partito di Lerroux al fine di ottenere la licenza ad introdurre le macchinette \"Straperlo\" per il gioco d'azzardo in [[Spagna]]. Il gioco d'azzardo era stato vietato durante la dittatura di [[Miguel Primo de Rivera]]. Quando scoppi\u00f2 lo scandalo furono coinvolti numerosi politici del partito radicale e lo stesso figlio adottivo di Lerroux che fu costretto a dimettersi tra i fischi dei deputati delle [[Corti Generali|Cortes Generales]].\nPoche settimane dopo [[Joaqu\u00edn Chapaprieta]] venne in urto con la CEDA e i ministri cedisti si dimisero causando l'ennesima crisi di governo. Alcal\u00e1 Zamora, dopo aver verificato l'impossibilit\u00e0 di costituire una nuova maggioranza sciolse le Cortes, e il 7 gennaio furono fissate le nuove elezioni per il 16 febbraio 1936. Allo storico [[Manuel Portela Valladares]] fu assegnato l'incarico di portare il paese alle urne.\nIl Fronte Popolare.\nLe elezioni del 1936.\n[[File:Largo Caballero.jpg|thumb|upright=0.7|[[Francisco Largo Caballero]], leader del [[Partito Socialista Operaio Spagnolo|\"\"Partido Socialista Obrero Espa\u00f1ol\"]], vincitore delle elezioni]]\nNonostante le forti rivalit\u00e0 a sinistra, il [[Partito Socialista Operaio Spagnolo]] di [[Francisco Largo Caballero]] e [[Indalecio Prieto]], il [[Partito Comunista di Spagna]] di [[Jos\u00e9 Diaz]] e [[Dolores Ib\u00e1rruri]], la [[Sinistra Repubblicana (Spagna)|Sinistra Repubblicana]] di [[Manuel Aza\u00f1a]], la [[Sinistra Repubblicana di Catalogna]] di [[Llu\u00eds Companys]], il [[Trotskismo|trotskista]] [[Partito Operaio di Unificazione Marxista]] e l'[[Unione Repubblicana (Spagna 1934)|Unione Repubblicana]] di [[Diego Mart\u00ednez Barrio]] costituirono il cartello unico del [[Fronte Popolare (Spagna)|Fronte Popolare]], secondo una denominazione suggerita dai comunisti.\nLa [[Confederazione Spagnola delle Destre Autonome]] di Gil Robles si present\u00f2 da sola e solo successivamente allarg\u00f2 la coalizione a tutte le altre forze di destra presenti nel paese che si riunirono nel \"[[Fronte Nazionale Controrivoluzionario|\"Frente Nacional Contrarrevolucionario\"]]\". In questo cartello confluirono i monarchici di \"[[Renovaci\u00f3n Espa\u00f1ola]]\" di [[Jos\u00e9 Calvo Sotelo]], il [[Partito Agrario Spagnolo|\"Partido Agrario Espa\u00f1ol\"]] di [[Jos\u00e9 Mart\u00ednez de Velasco]], i [[Carlismo|carlisti]] della \"[[Comuni\u00f3n Tradicionalista]]\"\" e il \"[[Partido Nacionalista Espa\u00f1ol]]\" di [[Jos\u00e9 Mar\u00eda Albi\u00f1ana]]. La \"[[Falange Espa\u00f1ola y de las JONS]]\" di [[Jos\u00e9 Antonio Primo de Rivera]] corse invece da sola.\nPi\u00f9 variegato il fronte centrista con il \"\"[[Partido del Centro Democr\u00e1tico]]\" di [[Manuel Portela Valladares]], i radicali di [[Alejandro Lerroux]], i baschi e i catalani della \"[[Lliga Catalana]]\"\" di [[Francesc Camb\u00f3]].\nLe elezioni furono caratterizzate da un clima abbastanza tranquillo e furono vinte dal \"[[Fronte Popolare (Spagna)|Fronte Popolare]]\" con 4.176.156 voti e 276 deputati contro i 3.783.601 voti del Fronte Nazionale con 132 deputati.. I centristi di Lerroux sparirono dalla scena politica.\nFin dai primi giorni dopo la vittoria del Fronte Popolare i contadini iniziarono ad occupare le terre dei proprietari e nelle citt\u00e0 gli attivisti di sinistra cominciarono a richiedere l'amnistia per i detenuti. A [[Oviedo]] le carceri furono aperte e i detenuti posti in libert\u00e0.\nIl governo Manuel Aza\u00f1a.\nIl nuovo governo fu costituito in poco tempo ed al vertice fu nominato [[Manuel Aza\u00f1a]], curiosamente non furono inclusi membri del [[Partito Socialista Operaio Spagnolo|\"Partido Socialista Obrero Espa\u00f1ol\"]], partito che aveva ottenuto un terzo dei voti della sinistra. Ci\u00f2 \u00e8 da imputare all'antagonismo tra [[Francisco Largo Caballero]] e [[Indalecio Prieto]]. Il primo, sempre pi\u00f9 vicino al [[Partito Comunista di Spagna]], i cui militanti lo avevano soprannominato \"il Lenin spagnolo\", puntava all'instaurazione di una dittatura del proletariato protetta dalle forze di una \"Armata Rossa spagnola\" mentre Prieto, pi\u00f9 moderato, riteneva che invocare la rivoluzione potesse solo spaventare la classe media e alla lunga provocare un intervento dei militari. Largo Caballero aveva deciso che a portare avanti il programma di governo fossero solo gli uomini di Aza\u00f1a che avrebbero operato fin dove era loro possibile, per poi sostituirsi a loro con un governo dominato dai socialisti, invece Prieto era convinto della necessit\u00e0 di partecipare direttamente al governo.\n[[File:JoseAntonioFEJONS.jpg|thumb|upright=0.7|[[Jos\u00e9 Antonio Primo de Rivera]], leader della \"[[Falange Espa\u00f1ola y de las JONS]]\"]]\nNuove violenze si scatenarono nel paese, in parte dovute alle sinistre che in preda all'euforia della vittoria assaltarono le chiese, le propriet\u00e0 private dei benestanti e aggredirono i militanti della \"Falange Espa\u00f1ola\". In parte dagli operai che frustrati dalle lunghe attese per le riforme proclamarono scioperi che iniziarono a susseguirsi con maggiore violenza cos\u00ec come le richieste esagerate di aumenti salariali. Di suo la \"\"Falange Espa\u00f1ola\", temendo la repressione del governo, su ispirazione di [[Jos\u00e9 Antonio Primo de Rivera]] aveva provveduto ad \"organizzare l'apparato illegale del Movimento\". Scontri di piazza e attentati contro singole personalit\u00e0 politiche si susseguirono e non furono infrequenti scontri tra falangisti e anarchici del [[Federazione anarchica iberica|FAI]], o tra anarchici e socialisti quando non si scontrarono direttamente le due opposte fazioni sindacali della [[Federazione anarchica iberica]] e della socialista [[Uni\u00f3n General de Trabajadores]]. Inoltre vetture guidate da falangisti cominciarono a mostrarsi con le armi ostentate, molto spesso per\u00f2 si trattava in realt\u00e0 di militanti anarchici dei sindacati della [[Federazione anarchica iberica]] o della [[Confederaci\u00f3n Nacional del Trabajo]] passati alla Falange e interessati ad aumentare il caos costoro erano spregiativamente chiamati dai socialisti \"FAI-lange\".\nUno dei primi provvedimenti di [[Manuel Aza\u00f1a]] fu l'amnistia per i detenuti politici, gi\u00e0 richiesta a gran voce subito dopo la vittoria elettorale. Tra questi fu liberato [[Llu\u00eds Companys]] ed altri leader catalani. Quasi tutti i governatori civili furono sostituiti con uomini dell'[[Sinistra Repubblicana (Spagna)|\"Izquierda Republicana\"]] di Aza\u00f1a e i generali [[Francisco Franco]] e [[Manuel Goded Llopis]] che avevano debellato la [[Rivoluzione delle Asturie (1934)|rivolta nelle Asturie]] furono esonerati ed inviati uno alla guarnigione delle [[Isole Canarie]] e l'altro a quella delle [[Isole Baleari]]. Il 23 febbraio fu ricostituita la [[Generalitat de Catalunya]] che era stata sospesa dopo la proclamazione di Companys. Il 27 febbraio la sede centrale di Madrid della \"[[Falange Espa\u00f1ola y de las JONS]]\" fu chiusa dal Governo. Con decreto del 29 febbraio i datori di lavoro furono costretti a riassumere tutti gli operai che avevano licenziato nel 1934 a seguito degli scioperi, indennizzarli e a mantenere anche i nuovi operai assunti. La sconfitta nel frattempo un\u00ec le destre rimaste all'opposizione che furono affiancate anche dai pochi deputati eletti nel partito di Lerroux. La [[CEDA]] rimase il principale partito d'opposizione ma la leadership fu assunta da [[Jos\u00e9 Calvo Sotelo]] alla guida della monarchica \"Renovaci\u00f2n Espanola\".\nL'11 marzo lo studente falangista Juan Jos\u00e9 Olano fu ucciso per strada a pistolettate e il giorno seguente tre esponenti della \"[[Falange Espa\u00f1ola de las Juntas de Ofensiva Nacional Sindicalista|Falange spagnola]]\" per rappresaglia tentarono di uccidere [[Luis Jim\u00e9nez de As\u00faa]], padre della costituzione repubblicana che rimase illeso e il 16 marzo esplosero dei colpi d'arma da fuoco contro la casa di [[Francisco Largo Caballero]]. Il 14 marzo 1936 la \"[[Falange Espa\u00f1ola y de las JONS]]\" fu messa fuori legge e [[Jos\u00e9 Antonio Primo de Rivera]] fu arrestato insieme al fratello Miguel con l'accusa di aver rotto i sigilli posti dalla polizia il 27 febbraio alla sede madrilena della Falange e di detenzione abusiva di armi. Il 19 marzo fu arrestato anche [[On\u00e9simo Redondo Ortega]], fondatore delle [[Juntas de Ofensiva Nacional-Sindicalista]] e dirigente della Falange. Sebbene la \"Falange Espa\u00f1ola\" avesse preso meno dell'1% per cento dei voti, poteva contare su almeno trentamila membri grazie anche all'adesione di gran parte del movimento giovanile della [[CEDA]]. Nei mesi successivi si radicalizzarono ancor di pi\u00f9 gli scontri armati tra gruppi politici di destra e di sinistra.\nIl governo represse duramente solo i movimenti di destra ma toller\u00f2 i reati quando questi erano commessi dalla sinistra, come denunciato dal deputato [[Miguel Maura]], \"\"I cittadini pacifici, dalle simpatie politiche pi\u00f9 diverse, credono che ormai la costituzione sia lettera morta e che insulti, violenze, incendi, omicidi, distruzioni di propriet\u00e0 non contino pi\u00f9 per il codice penale se coloro che li commettono si pongono sotto l'egida stellata della falce e del martello\" o scritto in seguito dalla \"Radicale\" [[Clara Campoamor]] nel suo \"Storia della Rivoluzione spagnola\".\nL'incriminazione di Alcal\u00e1-Zamora.\nIl 7 aprile 1936 [[Indalecio Prieto]] e [[Manuel Aza\u00f1a]] proposero di [[Impeachment|incriminare il presidente della Repubblica]] [[Niceto Alcal\u00e1-Zamora y Torres]] per aver sciolto il Parlamento in quanto si sarebbe arrogato un potere di cui non disponeva (la Costituzione prevedeva che se il presidente della Repubblica scioglieva due volte il Parlamento poteva essere deposto). Alcal\u00e1-Zamora che era sempre stato inviso alla sinistra fu destituito e dopo un mese sostituito da [[Manuel Aza\u00f1a]]. L'operazione era volta a vincere le incertezze del PSOE nominando presidente della Repubblica Aza\u00f1a che avrebbe a sua volta lasciato il posto di presidente del Consiglio a Prieto. Prieto fu incaricato di formare il nuovo governo ma l'opposizione di [[Francisco Largo Caballero]] fece sfumare tutto e fu quindi nominato il leader autonomista galiziano [[Santiago Casares Quiroga]].\nIl governo Santiago Casares Quiroga.\nLa scia di sangue.\nIl 13 aprile fu ucciso un giudice che aveva condannato a trent'anni un falangista. Il 14 aprile 1936 una bomba fu gettata contro la tribuna presidenziale nel corso di un corteo e un tenente della [[Guardia Civil]] fu ucciso per errore dalla milizia dagli \"Asaltos\". Il 16 aprile, il [[corteo funebre]] del tenente della Guardia Civil, vide la partecipazione di tutti i falangisti di [[Madrid]] e fu seguito a breve distanza dai socialisti che di tanto in tanto sparavano in aria e lanciavano slogan. Giunti al cimitero si arriv\u00f2 allo scontro tra falangisti e \"Asaltos\". Morirono negli scontri circa una dozzina di persone e tra queste il marchese falangista [[Andr\u00e9s Saenz de Heredia]], cugino germano dello stesso [[Jos\u00e9 Antonio Primo de Rivera]]. Il responsabile della morte di Andr\u00e9s Saenz fu individuato nel tenente degli \"Asaltos\" [[Jos\u00e9 del Castillo S\u00e1enz de Tejada|Jos\u00e9 del Castillo]].\nIl 1\u00ba maggio un imponente corteo di lavoratori attravers\u00f2 [[Madrid]] innalzando bandiere rosse e ritratti di Lenin e Stalin affiancati da quelli di Largo Caballero. Il 9 maggio i falangisti uccisero Carlos Faraudo, membro dell'\"[[Uni\u00f3n Militar Republicana Antifascista]]\".\n[[Francisco Largo Caballero]] il 24 maggio in un comizio tenuto a [[Cadice]] non tenne nascosta la propria volont\u00e0 di arrivare alla \"dittatura del proletariato\":\nIl 1\u00ba giugno fu proclamato un imponente sciopero che vide la partecipazione di circa 70.000 persone. I picchetti furono attaccati dai falangisti e molti scioperanti invece saccheggiarono i negozi del centro provocando l'intervento delle forze dell'ordine. Il 16 giugno 1936, nel corso di una seduta alle [[Cortes Generales]], [[Jos\u00e9 Calvo Sotelo]] che era diventato uno dei leader della destra monarchica denunci\u00f2 le violenze fatte dai miliziani comunisti, Nel corso del suo intervento il presidente del consiglio [[Santiago Casares Quiroga]] si lasci\u00f2 sfuggire una minaccia nei suoi confronti: \"La violenza contro il capo del partito monarchico non sarebbe un crimine\" cui Sotelo replic\u00f2 piccato.\nLa morte di Calvo Sotelo.\n[[Jos\u00e9 del Castillo S\u00e1enz de Tejada|Jos\u00e9 del Castillo]], responsabile dell'uccisione del falangista [[Andr\u00e9s Saenz de Heredia]], nel frattempo era diventato un membro importante dell'organizzazione [[Uni\u00f3n Militar Republicana Antifascista]] e fu ucciso dai Falangisti il 12 luglio. Nella notte tra il 12 e 13 luglio 1936 [[Jos\u00e9 Calvo Sotelo]] fu rapito e assassinato da militanti socialisti. Il rapimento fu pianificato da [[Fernando Cond\u00e9s]] della [[Guardia Civil]], noto per le sue idee di sinistra che nel 1934 era stato allontanato dall'esercito per complicit\u00e0 con i [[Rivoluzione delle Asturie (1934)|ribelli delle Asturie]], ma poi recentemente reintegrato da [[Santiago Casares Quiroga]]. I monarchici esortarono l'esercito a intervenire.\nSi diffuse forte la sensazione che il Governo presieduto da [[Santiago Casares Quiroga]] non fosse in grado di controllare la propria polizia e l'evento, che caus\u00f2 sgomento in tutta la Spagna. Lo stesso giorno dell'omicidio alcuni degli Asaltos furono arrestati dalla polizia mentre Cond\u00e9s e Cuenca, coperti dal partito e dal corpo degli Asaltos riuscirono a nascondersi. Nel frattempo il Governo dispose la chiusura di tutte le sedi politiche madrilene della [[Confederazione Spagnola delle Destre Autonome|CEDA]], dei [[Carlismo|carlisti]] e degli anarchici. Mentre l'[[Uni\u00f3n General de Trabajadores|UGT]] e [[Partito Comunista di Spagna]] espressero solidariet\u00e0 al Governo. [[Indalecio Prieto]] si rec\u00f2 in delegazione, accompagnato da rappresentanti del partito socialista e comunista, da Quiroga reclamando armi, ma avuta risposta negativa i miliziani di sinistra consegnarono ai propri militanti tutte le armi che avevano nei propri arsenali. In occasione dei funerali di Castillo e di Sotelo, avvenuti lo stesso giorno e nel medesimo cimitero, ci fu uno scontro a fuoco tra i due gruppi contrapposti.\nIl colpo di Stato e la fine della Repubblica.\nI preparativi e l'attuazione.\nSubito dopo la proclamazione della repubblica ambienti monarchici e militari avevano iniziato a cospirare per rovesciare il governo repubblicano. L'avvenimento pi\u00f9 importante fu il fallito golpe del generale [[Jos\u00e9 Sanjurjo]] del 1932. La vittoria del \"[[Fronte Popolare (Spagna)|Frente popular]]\" nelle elezioni del 1936 fece nuovamente prendere consistenza alle ipotesi golpiste. Gi\u00e0 subito dopo le elezioni il nuovo governo presieduto da [[Manuel Aza\u00f1a]] aveva provveduto ad allontanare dalla capitale i generali che non erano di sentimenti repubblicani, cos\u00ec Manuel Goded Llopis era stato inviato alle [[isole Baleari]], [[Francisco Franco]] alle [[Isole Canarie]] e [[Emilio Mola]] a [[Pamplona]]. Prima di lasciare Madrid i tre generali si erano gi\u00e0 incontrati con [[Luis Orgaz]] e [[Jos\u00e9 Enrique Varela]].Mola, che era stato durante la monarchia a capo dei servizi segreti spagnoli, con il nome in codice di \"Director\" divenne l'anima organizzativa pur non essendo mai stato coinvolto con precedenti \"pronunciamenti\". Giunto a [[Pamplona]] Mola prese rapidamente contatti con Sanjurjo che si trovava a [[Lisbona]] in esilio e con i responsabili del movimento carlista. In aprile Mola diffuse un documento riservato in cui si ipotizzava che immediatamente dopo la rivolta in ogni provincia si sarebbe dovuto provvedere alla creazione di un organismo civile e uno militare. Le operazioni in ciascuna provincia erano delegate alle sezioni provinciali che avrebbero dovuto occupare tutti gli edifici pubblici.Il golpe che era stato progettato per aprile fu rimandato a causa della defezione del generale [[\u00c1ngel Rodr\u00edguez del Barrio]]. Inoltre in aprile non erano stati ancora coinvolti nella rivolta n\u00e9 i carlisti, n\u00e9 i falangisti. La discussione con i Carlisti si trascinava su problematiche inerenti al futuro ordinamento dello Stato. Nel giugno Mola ottenne l'appoggio dei generali [[Gonzalo Queipo de Llano]] e [[Miguel Cabanellas Ferrer]], che erano stati entrambi di sentimenti repubblicani. L'accordo con i Carlisti fu raggiunto solo ai primi di luglio e con la \"[[Falange Espa\u00f1ola y de las JONS]]\" ufficialmente il 29 giugno quando [[Jos\u00e9 Antonio Primo de Rivera]] riusc\u00ec far uscire dal carcere Modello una lettera con l'adesione ufficiale del movimento.\nIl 23 giugno dalle [[Isole Canarie]] il generale Franco invi\u00f2 al presidente del consiglio [[Santiago Casares Quiroga]] una lettera protestando per il trattamento tenuto nei confronti degli ufficiali dell'esercito considerati di destra che erano stati sostituiti con altri di tendenza repubblicana. La lettera non ottenne risposta da Quiroga che semplicemente la ignor\u00f2. Secondo quanto poi detto dallo stesso Franco la lettera aveva come obiettivo di portare ad un accomodamento in modo da scongiurare il \"pronunciamento\". Franco, che fino a quel momento aveva tentennato, si schier\u00f2 decisamente con i futuri insorti.\nIntanto la situazione generale degenerava sempre pi\u00f9 e non pass\u00f2 giorno senza che avvenisse un omicidio politico che colpiva o l'una o l'altra parte. L'11 luglio un gruppo di falangisti occup\u00f2 momentaneamente la radio di [[Valencia]] annunciando la prossima \"Rivoluzione nazional-sindacalista\". Il 12 luglio nel [[Marocco spagnolo]] avvenne una imponente parata militare alla presenza dei generali Romerales e G\u00f2mez Morato che erano molto vicini al governo. Al termine della parata telegrafarono a Madrid che tutto andava bene ma la sera stessa numerosi ufficiali ribelli tennero alcune riunioni per fare il punto della situazione. Durante la cena che segu\u00ec, alla presenza dei due generali si sent\u00ec gridare \"\"CAFE\"!\" che presso i rebelli significava \"Camaradas! Arriba Falange espa\u00f1ola !\". Lo stesso giorno da Londra part\u00ec un aereo pilotato dal capitano Bebb inviato dal giornalista Luis Bolin con lo scopo di trasportare il generale Franco dalle Canarie al Marocco. Bebb, ignaro della reale missione, doveva portare alcuni passeggeri alle Canarie ma, per motivi non noti, dovette atterrare a [[Las Palmas de Gran Canaria]] e non a [[Tenerife]] e l\u00ec attendere nuove istruzioni fino al 31 luglio e in mancanza di queste alla scadenza rientrare in [[Gran Bretagna]].\nLa data dell'insurrezione fu fissata per il 25 luglio anniversario del patrono di Spagna [[Giacomo il Maggiore|san Giacomo]], nonostante il fatto che molte persone, Mola in primis, preferissero che fosse anticipata almeno al 12, onde prevenire una analoga insurrezione della sinistra data per certa. Nel frattempo il 13 luglio fu assassinato il deputato monarchico [[Jos\u00e9 Calvo Sotelo]] da una squadra della polizia degli \"Asaltos\". Il giorno dopo la morte di Calvo Sotelo il Governo chiuse tutte le sedi anarchiche, carliste e monarchiche Mentre l'[[Uni\u00f3n General de Trabajadores|UGT]] e [[Partito Comunista di Spagna]] espressero solidariet\u00e0 al Governo. I militari pressati dal crescente clima violento videro nell'omicidio di Calvo Sotelo il segnale che l'insurrezione non poteva essere procrastinata oltre e fissarono l'insurrezione per il 18 luglio. Ricevuta la parola d'ordine \"Sin novedad\" (\"nessuna novit\u00e0\") tutte le unit\u00e0 militari si sarebbero dovute sollevare contemporaneamente e occupare le citt\u00e0. L'armata d'Africa, dopo aver preso il controllo del [[Marocco spagnolo]] si sarebbe trasferita in [[Spagna]] in [[Andalusia]] dove si supponeva vi sarebbero state maggiori resistenze.\n[[Indalecio Prieto]] si rec\u00f2 in delegazione, accompagnato da rappresentanti del partito socialista e comunista, presso Casares Quiroga reclamando armi, ma avuta risposta negativa i miliziani di sinistra consegnarono ai propri militanti tutte le armi che avevano nei propri arsenali. In occasione dei funerali di Castillo e di Sotelo avvenuti lo stesso giorno nel medesimo cimitero e tra i due gruppi contrapposti ci fu uno scontro a fuoco. Conscio dell'imminente sollevazione il governo fece arrestare Varela a [[Cadice]] e spost\u00f2 alcune navi presso Gibilterra.\nPer pura combinazione in quei giorni mor\u00ec per un incidente il generale [[Amadeo Balmes]] a [[Las Palmas de Gran Canaria]] fornendo a Franco la scusa di partecipare ai funerali lasciando cos\u00ec [[Tenerife]] il 17 luglio dove lo attendeva l'aereo del capitano Bebb.\nLa scoppio della guerra civile e l'esilio del governo.\nIl 17 luglio 1936 l'esercito comandato da [[Francisco Franco]] di stanza nel [[Marocco spagnolo]] si sollev\u00f2 estendendosi nei giorni successivi a diverse regioni della penisola. Nel frattempo altri reparti nella Navarra, comandati dal Generale [[Jos\u00e9 Sanjurjo]], iniziavano le operazioni al nord. Le intenzioni di Franco erano di conquistare il sud per arrivare velocemente a Madrid, ma la strenua resistenza delle forze repubblicane, in citt\u00e0 come [[Madrid]], [[Barcellona]], [[Valencia]] e nei [[Paesi Baschi]] portarono a una prolungata [[guerra civile spagnola|guerra civile]] che si concluder\u00e0 nel marzo 1939.\nCon l'occupazione di [[Madrid]] da parte delle [[Bando Nazionalista|forze nazionaliste]] fu immediatamente costituito un governo repubblicano in esilio a [[Citt\u00e0 del Messico]], dagli esuli del [[Fronte Popolare (Spagna)|Fronte Popolare]]. Nel 1946 si trasfer\u00ec a [[Parigi]] e nel 1953, con l'ingresso della Spagna nell'ONU, molti stati disconobbero il governo repubblicano in esilio che si sciolse formalmente il 15 luglio 1977, in occasione delle prime elezioni libere.\nCollegamenti esterni.\n[[Categoria:Guerra civile spagnola]]\n[[Categoria:Seconda Repubblica spagnola| ]]"}
{"id": "548120", "revid": "212348", "url": "https://it.wikipedia.org/wiki?curid=548120", "title": "Qomar", "text": ""}
{"id": "548122", "revid": "729019", "url": "https://it.wikipedia.org/wiki?curid=548122", "title": "Morane-Saulnier Type N", "text": "Il Morane-Saulnier Type N, la cui denominazione ufficiale era Morane-Saulnier MoS.6 (Type N era usato per indicare la variante base), fu un aereo da caccia monomotore, monoposto e monoplano ad ala media, sviluppato dall'azienda aeronautica francese Morane-Saulnier nei primi anni dieci del XX secolo.\nVenne utilizzato durante la prima parte della prima guerra mondiale nei reparti di prima linea delle aeronautiche militari di Francia, Impero Russo e Regno Unito, per terminare la sua vita operativa nella Repubblica Popolare Ucraina dopo il termine del conflitto.\nStoria del progetto.\nIl velivolo aveva un design aerodinamico molto avanzato e un aspetto gradevole. Era armato con un mitragliatrice che poteva essere una Vickers calibro 7,7 mm oppure una Hotchkiss Mle 1914 da 7,9\u00a0mm. Sulla parte interna delle pale dell'elica erano stati montati dei deflettori corazzati che permettevano, in assenza di un meccanismo di sincronizzazione, di fare fuoco attraverso il \"disco\" dell'elica stessa senza il pericolo di dilaniare le pale.\nIl Type N per\u00f2 si dimostr\u00f2 difficile da pilotare sia per la sua alta velocit\u00e0 di atterraggio che per la mancanza di alettoni che rendevano difficili le virate che venivano effettuate, tecnologia comune nei primi aeroplani, attraverso la torsione dell'intera ala (svergolamento alare). Alla fine ne furono costruiti solo quarantanove e in breve tempo, a causa del rapido sviluppo della tecnologia aeronautica, il velivolo era gi\u00e0 considerato obsoleto.\nImpiego operativo.\nIl Type N entr\u00f2 in servizio nei reparti dell'A\u00e9ronautique Militaire, l'allora componente aerea dell'Arm\u00e9e de terre (esercito francese), nel 1915 con la designazione di MS.5C.1.\nCon questo velivolo furono equipaggiati anche quattro Squadron del Royal Flying Corps e la 19\u00aa squadriglia del Servizio aereo russo. Nel Royal Flying Corps era denominato \"Bullet\". \nL'asso Jean Navarre vi ottiene una vittoria il 26 ottobre 1915 e l'asso dell'aviazione Eustace Osborne Grenfell ottiene con questo velivolo 5 vittorie dal 7 dicembre 1915 al 17 gennaio 1916.\nAl termine del conflitto almeno tre esemplari vennero utilizzati dalle forze armate della Repubblica Popolare Ucraina durante la guerra ucraino-sovietica.\nIl Morane-Saulnier Type N nella cultura di massa.\nLetteratura.\nIl Type-N \u00e8 citato come velivolo del personaggio Emile Fauchard nel romanzo La citt\u00e0 perduta scritto da Clive Cussler."}
{"id": "548123", "revid": "212348", "url": "https://it.wikipedia.org/wiki?curid=548123", "title": "Quarren (Star Trek)", "text": ""}
{"id": "548125", "revid": "212348", "url": "https://it.wikipedia.org/wiki?curid=548125", "title": "Ramurani", "text": ""}
{"id": "548129", "revid": "1543377", "url": "https://it.wikipedia.org/wiki?curid=548129", "title": "Circuito di Oulton Park", "text": "Il circuito di Oulton Park \u00e8 un tracciato situato nel nord-ovest dell'Inghilterra, nelle vicinanze di Little Budworth, Cheshire. La lunghezza del circuito \u00e8 di 4,5 km (2,8 miglia) ma \u00e8 possibile effettuare gare anche su un tracciato pi\u00f9 corto.\nLa pista originariamente era un campo di addestramento usato dalle truppe statunitensi nel periodo precedente allo sbarco in Normandia.\nLa prima pista venne realizzata dal \"Mid-Cheshire Car Club\" e negli anni cinquanta ottenne un notevole successo di pubblico. Su questo circuito si tenevano competizioni quali la \"International Gold Cup\", una gara con vetture di Formula 1 ma non valida per il campionato, alla quale prendevano parte i piloti e i team migliori del periodo. Tra i partecipanti anche Stirling Moss che vi totalizz\u00f2 cinque vittorie. Altri eventi che si tenevano da Oulton Park erano le gare di Formula 5000, gare di vetture sport e turismo.\nAttualmente il circuito ospita le gare dei campionati britannici di Superbike, Formula 3, GT e Turismo."}
{"id": "548130", "revid": "316716", "url": "https://it.wikipedia.org/wiki?curid=548130", "title": "Rigelliani", "text": "I Rigelliani sono una specie aliena dell'universo fantascientifico di \"Star Trek\".\nAppaiono per la prima volta nella serie \"\".\nPhlox non ricorda bene se questa specie sia dotata di quattro o cinque sessi.\nNel 2154 un gruppo di Rigelliani, con la complicit\u00e0 della Sezione 31, rapisce Phlox su commissione dei Klingon per aiutarli a curare l'epidemia influenzale causata dai loro esperimenti genetici."}
{"id": "548132", "revid": "799790", "url": "https://it.wikipedia.org/wiki?curid=548132", "title": "Charles Martinet", "text": "Interpreta anche altri personaggi come Luigi, Wario, Waluigi, Baby Luigi, Baby Mario, Mastro Toad e Wart.\nBiografia.\nMartinet inizi\u00f2 il suo lavoro di doppiatore di Mario nel 1995, con la produzione del videogioco \"Mario Teaches Typing\". Il primo successo arriv\u00f2 nel 1996 con lo sviluppo di \"Super Mario 64\". Da allora Martinet fornisce la propria voce per i personaggi Mario, Luigi, Wario, Waluigi, Baby Mario e Baby Luigi in ogni gioco. Ha doppiato anche i nemici Wart, Mouser, Tryclyde, e Clawgrip in \"Super Mario Advance\". Il suo doppiaggio \u00e8 presente sia nella versione inglese, sia in quella italiana, sia in quella giapponese.\nMartinet ha anche doppiato il personaggio Vigoro nel gioco RPG \"Skies of Arcadia\", uscito per il Sega Dreamcast e GameCube, e Paarthurnax in \"Skyrim\". \nMartinet ha prestato la propria voce anche in diversi cartoni e pubblicit\u00e0."}
{"id": "548133", "revid": "119441985", "url": "https://it.wikipedia.org/wiki?curid=548133", "title": "Circuito di Cadwell Park", "text": "Il circuito di Cadwell Park \u00e8 un tracciato situato nella citt\u00e0 di Louth nella contea di Lincolnshire in Inghilterra, di propriet\u00e0 della Jonathan Palmer Motorsport Vision Company.\nSituato in una ripida vallata il percorso \u00e8 caratterizzato da diversi cambi di pendenza che lo rendono interessante sia per gli spettatori che per i piloti. Tra questi il tratto pi\u00f9 famoso ed adrenalinico \u00e8 quello denominato \"The Mountain\", in cui vi \u00e8 un piccolo salto subito dopo la curva 12 che le moto eseguono in piena accelerazione. Altri tratti interessanti di questa pista sono le curve \"Gooseneck\", \"Copse\" e \"Park\". Queste ultime due sono buoni punti di osservazione per i sorpassi e per le staccate al limite. Cadwell Park \u00e8 famoso per essere un tracciato che mette in evidenza l'abilit\u00e0 del pilota. Per le sue caratteristiche coreografiche il tracciato \u00e8 anche conosciuto come \"Mini-N\u00fcrburgring\"."}
{"id": "548135", "revid": "2519", "url": "https://it.wikipedia.org/wiki?curid=548135", "title": "Cerigo", "text": "Cer\u00ecgo o Cit\u00e8ra\"' () \u00e8 un'isola della Grecia situata a sud del Peloponneso, nel Mar Ionio in prossimit\u00e0 del confine con il Mar Egeo.\nDalle acque di Cit\u00e8ra si narra sia nata Afrodite (Venere per i Romani), dea della bellezza e dell'amore.\nL'isola, dalla fisionomia particolare, \u00e8 apprezzata dai turisti per le sue bellezze naturali, unite ai villaggi pittoreschi, ai monumenti bizantini, alle fortezze veneziane, ai monasteri e alle chiese di campagna.\nDal punto di vista amministrativo \u00e8 un comune della periferia dell'Attica (unit\u00e0 periferica delle Isole) con abitanti al censimento 2001.\nL'isola di Venere.\nNella mitologia greca, l'antica Cit\u00e8ra veniva identificata, assieme all'isola di Cipro, come il luogo di nascita della dea Afrodite (Venere per i Romani). Da qui l'appellativo di \"citerea\" attribuito alla dea, e quello di \"isola di Venere\" passato all'isola.\nBreve storia.\nDopo la caduta dell'impero romano-bizantino, l'isola fu spesso depredata dai pirati barbareschi, mentre siculo-normanni, turchi e veneziani lottavano per il suo possesso; infine dal 1363 fino alla caduta della Repubblica di Venezia, essa rimase sotto il dominio veneziano, per circa quattro secoli. Era l'isola pi\u00f9 meridionale della Repubblica di Venezia nel 1797, alla sua caduta. \nTra 1800 e 1807 fece parte della Repubblica delle Sette Isole Unite, sotto protettorato russo-ottomano ma a guida veneto-greca. Fu questa la prima esperienza di autogoverno greco, in cui ebbero un ruolo principale i greco-veneti, tra i quali Giovanni Capodistria. dopo essere stata disputata da francesi, russi e turchi, cadde in mani britanniche nel 1807, per divenire parte degli Stati Uniti delle Isole Ionie. Pass\u00f2 quindi al Regno Unito e poi alla Grecia (1864)."}
{"id": "548136", "revid": "1632387", "url": "https://it.wikipedia.org/wiki?curid=548136", "title": "The Shadowthrone", "text": "The Shadowthrone \u00e8 il secondo album in studio della gruppo musicale black metal norvegese Satyricon, pubblicato nel 1994 dalla Moonfog Productions.\nCome molti degli album black metal di quel periodo, i testi delle canzoni evocano la contrapposizione della cristianit\u00e0 dominante con la cultura e la mitologia scandinava."}
{"id": "548138", "revid": "5376", "url": "https://it.wikipedia.org/wiki?curid=548138", "title": "Pattuglia (scout)", "text": "La pattuglia (\"patrol\" in inglese, spesso tradotto in italiano anche col termine squadriglia), \u00e8 la pi\u00f9 importante intuizione pedagogica dello scautismo e del guidismo, cos\u00ec come pensati dal loro ideatore Robert Baden-Powell.\nLa pattuglia \u00e8 costituita da un gruppo di 5-8 ragazzi o ragazze di et\u00e0 variabile fra gli 11 e i 16 anni, che costituiscono insieme una vera e propria comunit\u00e0, nella quale ognuno ha le proprie responsabilit\u00e0 e i propri compiti. La \"banda\" di monelli, aggregazione naturale dei ragazzi, viene reinventata da Baden-Powell per produrre sugli adolescenti effetti educativi positivi. La pattuglia diventa cos\u00ec una possibilit\u00e0 di confronto e una scuola di carattere per gli adolescenti che ne fanno parte. Nel corso delle attivit\u00e0 scout l'individuo viene responsabilizzato come elemento importante della piccola comunit\u00e0, e ognuno agisce al meglio per il bene comune, mettendo in secondo piano i propri interessi egoistici e personali. La pattuglia ha un proprio animale di riferimento, il totem, i propri colori e il proprio guidone, le proprie tradizioni (come il Libro d'Oro e il Diario di Bordo). Ogni pattuglia affronta continue e nuove avventure, campeggiando a contatto con la natura e imparando tutte le tecniche del buon campeggiatore, dell'\"uomo dei boschi\", e gareggiando sportivamente con le altre pattuglie. Pi\u00f9 pattuglie (da un minimo di due a massimo solitamente di cinque) danno vita ad un reparto, unit\u00e0 che viene seguita da uno o pi\u00f9 adulti (i capi reparto) con la responsabilit\u00e0 educativa dei ragazzi e ragazze scout.\nStruttura della pattuglia.\nIncarichi e posti d'azione.\nOgni elemento della pattuglia svolge durante le attivit\u00e0 un incarico ben preciso, del quale ha la responsabilit\u00e0 totale per un periodo ragionevolmente lungo (in genere un anno). Egli \u00e8 responsabile di fronte al capo pattuglia e agli altri componenti della pattuglia del proprio operato, cos\u00ec come il capo pattuglia lo \u00e8 nei confronti del capo reparto. Durante specifiche attivit\u00e0 invece \u00e8 necessario predisporre dei \"posti di combattimento\", i posti d'azione. Sono degli incarichi particolari che vengono ricoperti per una singola attivit\u00e0, e si esauriscono alla sua conclusione.\nIl capo pattuglia.\nLa figura chiave della pattuglia \u00e8 il ragazzo pi\u00f9 esperto e responsabile: il capo pattuglia. Esattamente come il capo banda esso viene scelto dagli altri naturalmente, per le proprie qualit\u00e0 personali. Questo ragazzo o ragazza ha la responsabilit\u00e0 del buon funzionamento della propria pattuglia, e viene considerato come un collaboratore del capo adulto. \u00c8 proprio questo tipo di rapporto privilegiato che permette all'educatore scout di responsabilizzare al massimo i ragazzi pi\u00f9 grandi, che vengono stimolati a migliorarsi continuamente e a seguire i pi\u00f9 giovani come \"fratelli minori\".\nNegli Scout d'Europa il Capo Squadriglia \u00e8 scelto dalla Corte d'Onore tra gli scout di Seconda e Prima Classe, e questi, d'intesa con la Corte d'Onore, sceglie il proprio Vice Capo Squadriglia. Il Capo Squadriglia esercita le sue responsabilit\u00e0 a due livelli: a livello della Squadriglia attraverso il Consiglio di Squadriglia, a livello del Riparto attraverso la Corte d'Onore e il Consiglio Capi. Nei primi mesi il Capo Squadriglia sar\u00e0 nominato \"Capo Squadriglia designato\". Dopo aver dato prova di saper svolgere il suo incarico con capacit\u00e0 e spirito di servizio, lo scout sar\u00e0 nominato \"Capo Squadriglia effettivo\".\nIl Consiglio di Squadriglia.\nIl Consiglio di Squadriglia \u00e8 il momento decisionale della Squadriglia; in esso si tracciano e si discutono i programmi della Squadriglia, le Imprese, le Uscite e si analizza l'andamento della Squadriglia. Il Consiglio \u00e8 convocato dal Capo Squadriglia sulla base di un ordine del giorno concordato con il Vice Capo Squadriglia. Il consiglio si tiene in uniforme e ad esso partecipano, di norma, solo gli Esploratori che hanno pronunciato la Promessa. Inizia con un cerimoniale stabilito dalle tradizioni della Squadriglia. Il segretario annoter\u00e0 nel verbale ci\u00f2 di cui si \u00e8 discusso e le risoluzioni adottate. Nel Consiglio si applica il concetto fondamentale di democrazia: tutti i ragazzi hanno la possibilit\u00e0 di dialogare imparando ad esporre le proprie idee, ad ascoltare quelle degli altri e a fare proposte concrete.\nAttivit\u00e0 di pattuglia.\nIl ragazzo trova nella pattuglia una societ\u00e0 adulta, seriamente fondata ma a sua dimensione, un luogo avventuroso diverso da quello in cui vive e dove si misura con scelte di altri (i genitori, i professori...). La vita di pattuglia sar\u00e0 tanto pi\u00f9 avventura quanto pi\u00f9 impegnata in attivit\u00e0 forti, frequenti e capaci di far sognare.\nRiunione di pattuglia.\nNella riunione si attuano le decisioni prese dal Consiglio di Squadriglia. \u00c8 la sede deputata alla preparazione pratica delle attivit\u00e0, missioni, imprese e l'attuazione dei progetti che la Squadriglia e il Reparto stanno realizzando. Le riunioni sono programmate da Capo e Vice Capo Squadriglia e tale programma verificato in Consiglio Capi, dove il Capo Reparto potr\u00e0 dare eventuali suggerimenti.\nOgni riunione sar\u00e0 quindi diretta e coordinata dal Capo Squadriglia, ma realizzata con l'apporto di ogni singolo, secondo il proprio incarico e posto d'azione: solo cos\u00ec ogni componente della Squadriglia sar\u00e0 effettivamente responsabile del buon andamento della Squadriglia stessa. Ci\u00f2 significa concretamente che ad ogni ragazzo verr\u00e0 demandata concretamente l'organizzazione di una o pi\u00f9 parti della riunione. Una riunione di Squadriglia contempler\u00e0 i seguenti momenti:\nMissione di pattuglia.\nLa Missione \u00e8 un'attivit\u00e0 all'aperto che la Squadriglia realizza in maniera autonoma, dopo avere ricevuto dal Capo Reparto una traccia di attivit\u00e0 da svolgere e degli incarichi da portare a termine. La Missione \u00e8 uno strumento valido per intraprendere il cammino della responsabilizzazione del singolo attraverso una progressiva autonomia e per indurre la Squadriglia alla pratica di particolari tecniche. Per la buona riuscita della Missione \u00e8 necessaria la partecipazione e l'impegno di tutti i componenti della Squadriglia che daranno il loro apporto tramite l'incarico ed il posto d'azione loro assegnato.\nCon un giusto anticipo il Capo Reparto consegna al Capo Squadriglia un preavviso di Missione, contenente informazioni quali la data della Missione, gli obiettivi, le tecniche necessarie per il suo superamento. Al momento della partenza il Capo Reparto consegna la lettera di Missione, che descrive esattamente in cosa consiste la Missione e le varie prove che la Squadriglia dovr\u00e0 affrontare.\nUscita di pattuglia.\nLa Squadriglia realizza un'uscita almeno ogni due mesi. L'uscita \u00e8 il momento in cui si mettono in pratica le tecniche scout e tutto ci\u00f2 che si \u00e8 imparato nelle attivit\u00e0 in sede. Vi partecipano tutti gli Squadriglieri, ognuno con la propria responsabilit\u00e0 legata allo specifico incarico e posto d'azione. Normalmente \u00e8 previsto il pernottamento in tenda, il raggiungimento del luogo a piedi o in bicicletta o tramite mezzi pubblici, la cucina dei pasti, l'uso delle tecniche scout, la preghiera. Sar\u00e0 il Capo Squadriglia a presentare il programma dell'uscita, proposto dal Consiglio di Squadriglia, al Capo Reparto in Consiglio Capi. Gli obiettivi dell'attivit\u00e0 saranno chiari a tutti e verranno delineati con molta accuratezza e precisione. La preparazione concreta dell'uscita avverr\u00e0 nelle riunioni di Squadriglia che la precedono; essa \u00e8 preparata con l'impegno di ogni singolo componente, coerentemente con il proprio incarico e posto d'azione. Si caratterizzer\u00e0 quindi come un susseguirsi di proposte presentate dai singoli squadriglieri.\nImpresa di squadriglia.\nNegli Scout d'Europa l'Impresa \u00e8 una realizzazione grande, che impegni la Squadriglia per uno o due mesi al raggiungimento di un obiettivo ritenuto dagli squadriglieri ai limiti delle proprie possibilit\u00e0. L'impresa \u00e8 un modo concreto di rispondere alla sete di avventura e autodeterminazione del singolo; \u00e8 l'orizzonte con cui il Consiglio di Squadriglia si misura per realizzare i propri sogni. L'impresa non \u00e8 un'occasione eccezionale, ma un'attivit\u00e0 normale di una Squadriglia; nel corso di un anno, possono essere realizzate una o pi\u00f9 imprese. I momenti sostanziali dell'impresa sono quattro:\nCoeducazione e intereducazione.\nL'apertura da parte dello scautismo italiano alla coeducazione di ragazzi e ragazze nel corso degli anni settanta ha portato alla nascita di reparti \"misti\", composti da pattuglie maschili e femminili. Alcune associazioni hanno anche sperimentato le pattuglie miste, composte contemporaneamente da ragazzi e ragazze; in determinati contesti \u00e8 stata sperimentata con successo tale formula. Numerose associazioni hanno trovato un punto di equilibrio nelle pattuglie monosessuali che compongono reparti misti. Altre ancora mantengono la divisione in riparti omogenei per sesso, propria dello scautismo originario di ASCI e del guidismo originario dell'AGI: \u00e8 questo il caso delle associazioni che hanno scelto l'intereducazione. Secondo questa interpretazione, sia le pattuglie monosessuate, sia i reparti monosessuati rispondono alle differenti esigenze e peculiarit\u00e0 di ragazzi e ragazze di quella fascia d'et\u00e0, ed offrono dei momenti privilegiati per l'identificazione col proprio sesso.\nDifferenze terminologiche.\nIl termine \"pattuglia\" \u00e8 utilizzato nella traduzione italiana di Scautismo per Ragazzi. \nLa prima associazione scout italiana, i Ragazzi Esploratori Italiani usavano appunto Pattuglia come traduzione, cos\u00ec come subito dopo il CNGEI e le associazioni da esso derivate negli anni. Le associazioni di tradizione confessionale cattolica utilizzano il termine \"squadriglia\". La variante utilizzata dagli scout nautici \u00e8 invece \"equipaggio\".\nNella Svizzera di lingua italiana il termine \"Pattuglia\" \u00e8 prevalente."}
{"id": "548139", "revid": "547034", "url": "https://it.wikipedia.org/wiki?curid=548139", "title": "Sakari", "text": ""}
{"id": "548141", "revid": "838137", "url": "https://it.wikipedia.org/wiki?curid=548141", "title": "Saltah'na", "text": ""}
{"id": "548144", "revid": "339392", "url": "https://it.wikipedia.org/wiki?curid=548144", "title": "Scalosiani", "text": ""}
{"id": "548147", "revid": "212348", "url": "https://it.wikipedia.org/wiki?curid=548147", "title": "Lo Sciame", "text": ""}
{"id": "548151", "revid": "1226", "url": "https://it.wikipedia.org/wiki?curid=548151", "title": "Sheliak (Star Trek)", "text": ""}
{"id": "548153", "revid": "767487", "url": "https://it.wikipedia.org/wiki?curid=548153", "title": "Turgon", "text": "Turgon \u00e8 un personaggio di Arda, l'universo immaginario fantasy creato dallo scrittore inglese J.R.R. Tolkien per \"Il Silmarillion\". \u00c8 un Elfo della stirpe dei Noldor, signore di Gondolin e Re Supremo dei Noldor.\nDescrizione.\nTurgon \u00e8 figlio di Fingolfin, a sua volta figlio di Finw\u00eb e di Indis della stirpe dei Vanyar, e fratello di Finarfin e fratellastro di F\u00ebanor; \u00e8 il padre di Idril, la madre di E\u00e4rendil.\nIn una nota del primo capitolo dei \"Racconti incompiuti\" viene descritto come il pi\u00f9 alto di tutti i Figli di Il\u00favatar dopo Thingol.\nLa storia.\nNella Terra di Mezzo.\nTurgon, dopo la partenza da Valinor, dimor\u00f2 per lungo tempo nella regione del Nevrast, in Vinyamar, una dimora sotterranea presso la costa del mare Belegaer scavata sotto il monte Taras. Lasci\u00f2 questo luogo quando, guidato dal Vala Ulmo, scopr\u00ec la fertile valle nascosta di Tumladen, all'interno dei Monti Cerchianti; un luogo inaccessibile, tranne che alle aquile di Thorondor, se non per un oscuro passaggio sotterraneo la cui imboccatura \u00e8 situata presso le sorgenti del fiume Sirion.\nDopo la vittoria elfica nella \"Dagor Aglareb\", la terza grande battaglia delle guerre del Beleriand), Turgon, attorno all'anno 60 della Prima Era, progett\u00f2 la costruzione di una citt\u00e0 in questa valle nascosta ove trasferirsi in segreto con la sua gente. La costruzione della citt\u00e0 segreta dur\u00f2 cinquantadue anni. Il suo nome fu Gondolin. In seguito Turgon ospit\u00f2 nel suo regno i due giovani uomini: H\u00farin e suo fratello H\u00f9or, che si erano smarriti dopo un'imboscata di orchi e dopo poco tempo furono portati a Gondolin dal re delle aquile Thorondor. Turgon si affezion\u00f2 molto ai due giovani e gli insegn\u00f2 i costumi e le usanze dei Noldor di Gondolin. Dopo circa un anno Turgon fece andare via i due giovani sotto richiesta di H\u00farin a patto che non avrebbero mai rivelato la posizione di Gondolin.\nGondolin.\nUlmo, completata la costruzione, gli profetizz\u00f2 che:\nMa quando il pericolo per Gondolin si sarebbe avvicinato:\nA questo scopo fece in modo che giungesse a Gondolin Tuor, che avrebbe dato vita con la figlia di Turgon Idril ad E\u00e4rendil.\nLa fine.\nTurgon partecip\u00f2 alla N\u00edrnaeth Arnoediad, venne in aiuto del fratello Fingon con 10.000 guerrieri, cos\u00ec quando tutto sembrava perso le truppe di Fingon e di Hur\u00ecn si rianimarono alla vista di quell'enorme esercito. Turgon, dopo aver affrontato una prima schiera di orchi, si apr\u00ec un varco nell'esercito nemico e and\u00f2 in aiuto del fratello Fingon e di H\u00farin. Per un po' riuscirono a resistere ma quando arriv\u00f2 Gothmog, supremo comandante dei Barlog, Fingon venne ucciso e Turgon e H\u00farin dovettero ripiegare fino ai Passi del Siron. L\u00ec H\u00farin, vedendo che ormai non c'era pi\u00f9 speranza, decise di far andare via Turgon e il suo esercito riunendo tutte le forze che gli erano rimaste. Cos\u00ec Turgon ringrazi\u00f2 H\u00farin e fugg\u00ec con il suo esercito. Le ultime truppe della casa di Hador furono sconfitte ma H\u00farin invece sopravvisse e fu tratto prigioniero in Angband dove si fece beffe di Morgoth ottenendo il soprannome di \"Il Costante\", atto che caus\u00f2 una maledizione su di lui e su tutta la sua casa, in particolare questa ricadde sui figli T\u00farin Turambar e Nienor Niniel.\nTurgon, dopo la morte di Fingon, divenne Re Supremo dei Noldor e mor\u00ec nell'assedio di Gondolin causato da H\u00farin che dopo un incantesimo fatto da Morgoth rivel\u00f2 agli eserciti nemici la posizione della citt\u00e0 ma non il passaggio per entrarvi. Cos\u00ec mor\u00ec Turgon re supremo dei Noldor di Gondolin accanto alla sua spada Glamdring. Durante l'assedio di Gondolin, come \u00e8 scritto ne \"Racconti Perduti\", egli scese in battaglia insieme ai guerrieri della casata del re quando i superstiti ormai circondati, esausti e decimati si erano ritirati nella piazza del re, il loro intervento, per quanto eroico (solo con quella sortita uccisero 40 Balrog), non bast\u00f2 a salvare la citt\u00e0. Turgon decise quindi di barricarsi nel suo palazzo con i suoi guerrieri, e salito nella torre pi\u00f9 alta della citt\u00e0 grid\u00f2: \"Grande \u00e8 la vittoria di Gondolin!\". I superstiti delle altre casate riuscirono a fuggire grazie a questo gesto poich\u00e9 gli orchi si diedero a distruggere la torre del sovrano non curandosi di altro: cos\u00ec cadde Turgon, Supremo Re dei Noldor, alla sua morte Gil Galad ne assunse il titolo."}
{"id": "548154", "revid": "1632387", "url": "https://it.wikipedia.org/wiki?curid=548154", "title": "Whisper Supremacy", "text": "Whisper Supremacy \u00e8 il terzo album del gruppo canadese Cryptopsy, uscito nel 1998. \u00c8 anche il primo disco senza Lord Worm alla voce, sostituito da Mike DiSalvo, cantante caratterizzato da una voce molto differente."}
{"id": "548156", "revid": "212348", "url": "https://it.wikipedia.org/wiki?curid=548156", "title": "Sikariani", "text": ""}
{"id": "548159", "revid": "212348", "url": "https://it.wikipedia.org/wiki?curid=548159", "title": "Skagaran", "text": ""}
{"id": "548161", "revid": "852776", "url": "https://it.wikipedia.org/wiki?curid=548161", "title": "WNBA Most Valuable Player Award", "text": "Il WNBA Most Valuable Player Award (MVP) \u00e8 il premio conferito dalla Women's National Basketball Association alla miglior giocatrice della \"regular season\".\nIl premio fu assegnato per la prima volta nella stagione 1997."}
{"id": "548164", "revid": "1226", "url": "https://it.wikipedia.org/wiki?curid=548164", "title": "Skrreea", "text": ""}
{"id": "548167", "revid": "119788583", "url": "https://it.wikipedia.org/wiki?curid=548167", "title": "...And Then You'll Beg", "text": "...And Then You'll Beg \u00e8 il quarto disco dei canadesi Cryptopsy, pubblicato nel 2000. \"Back to the Worms\" \u00e8 l'unica traccia del loro primo demo, \"Ungentle Exhumation\", che non venne pubblicata sul loro primo disco, intitolato \"Blasphemy Made Flesh\". Fu il secondo ed ultimo disco con Mike DiSalvo alla voce."}
{"id": "548168", "revid": "212348", "url": "https://it.wikipedia.org/wiki?curid=548168", "title": "Spettri (Star Trek)", "text": ""}
{"id": "548171", "revid": "212348", "url": "https://it.wikipedia.org/wiki?curid=548171", "title": "Srivani", "text": ""}
{"id": "548175", "revid": "765341", "url": "https://it.wikipedia.org/wiki?curid=548175", "title": "Classe Kirov (incrociatore 1980)", "text": "La classe Kirov o Progetto 1144 Orlan (in cirillico: \u043f\u0440\u043e\u0435\u043a\u0442\u0430 1144 \u041e\u0440\u043b\u0430\u043d) \u00e8 una classe di incrociatori missilistici pesanti a propulsione nucleare entrata in servizio nelle fila della Marina sovietica a partire dagli anni Ottanta e ancora oggi in attivit\u00e0 nella marina russa. \nNoti in patria anche con l'acronimo di ARKR (\"Atomnyj Raketnyj KejseR\"), con i loro 250 metri di lunghezza e 28.000 tonnellate di dislocamento sono le unit\u00e0 navali da combattimento pi\u00f9 grandi oggi in servizio. Assimilabili per grandezza alle navi da battaglia della Prima Guerra Mondiale, le loro dimensioni, unite alla straordinaria potenza di fuoco, costrinsero nel 1982 la US Navy a riesumare le corazzate classe Iowa. \nCostituita da 5 unit\u00e0, di cui solo 4 ultimate, la vita operativa dei battelli \u00e8 stata profondamente segnata dai problemi finanziari causati dalla dissoluzione dell'URSS: dal 1997 il 75% delle unit\u00e0 della classe risulta indisponibile. \nAl 2021, l'unica unit\u00e0 in grado di prendere il mare \u00e8 la \"P\u00ebtr Velikij\" in quanto i rimanenti vascelli risultano oramai radiati, in riserva o sottoposti a profondi lavori di aggiornamento.\nStoria.\nIl progetto dei Kirov rappresenta la massima espressione delle navi da combattimento di prima linea sovietiche, con un grande scafo dotato di belle linee e di un elevato bordo libero, con sovrastrutture alte e di forma vagamente piramidale, con integrazione di apparati e antenne dei sensori in un'unica grande sovrastruttura.\nLo scafo dei classe \"Kirov\" serv\u00ec come base di sviluppo per la classe di portaerei progetto 1153 Orel. La costruzione del primo scafo inizi\u00f2 nel 1981 nel cantiere navale di \"Baltisky\", vicino a San Pietroburgo. Lo scafo venne varato nel maggio 1983, tuttavia fu evidente come lo scafo si rivelasse inadatto al ruolo, ed il sistema di catapulte che avrebbe dovuto montare si rivel\u00f2 totalmente inefficace. Si decise quindi di completarla come nave comando, ribattezzandola \"progetto 1941 Titan\", e l'unit\u00e0, designata SSV-33 \"Ural\", fu completata nel 1988. Rimase l'unica unit\u00e0 di questa classe, designata in codice NATO \"Kapusta\".\nCaratteristiche.\nPropulsione.\nLa propulsione \u00e8 rappresentata da una soluzione inconsueta, che ottimizza le prestazioni migliori sia dei tipi nucleari che convenzionali. I motori primari sono infatti 2 reattori nucleari, che energizzano turbine a vapore per un'andatura di media crociera, ma esistono surriscaldatori a nafta per raggiungere le maggiori velocit\u00e0 ammesse, circa 30 nodi; se certo non \u00e8 come avere motori nucleari da 30 nodi in quanto l'autonomia \u00e8 ovviamente molto meno elevata, ma almeno con motori ragionevolmente economici si possono raggiungere sia velocit\u00e0 che autonomie elevate, anche se non in simultanea.\nArmamento.\nL'armamento dei Kirov \u00e8 pesantissimo e tale da farli considerare, grazie anche alla stazza e alle dimensioni, degli \"incrociatori da battaglia missilistici\". Essi, in quanto ad armamenti principali, hanno una batteria sottoponte di missili ipersonici SS-N-19 Shipwreck antinave, 20 in tutto, a prua, mentre come armi antiaeree sono presenti 96 missili SA-N 6 antiaerei a lungo raggio, con 2 radar \"Top Dome\" per guidare fino a 12 missili (uno Slava ne ha uno solo). Per comprendere di che armamenti si tratta, si pu\u00f2 ricordare che i missili SSN-19 hanno una massa di circa 5500\u00a0kg per una lunghezza di oltre 10 metri, che corrispondono ad una gittata di oltre 500\u00a0km, a velocit\u00e0 supersonica perch\u00e9 dotati di uno statoreattore. I missili SA-N-6, versione navale dell'S-300 (SA-10 Grumble) dell'esercito, hanno una massa di circa 2 tonnellate e una lunghezza di 6-7\u00a0metri, per gittate di 90\u2013180\u00a0km e velocit\u00e0 di oltre mach 6. Il loro sistema di lancio consiste in 12 lanciatori da 8 armi l'uno, rotanti sotto la coperta.\nEsistono anche 16 missili SS-N-14 Silex ASW/AS, che costituiscono una delle armi pi\u00f9 complesse tra i missili sovietici, con un siluro ASW da 533\u00a0mm e una testata da 300\u00a0kg antinave. Entro i 55\u00a0km di gittata essi hanno una duplice capacit\u00e0, e in caso di attacco contro navi il siluro rimane a bordo e contribuisce, con la testata da 160\u00a0kg, ai danni che il missile pu\u00f2 causare. Il \"Silex\" vola a 400 metri di quota, subsonico, quindi \u00e8 lento e relativamente vulnerabile. La massa \u00e8 di 4 tonnellate.\nPer il resto, sono presenti 36 missili SA-N 4 antiaerei a corto raggio, 2 tubi lanciasiluri. quintupli da 533\u00a0mm e 10 artiglierie complessive, 2 cannoni da 100\u00a0mm a poppa e 4 coppie di CIWS da 30\u00a0mm ciascuna con un radar \"Bass Tilt\" per il controllo del tiro. Infine, esistono 2 elicotteri per vari impieghi, ASW e ricognizione.\nImpiego.\nI Kirov hanno avuto funzione di navi comando e controllo delle quattro flotte della Marina Sovietica, ma non hanno avuto molti anni per esercitarlo prima della fine dell'URSS. Il Leonid Bre\u017enev aveva una torretta da 130\u00a0mm binata al posto della meno compatta e potente coppia da 100\u00a0mm, in seguito sono giunti anche CIWS migliorati e missili SA-N 9 al posto dei 4.\nGli equivalenti dei Kirov pi\u00f9 prossimi tecnologicamente sono gli AEGIS classe Ticonderoga, in quanto basati su armi missilistiche di elevata potenza. Ma i diretti equivalenti sono stati ritenuti invece le Iowa, corazzate rimodernate con limitati interventi costituiti dall'aggiunta di missili Harpoon e Tomahawk, oltre che CIWS Phalanx.\nCon la fine della guerra fredda \u00e8 cessata la necessit\u00e0 di avere i grandi incrociatori di questa classe, l'\"Admiral Lazarev\" \u00e8 fuori servizio dal 1997, la capoclasse \"Kirov\" lo \u00e8 dal 2002. Attualmente, solo la \"Pyotr Velikiy\" rimane operativa, in quanto \u00e8 in corso la modernizzazione della \"Nakhimov,\" che durer\u00e0 per circa tre anni; successivamente si passer\u00e0 anche all'ammodernamento della gemella \"Pyotr Velikiy.\" Mentre le prime due unit\u00e0 realizzate, l\"Admiral Ushakov\" e l\"Admiral Lazarev, non sono state ammodernate e sono state demolite nel 2021.\"\nAmmodernamento.\nLe ultime due unit\u00e0 realizzate, l\"'Admiral Nakhimov\" e la \"Piotr Velikey\" saranno pesantemente riammodernate. Oltre alla riorganizzazione delle strutture interne, il maggior lavoro di ammodernamento riguarda la sostituzione dei missili P-700 Granit (SS-N-19 shipwreck) ormai obsoleti con un sistema dotato di 80 celle di lancio verticali idonee all'impiego dei missili 3M-55 Onyx (SS-N-25), 3M-14T Kalibr (SS-N-30) o 3M-22 Zircon (SS-N-33).\nAnche il sistema antiaereo S-300F con i suoi missili 5V55RM sar\u00e0 sostituito col nuovo S-300FM con un minimo di 96 missili 48N6M. Questo nuovo sistema potrebbe anche lanciare alcuni dei missili del sistema S-400 tra i quali il 40N6 con distanza d'ingaggio massima di 380 km.\nSar\u00e0 installato anche il Poliment Redut per la lotta antiaerea a medio raggio. Questo sistema \u00e8 derivato dall'S-350 ed utilizza i missili 9M96E con gittata massima di 60 km. Sostituir\u00e0 il sistema 3K95 Kinzhal.\nIl sistema 4K33 OSA-M per la difesa aerea ravvicinata presente sul solo Nakhimov verr\u00e0 mantenuto mentre le 6 torrette 3M87 Kashtan verranno sostituite con le Pantsir-M.\nLa torretta binata da 130 mm AK-130 \u00e8 stata smontata e sar\u00e0 forse sostituita da una pi\u00f9 moderna."}
{"id": "548177", "revid": "254059", "url": "https://it.wikipedia.org/wiki?curid=548177", "title": "Soba", "text": "La \u00e8 una pietanza di grano saraceno simile alla pasta avente forma simile ai tagliolini o agli spaghetti, tipico della cucina giapponese. Viene mangiata sia fredda che calda ed \u00e8 solitamente servita con varie guarnizioni e condimenti. Il piatto standard \u00e8 la \"kake soba\" (\"soba\" in brodo), in cui i tagliolini vengono immersi in un brodo bollente chiamato \"tsuyu\" fatto con \"dashi\", \"mirin\" e salsa di soia, guarnito con fettine di \"negi\" (cipolletta). La \"soba\" pi\u00f9 famosa \u00e8 chiamata \"Shinano Soba\" o \"Shinshu soba\", e proviene dalla prefettura di Nagano.\nOrigine del termine.\n\"Soba\" \u00e8 anche la parola giapponese per il grano saraceno. Chicchi di grano saraceno arrostiti possono essere usati per produrre un t\u00e8 di grano chiamato \"sobacha\", che pu\u00f2 essere servito caldo o freddo. I baccelli di grano saraceno \"(sobagara)\" sono usati come imbottitura per i cuscini.\nOccasionalmente si usa il termine \"soba\" per riferirsi a pasta giapponese fatta con il frumento. Alcuni \"ramen\" vengono chiamati \"ch\u016bka soba\" o \"shina soba\" (entrambe le parole significano \"spaghetti cinesi\"). La \"ch\u016bka soba\" precotta \u00e8 usata per preparare la \"yakisoba\", tagliolini \"saut\u00e9\" di frumento. La pasta della \"Okinawa soba\" ha uno spessore intermedio tra quelli di \"ramen\" e \"udon\". Questi piatti vengono tradizionalmente chiamati \"soba\" anche se non sono fatti di grano saraceno.\nOrigine del piatto.\nLa \"soba\" \u00e8 un piatto tipico giapponese, nato nel periodo Edo. Alcuni ritengono che sia stato importato dalla Cina, ma non \u00e8 cos\u00ec: il piatto simile alla \"soba\" importato dalla Cina sono i \"ramen\".\nIngredienti dell'impasto.\nL'impasto viene fatto con acqua e farina, e la \"soba\" migliore \u00e8 quella fatta a mano. La \"soba\" fatta con il 100% di farina di grano saraceno tende a sminuzzarsi, vengono quindi spesso aggiunte percentuali che vanno dallo 0 al 60% di farina di frumento. La \"soba ni-hachi\" (\"due-otto\") consiste di due parti di farina di frumento e otto di farina di grano saraceno.\nConsumo.\nIn Giappone la \"soba\" viene mangiata con i bastoncini ed \u00e8 considerata un cibo popolare e veloce sia da preparare che da consumare. Si pu\u00f2 trovarla sia nelle stazioni dei treni, in appositi locali dove viene consumata in piedi, sia in ristoranti esclusivi e dedicati. Nei supermercati \u00e8 possibile acquistarla precotta assieme a buste di brodo gi\u00e0 pronto \"(tsuyu)\" per facilitarne la preparazione in casa, o \"soba\" essiccata da bollire come la pasta secca.\nCome molta della pasta giapponese, anche la \"soba\" \u00e8 spesso servita fredda in estate e calda in inverno. La \"Toshikoshi Soba\" simboleggia longevit\u00e0 e viene tradizionalmente mangiata sia fredda che calda solo il 31 dicembre. Le guarnizioni sono scelte secondo la stagione e per bilanciare altri ingredienti; in genere vengono aggiunte senza essere troppo cucinate, sebbene alcune vengano fritte. Molti di questi piatti possono anche essere preparati con gli \"udon\".\nSoba calda in brodo.\nIn Giappone \u00e8 tradizionalmente considerato educato sorbire rumorosamente (la parola giapponese per questo \u00e8 \"tsuru-tsuru\") la \"soba\" calda in modo da raffreddarla se la si mangia velocemente. In casa viene di solito preparata bollendo il brodo gi\u00e0 pronto \"(tsuyu)\" ed immergendovi a scaldare la \"soba\" precotta; viene quindi servita in apposite scodelle con l'eventuale aggiunta di condimenti a piacere come il peperoncino, il \"negi\" ecc. Di seguito, alcuni dei piatti pi\u00f9 comuni di \"soba\" calda:\nSoba fredda.\nLa \"soba\" fredda viene servita con un'apposita versione pi\u00f9 concentrata del brodo \"tsuyu\" chiamato \"men-tsuyu\", servito a parte in apposite scodelle. Di seguito, alcuni dei piatti pi\u00f9 comuni di \"soba\" fredda:\nVariet\u00e0 di soba.\nLa \"soba\" che si trova normalmente nei supermercati contiene percentuali variabili di farina di grano saraceno e di frumento.\nDiffusione all'estero.\nI \"soba\" sono piuttosto popolari nella citt\u00e0 di Campo Grande (in Brasile), dove vivono molti giapponesi immigrati da Okinawa. Vengono mangiati nei mercati cittadini o in speciali ristoranti chiamati \"sobarias\"."}
{"id": "548179", "revid": "767487", "url": "https://it.wikipedia.org/wiki?curid=548179", "title": "None So Live", "text": "None So Live \u00e8 un disco dal vivo del gruppo canadese Cryptopsy, e venne pubblicato nel 2003. Venne pubblicato dopo che Mike DiSalvo lasci\u00f2 il gruppo, e fu l'unico disco con Martin Lacroix alla voce."}
{"id": "548184", "revid": "838137", "url": "https://it.wikipedia.org/wiki?curid=548184", "title": "T'Lani", "text": ""}
{"id": "548186", "revid": "1272592", "url": "https://it.wikipedia.org/wiki?curid=548186", "title": "Battaglia di Parabiago", "text": "La battaglia di Parabiago fu uno scontro verificatosi il 21 febbraio 1339 nelle campagne attorno a Parabiago e Nerviano, tra le truppe milanesi da Azzone Visconti, guidate dallo zio Luchino, contro i ribelli della Compagnia di San Giorgio guidati dallo zio Lodrisio, pretendente al titolo di Signore di Milano.\nCause.\nTutto cominci\u00f2 nel 1327, con la morte del Signore di Milano Galeazzo I Visconti, che lasci\u00f2 come unico erede il figlio Azzone, il quale, in opposizione al pontefice, compr\u00f2 il titolo di \"Vicario di Milano\" dall'Imperatore di Germania Lodovico il Bavaro. Nel 1332 al governo del nuovo \"Vicario\", si associarono gli zii Luchino e Giovanni Visconti Arcivescovo, figli di Matteo Visconti, in una sorta di triumvirato. L'altro zio Lodrisio, rimastone fuori, inscen\u00f2 invano una serie di congiure, per spodestare i tre; quando tutti suoi complici furono arrestati da Azzone (23 novembre 1332), e rinchiusi nelle prigioni di Monza (dette \"i forni\"), fu costretto a fuggire a Verona, ospite di Mastino II della Scala.\nPreparativi.\nLodrisio, presso la corte scaligera, costitu\u00ec un'armata composta perlopi\u00f9 da germanici e svizzeri di lingua tedesca, chiamata Compagnia di San Giorgio, e con l'aiuto stesso di Mastino, Signore di Verona, strinse una serie di alleanze con i nemici del nipote, nelle quali rientrava anche Calcino Tornielli, Signore di Novara. Nel frattempo anche il nipote Azzone aveva concordato alcune alleanze: Ludovico figlio di Aimone di Savoia, il Marchese di Ferrara Obizzo III d'Este, le Signorie di Mantova, Saluzzo e Bologna, oltre il Patriarcato di Aquileia. Cos\u00ec l'ambizioso zio, usurpando il titolo di Signore del Seprio, cominci\u00f2 dal Veneto a muovere le sue truppe, scontrandosi con l'esercito ambrosiano presso Rivolta d'Adda (1339, primi di febbraio). Pinalla Aliprandi, come capitano generale dell'esercito di Azzone, gli mosse contro cinquecento cavalli, ma non riusc\u00ec ad arrestarlo al passaggio dell'Adda e, nei giorni seguenti, Lodrisio prese Cernusco in Martesana, Sesto \"di Monza\" e Legnano, dove si ricongiunse con le truppe scaligere.\nArrivarono per\u00f2 i rinforzi in favore di Azzone: da Ferrara giunsero soldati sotto la guida di Roberto Villani, che venne eletto \"Capo delle Truppe Ausiliari\" dal Consiglio di Guerra. Ora il \"Vicario\" pot\u00e9 organizzarsi contro il rivale: mise truppe di stanza in alcuni borghi della zona del Sempione, a Parabiago le avanguardie, a Nerviano il centro della difensiva sotto lo zio Luchino \"Comandante Supremo dell'Esercito\", a Rho il Villani controllava la retroguardia, in Milano invece lo stesso Azzone, malato di gotta, con al fianco lo zio Arcivescovo Giovanni, capitanava le milizie di difesa entro le mura.\nLo scontro.\nAlle prime luci dell'alba del 21 febbraio Lodrisio usc\u00ec da Legnano e decise di attaccare i nemici entrando segretamente in Parabiago da tre vie: da Canegrate, dal Sempione e lungo l'Olona. L'avanguardia dell'esercito cittadino, 2.000 fanti e 800 cavalieri al comando di Rainald von Lonrich, fu inizialmente colta di sorpresa poich\u00e9 molti soldati ancora dormivano ma presto riusc\u00ec a riorganizzarsi e ad opporre resistenza. Lo scontro si svolse in un clima particolarmente freddo, ed il campo di battaglia era ricoperto da una coltre di neve. Verso mezzogiorno le difese cedettero e Rainald von Lonrich fu costretto a consegnarsi insieme a Giovanni Visconti e ai trecento cavalieri ancora in grado di combattere; i restanti duemila fanti e cinquecento cavalieri erano stati uccisi, feriti o erano fuggiti a Nerviano per dare l'allarme al resto dell'esercito.\nLuchino allora si port\u00f2 con le sue truppe verso Parabiago ma prima di giungervi, per sollevare il morale dei suoi uomini, fece cavalieri alcuni nobili che lo seguivano. Tra essi si ricordano il milanese Protaso Caimi, il lodigiano Lucio Vistarini, il genovese Giovanni Fieschi, i piacentini Lanzarotto Anguissola e Dondazio Malvicini della Fontana e un alessandrino degli Inviziati. Fu quindi attaccata battaglia.\nSi dice che i due eserciti, avendo entrambi le insegne Viscontee, per distinguersi gridassero \"Miles Sancti Ambrosii\" (Soldati di Sant'Ambrogio), per i milanesi, e \"Rithband Heinrich\" (Cavalleria di Enrico), per la Compagnia di San Giorgio. Per alcune fasi, i soldati di Lodrisio ebbero la meglio e tra le file ambrosiane si distinsero i soldati di Pinalla Aliprandi, tra i quali un certo Antonio, figlio illegittimo di Matteo Visconti, quindi ziastro di Azzone; egli fece strage di mercenari tedeschi e si impossess\u00f2 del loro stendardo. \nAlla fine per\u00f2 molti comandanti milanesi furono uccisi, feriti o catturati, cos\u00ec Luchino trovatosi in condizioni disperate, prese una decisione estrema: si arm\u00f2 di lancia e furiosamente si butt\u00f2 a cavallo tra le file nemiche, venne poi disarcionato, ferito, spogliato e fatto prigioniero dai \"Lodrisiani\" che lo legarono ad un noce; i suoi si persero d'animo e cominciarono la ritirata verso Nerviano. Lodrisio vide avvicinarsi la vittoria, si accamp\u00f2 nel centro di Parabiago paese e con i comandanti studi\u00f2 le mosse per entrare in Milano, mentre i suoi soldati si davano all'ozio ed alle razzie.\nI fuggiaschi raggiunsero Milano ed impauriti cominciarono a raccontare l'esito parziale della battaglia, che sembrava ormai conclusa in favore dei loro nemici. Azzone mise in allerta i militi entro le mura ed impose di chiudere tutte le porte cittadine, impedendo l'ingresso e l'uscita a chiunque. Pare poi che egli si ritirasse nella sua cappelletta privata per pregare Dio e Sant'Ambrogio. Altri per\u00f2 raggiunsero Rho, dove Roberto Villani trov\u00f2 i rinforzi ferraresi di Ettore da Panigo e altri trecento cavalieri savoiardi, scelse quindi di riorganizzare le fila ambrosiane e si pose in marcia verso Parabiago: fu facile per lui cogliere di sorpresa le vedette e liberato Luchino, riprese a dar battaglia. I soldati di Lodrisio, disorganizzati e stanchi dopo ore di combattimento, furono presto sconfitti.\nL'Apparizione Miracolosa e l'epilogo.\nSecondo la leggenda tramandata da alcuni cronachisti dell'epoca, le preghiere del vicario imperiale furono ascoltate: Sant'Ambrogio apparve sul campo di battaglia.\nSi vide formarsi in cielo un nuvolone bianco, dal quale spunt\u00f2 a cavallo il Patrono di Milano, vestito di bianco, e brandendo infuriato il suo staffile cominci\u00f2 a frustare i soldati di Lodrisio terrorizzandoli, cos\u00ec i milanesi, incoraggiati da tale miracolo, si avventarono sui nemici ed ebbero la meglio.\nNello scontro caddero almeno 3.000 uomini e 700 cavalli e vi fu un gran numero di feriti da entrambe le parti; i milanesi catturarono inoltre 2.100 cavalieri.\nLodrisio venne scovato nelle campagne insieme ai due figli Ambrogio e Giannotto e obbligato a consegnarsi nelle mani di Giovanni Visconti, figlio di Vercellino. Su ordine di Azzone fu poi rinchiuso nelle prigioni di San Colombano al Lambro. Vi rimase fino al 1349, quando dopo la morte di Azzone e Luchino, venne liberato dal magnanimo fratello, l'arcivescovo Giovanni Visconti.\nAd essere oggetto di celebrazioni fu, pi\u00f9 che l'intervento di Ettore da Panigo, soprattutto la leggendaria apparizione del santo patrono milanese, cui venne attribuito il merito di aver posto fine alla battaglia di Parabiago; il ricordo dell'evento, uno dei pi\u00f9 cruenti dell'epoca, fu cos\u00ec eclatante che per secoli, nelle cronache milanesi e lombarde, oscur\u00f2 la battaglia di Legnano.\nCommemorazioni artistiche.\nUn anno dopo la Battaglia, i Visconti vincitori ordinarono la costruzione di un \"Tempio\", proprio a Parabiago, sul luogo dove apparve il Santo e dove Luchino fu legato al noce. Spett\u00f2 all'Arcivescovo Giovanni Visconti, posare la prima pietra, e nel 1348 ne fu conclusa la costruzione. Si decise poi che ogni anno, il 21 febbraio, dovesse svolgersi una processione da Milano alla nuova Chiesa parabiaghese. Essa continu\u00f2 fino al XVI secolo, quando fu revocata e spostata in citt\u00e0, nella \"Chiesa di Sant'Ambrogio ad Nemus\". Ripresa pi\u00f9 volte ad intermittenza, venne definitivamente soppressa nel 1581 su ordine dell'Arcivescovo San Carlo Borromeo, per motivi di ordine disciplinare ed impraticabilit\u00e0 delle strade, causa frequenti ed abbondanti nevicate.\nNella Certosa di Pavia, all'interno della cappella di S. Ambrogio, venne scolpito nel 1659 da Rusnati, un \"pallio\" marmoreo, raffigurante l'Apparizione in battaglia.\nLa stessa scena \u00e8 ripresa su di una \"formella\" di bronzo, posta nel portone del Duomo di Milano, opera di Castiglioni.\nAltra rappresentazione la si trova in una predella, da alcuni attribuita a Lorenzo Lotto, nella chiesa di San Martino di Calolziocorte.\nAzzone Visconti per commemorare l'accaduto fece costruire a Somasca, frazione di Vercurago, anche la piccola cappella di Sant'Ambrogio, posta all'interno delle mura del castello dell'Innominato."}
{"id": "548187", "revid": "1226", "url": "https://it.wikipedia.org/wiki?curid=548187", "title": "Takarani", "text": ""}
{"id": "548189", "revid": "212348", "url": "https://it.wikipedia.org/wiki?curid=548189", "title": "Takariani", "text": ""}
{"id": "548191", "revid": "300067", "url": "https://it.wikipedia.org/wiki?curid=548191", "title": "WNBA Defensive Player of the Year Award", "text": "Il \"Women's National Basketball Association Defensive Player of the Year Award\" \u00e8 il premio assegnato al miglior difensore della lega."}
{"id": "548192", "revid": "212348", "url": "https://it.wikipedia.org/wiki?curid=548192", "title": "Tak Tak", "text": ""}
{"id": "548198", "revid": "9733", "url": "https://it.wikipedia.org/wiki?curid=548198", "title": "Tre Pini", "text": ""}
{"id": "548199", "revid": "287204", "url": "https://it.wikipedia.org/wiki?curid=548199", "title": "Takrit", "text": ""}
{"id": "548201", "revid": "9733", "url": "https://it.wikipedia.org/wiki?curid=548201", "title": "Villaggio Azzurro", "text": ""}
{"id": "548203", "revid": "729019", "url": "https://it.wikipedia.org/wiki?curid=548203", "title": "Breguet Br 1150 Atlantic", "text": "Il Breguet Br 1150 Atlantic, o Atlantic 1, (in inglese: \"atlantico\") \u00e8 un velivolo pattugliatore ognitempo a lungo raggio, progettato principalmente per l'impiego marittimo. \u00c8 stato usato in alcune nazioni della NATO come aereo da ricognizione e per la lotta antisommergibile, compito per assolvere il quale \u00e8 anche in grado di trasportare armamento aria-superficie. Negli anni ottanta, ne \u00e8 stata realizzata una versione aggiornata dal nome Atlantique 2, prodotta per la Marine nationale francese.\nStoria.\nSviluppo.\nNel 1958, la NATO emise una specifica per un pattugliatore navale a lungo raggio per sostituire il Lockheed P2V Neptune. Il progetto Br 1150 della Soci\u00e9t\u00e9 anonyme des ateliers d'aviation Louis Breguet fu scelto come vincitore alla fine dell'anno e la societ\u00e0 francese fu nominata capocommessa. Inizialmente si dimostrarono interessati svariati paesi dell'Alleanza Atlantica, ma tra questi, manifestarono maggior interesse al progetto principalmente quattro nazioni: la Francia, i Paesi Bassi, la Germania Ovest e il Belgio. Il Canada e il Regno Unito rimasero come osservatori nel comitato NATO, rimandando il loro impegno finanziario a un'altra data. Il Canada che aveva appena ricevuto il Canadair CL-28 Argus si ritir\u00f2 dal programma, mentre i britannici erano interessati alla fornitura del motore a turboelica Tyne, prodotto dalla Rolls-Royce e rimasero legati al programma, pur senza avere interesse ad acquisire velivoli.\nIl 2 ottobre 1961 venne quindi creato il consorzio multinazionale \"Soci\u00e9t\u00e9 d'\u00c9tude et de Construction de Breguet Atlantic\" (SECBAT) per lo sviluppo e la produzione di serie dell'Atlantic. Si avvi\u00f2 quindi uno dei primi esempi di collaborazione tra ditte del settore difesa europee e alla Breguet si unirono la Dornier, incaricata di produrre la parte inferiore dell'aeromobile, la olandese Fokker, cui vennero assegnate le parti interne delle ali, la francese Sud Aviation (oggi A\u00e9rospatiale), produttrice delle estremit\u00e0 alari, le aziende Snecma (francese), MTU Aero Engines (tedesca), Rolls-Royce (inglese) e FN (belga), incaricate dei motori, la Ratier (francese), produttrice delle eliche e la inglese Hispano Suiza, responsabile dei carrelli di atterraggio. L'assemblaggio finale e le prove di volo vennero svolte allo stabilimento Breguet di Tolosa.\nVennero realizzati 4 prototipi e il primo vol\u00f2 per la prima volta il 21 ottobre 1961, mentre il secondo effettu\u00f2 il primo volo il successivo 25 febbraio 1962, salvo poi rimanere distrutto senza conseguenze per l'equipaggio il 19 aprile durante un volo sull'aeroporto di Parigi-Le Bourget. Seguirono altri due esemplari di pre-produzione, dotati di fusoliera pi\u00f9 lunga e ali rinforzate, che volarono la prima volta rispettivamente nel febbraio del 1963 e nel settembre del 1964.\nL'ordine iniziale fu emesso il 6 giugno 1963 e consisteva in 20 aerei per la Francia e 20 per la allora Germania Ovest. La Francia in seguito port\u00f2 il suo ordinativo a 40 velivoli in totale. Con la firma dell'ordine e la definizione delle attivit\u00e0, la Gran Bretagna e gli Stati Uniti si ritirarono dal programma. I primi due aerei di serie furono consegnati con il numero 1 alla Francia e il numero 2 alla Germania, lo stesso giorno, il 10 dicembre 1965 presso la Base aeronavale di N\u00eemes-Garons. Per i primi quaranta aerei, la Francia ricevette i numeri di serie dispari e la Germania i pari. L'ultimo dei primi 60 esemplari fu consegnato nel 1968, anno in cui la Koninklijke Marine olandese decise di acquisirne a sua volta nove. La marina francese vendette quattro dei suoi Atlantic, mentre per gli altri cinque sarebbe stato necessario avviare nuovamente la produzione. Il 25 ottobre 1968, anche la Marina Militare italiana decise di dotarsi dell'Atlantic e l'Italia entr\u00f2 nel consorzio di produzione con le ditte Aeritalia e Alfa Romeo, firmando nel contempo un ordine per 18 aerei. Le attivit\u00e0 sui nuovi velivoli dovettero per\u00f2 attendere il completamento di un esteso piano di riparazioni degli aerei esistenti. All'inizio degli anni settanta, infatti, la maggior parte degli Atlantic prodotti nel primo lotto erano stati messi a terra per problemi di corrosione. Le revisioni su tutta la flotta terminarono nel 1972 e la nuova produzione venne riavviata nel gennaio dello stesso anno per 18 esemplari italiani pi\u00f9 9 per l'esigenza olandese, con 4 dei nuovi velivoli destinati a rimpiazzare quelli ceduti dalla Francia.\nGli aerei di questo secondo lotto furono consegnati tra il 1972 e il 1974. Successivamente, nel 1976 la Francia vendette 3 aerei alla marina militare del Pakistan. Gli Stati Uniti d'America, che avevano inizialmente partecipato allo sviluppo dell'Atlantic, abbandonarono il progetto per concentrarsi unicamente sullo sviluppo del Lockheed P-3 Orion, ritenuto pi\u00f9 rispondente ai propri requisiti di pattugliamento marittimo a lungo raggio con i suoi oltre 10000\u00a0km di autonomia. Inizi\u00f2 quindi una concorrenza tra i due progetti.\nL'Atlantique 2.\nNegli anni settanta, vennero realizzati 2 prototipi dell\"Atlantique 2\" (in francese: \"atlantico\") a partire da 2 \"Atlantic\" della prima serie (n.42 e n.69) ed effettuarono il primo volo a Tolosa l'8 maggio 1981.\nNel 1982 Ministero della Difesa francese annunci\u00f2 il lancio della produzione dell\"Atlantique 2\" e nel 1984 vi fu un ordine per 28 aerei.\nLa cellula dell\"Atlantique 2\" \u00e8 prodotta dal consorzio europeo SECBAT (Dornier e MBB per la Germania Ovest, Dassault e A\u00e9rospatiale per la Francia, Aeritalia per l'Italia e SABCA-SONACA per il Belgio). I motori turboelica Rolls-Royce Tyne sono realizzati in collaborazione con la Gran Bretagna (Rolls-Royce), Francia (Snecma) e Belgio (FN). Il primo velivolo di produzione \u00e8 stato consegnato alla Marine nationale nell'ottobre 1989.\nTecnica.\nLa costruzione \u00e8 interamente metallica, con biturbopropulsore ad eliche trattive, fusoliera bilobare, un'ala mediana di tipo Cantilever, un impennaggio monoderiva e un carrello di atterraggio triciclo con doppie ruote.\nIl velivolo \u00e8 dotato di MAD, un rilevatore di anomalie magnetiche originate dai metalli ferrosi posto nell'allungamento dietro la coda, di boe radioacustiche attive e passive, siluri antisommergibile e dispositivi di segnalazione per un totale di 3500\u00a0kg di carico. Il Br 1150 inoltre \u00e8 dotato di canotto aviolanciabile per il soccorso in mare.\nImpiego operativo.\nL'Atlantic \u00e8 destinato principalmente alla scoperta, al tracciamento e alla distruzione dei sottomarini e secondariamente alla ricognizione marittima in generale. Il Breguet Br 1150 Atlantic svolge dunque principalmente quattro tipo di missione:\nIl velivolo \u00e8 stato impiegato da alcuni paesi NATO. Francia, Germania, Paesi Bassi e Italia. Altro operatore, non facente parte della NATO, \u00e8 il Pakistan.\nItalia.\nL'Aeronautica Militare ne ha acquistati 18, tutti radiati entro il 2017. In passato esisteva un ulteriore base operativa in Sardegna, sull'Aeroporto di Cagliari-Elmas, dove venne ricostituito il 1\u00ba gennaio 1973 il 30\u00ba Stormo. Il reparto \u00e8 stato sciolto il 31 luglio 2002 e i velivoli concentrati in Sicilia.\nGli Atlantic italiani operano con equipaggio misto, con piloti provenienti dell'Aeronautica Militare e dalla Marina Militare, tecnici di volo dell'Aeronautica e operatori di sistemi acustici provenienti dalla Marina; la strana formula \u00e8 causata da una legge del 1931 che aveva assegnato all'allora Regia Aeronautica la gestione di tutti i velivoli ad ala fissa italiani e il divieto di possederne per la Regia Marina era rimasto valido anche nell'ordinamento delle forze armate repubblicane.. La legge \u00e8 stata abrogata il 26 gennaio 1989 e solo dopo quella data la Marina fu autorizzata a dotarsi di velivoli ad ala fissa.\nIn Italia l'Atlantic \u00e8 stato dapprima affiancato e poi sostituito da quattro ATR 72MP. Gli ultimi esemplari sono stati radiati il 21 settembre 2017.\nGermania.\nLa Bundesmarine acquis\u00ec 20 Atlantic con i quali equipaggi\u00f2 il Marinefliegergeschwader-3 (MFG-3) di base presso la Nordholz Naval Air Station a partire dal 1966. Cinque di questi velivoli furono convertiti in aerei SIGINT tra il 1969 e il 1970. Lo stormo, intitolato a Zeppelin, inizi\u00f2 a rimpiazzare gli aerei Breguet con 8 Lockheed P-3C CUP Orion ex Paesi Bassi a partire dal 2006, lasciandone solo due in versione SIGINT operativi fino al 2010. L'ultimo volo e tutta la linea Atlantic tedesca sono stati celebrati con una cerimonia a Nordholz il 18 giugno 2010.\nIncidenti.\nDegli esemplari complessivamente prodotti, 10 sono andati persi; 9 Atlantic sono precipitati per incidenti, tra i quali:\nVersioni.\nPer aggiornare l'Atlantic, nato come macchina multinazionale a guida francese, \u00e8 stato sviluppato lAtlantique 2, vera e propria revisione generale del progetto originario e prodotta per la Marine nationale. Un'ulteriore sviluppo \u00e8 dato dallAtlantique 3, con prestazioni ulteriormente aggiornate.\nIl successore in Italia.\nNel 2007, con la pubblicazione di un documento intitolato \u201dLa trasformazione\u201d, lo Stato Maggiore ha messo nero su bianco le linee guida per il futuro della forza armata e del 41\u00ba Stormo di Sigonella. Tale processo, inaugurato dai quattro ATR 72 MP come piattaforma di transizione, proseguir\u00e0 come previsto con l'acquisizione di una piattaforma SIGINT, e, in prospettiva \u201cl'acquisizione futura di velivoli AEW e MMA\u201d. Questo progetto, che sulla carta si mostra come adatto in tutto e per tutto alle esigenza della difesa nazionale, \u00e8 per\u00f2 di difficile realizzazione a causa degli alti costi connessi ad ognuna di queste componenti. Cos\u00ec lo Stato Maggiore ha optato per lo scaglionamento in pi\u00f9 esercizi finanziari dei programmi pi\u00f9 urgenti rinviando a data da destinarsi quelli relativi ai velivoli AEW ed MMA. Il primo passo verso questa nuova realt\u00e0 \u00e8 stato compiuto il 22 dicembre 2008, allorquando, dopo circa dieci anni di\nattesa, la Direzione Generale Armamenti Aeronautici del Ministero della Difesa, ARMAEREO, ha finalmente individuato nell'ATR 72 MP il successore dell'Atlantic. Il processo di individuazione di un possibile sostituto per gli Atlantic ha avuto inizio gi\u00e0 all'indomani dell'avvio del \"Mid Life Update\" del velivolo. Ma \u00e8 con l'ultimo decennio dello scorso millennio che i tentativi si fanno pi\u00f9 circostanziati prevedendo la formazione di un consorzio europeo da realizzarsi sul modello di quello creato alcuni anni prima per l'F2000. Tuttavia, sul finire del decennio, nonostante le contemporanee necessit\u00e0 di Francia e Gran Bretagna, solo l'Italia e la Germania rimasero unite dando vita ad un team specifico per la ricerca di un futuro pattugliatore che potesse sostituire i \"Br.1150\" di entrambi i paesi. Nasceva cos\u00ec \u201cil Common European Staff Requirement\u201d stando al quale si sarebbe dovuto procedere alla selezione di una macchina basata sulla cellula di un velivolo allora in produzione. Questa frammentazione port\u00f2 conseguentemente al varo di tre programmi paralleli dei quali: quello inglese, basato su una nuova versione del Nimrod, chiamata MRA.4, \u00e8 ancora oggi in corso di sperimentazione a causa di numerosi problemi nello sviluppo; quello francese, vertente su un \"Atlantique 2\" migliorato, \u00e8 rimasto allo standard di prototipo; e quello italo-tedesco non \u00e8 andato molto oltre la comunanza d'intenti. In particolare, per quanto concerne quest'ultimo programma, Alenia e EADS Germania, gi\u00e0 DASA, fondarono nell'autunno del 1999 una joint venture, chiamata \"Europatrol\", allo scopo\ndi preparare un documento di oltre ottocento pagine che indicasse in concreto le specifiche tecniche del nuovo velivolo\nda pattugliamento marittimo. Il progetto, a cui si un\u00ec come osservatore anche la Francia, prevedeva inizialmente la scelta del nuovo pattugliatore nel 2002 con la successiva consegna dei primi due aerei nel 2007 e nel 2008. Il requisito operativo, per il quale sarebbe stata selezionata una cellula gi\u00e0 sviluppata e disponibile, comprendeva allora una dozzina di macchine per la Germania e quattordici per l'Italia. L'ATR 72 MP \u00e8 quindi il pattugliatore marittimo ordinato dall'Italia per sostituire gli obsoleti \"Breguet Atlantic\" (soluzione che sembra sempre pi\u00f9 definitiva rispetto ad una scelta ad interim), ed \u00e8 stato sviluppato da Alenia Aermacchi integrando sulla piattaforma dell'ATR 72-600 il sistema di missione ATOS di Selex Galileo, attuale Leonardo. Pu\u00f2 svolgere ruoli di pattugliamento, soccorso, protezione di mari e coste da rischi per la sicurezza e l'ambiente, a costi operativi estremamente contenuti e - grazie alla fusoliera allungata - con il vantaggio di una maggiore autonomia e di una maggiore capienza rispetto all'ATR 42 MP. Pu\u00f2 inoltre effettuare missioni di trasporto di personale, paracadutisti, merci, evacuazione sanitaria e umanitaria e, con opportune predisposizioni, essere riconfigurato con specifici sistemi aggiuntivi per il ruolo antisommergibili."}
{"id": "548204", "revid": "339392", "url": "https://it.wikipedia.org/wiki?curid=548204", "title": "Talosiani", "text": ""}
{"id": "548206", "revid": "1305772", "url": "https://it.wikipedia.org/wiki?curid=548206", "title": "Seether", "text": "I Seether sono un gruppo musicale post-grunge sudafricano formatosi nel 1999. I membri fondatori del gruppo sono Shaun Morgan (voce e chitarra), David Cohoe (batteria) e Dale Stewart (basso). La loro musica \u00e8 influenzata principalmente da Alice in Chains, Deftones, Creed e Nirvana.\nStoria del gruppo.\n\"Fragile\" (1999).\nIl gruppo nasce nel 1999 sotto il nome di Saron Gas. L'esordio ufficiale del gruppo \u00e8 datato 2000; insieme al produttore Brian O'Shea, in soli due mesi registrano \"Fragile\" nella citt\u00e0 sudafricana Musketeer. Il disco scala le classifiche sudafricane degli album pi\u00f9 venduti, grazie ai singoli \"69 Tea\" e \"Fine Again\", quest'ultimo divenuto una vera e propria hit. Nel dicembre del 2000 i Saron Gas intraprendono il Fragile Tour, per promuovere il loro album d'esordio. Subito dopo il tour, il gruppo abbandona il nome Saron Gas per adottare quello definitivo di Seether.\n\"Disclaimer\" (2002).\nUna volta sbarcati negli Stati Uniti d'America, i Seether iniziano le registrazioni del nuovo album, \"Disclaimer\". Questo album \u00e8 la ristampa di \"Fragile\" con l'aggiunta di sei brani inediti; il disco segna un'importante svolta nel sound della band. L'uscita dell'album coincide per\u00f2 con l'abbandono del batterista David Cohoe, che lascia il gruppo per tornare in patria dalla sua famiglia. Viene sostituito da Nick Oshiro.\nShaun cambia il suo cognome Welgemoed in Morgan. I problemi di formazione, tuttavia, non sono ancora finiti; Oshiro abbandona la formazione e viene sostituito da Kevin Soffera e inoltre, si aggiunge un secondo chitarrista, Pat Callahan. Completata la formazione, il gruppo pubblica \"Disclaimer\" nel 2002, da cui vengono estratti i singoli \"Fine Again\", \"Driven Under\" e \"Gasoline\".\n\"Disclaimer II\" (2004).\nNel giugno 2004 esce \"Disclaimer II\", una riedizione dell'album precedente, che comprende otto ulteriori tracce, tra cui \"Hang On\" (inserita nella colonna sonora del film \"Daredevil\"), \"Sold Me\" e \"Broken\", quest'ultima rivisitata e cantata con Amy Lee, voce degli Evanescence, ex fidanzata di Morgan. (entrambi i singoli compaiono nella colonna sonora del film \"The Punisher\"). \u00c8 proprio il singolo \"Broken\" che lancia i Seether verso orizzonti musicali pi\u00f9 commerciali. A tal proposito Morgan ha dichiarato che la nuova versione del brano fu registrata per soddisfare i desideri della casa discografica, piuttosto che quelli dei Seether.\n\"Karma and Effect\" (2005).\nNel maggio 2005 esce \"Karma and Effect\", quarto album dei Seether. Il CD viene lanciato dal singolo \"Remedy\" (che diventa anche la theme song ufficiale dell'edizione 2005 del WWE Summer Slam), seguono \"Truth\" e \"The Gift\". In questo disco si ritrova lo stile post-grunge del loro album d'esordio con una direzione maggiormente melodica.\nOriginariamente intitolato \"Catering to Cowards\", il nome \u00e8 stato cambiato su pressione della casa discografica. \"Karma and Effect\" ha debuttato all'ottava posizione della Billboard 200 statunitense ed \u00e8 stato certificato disco oro negli Stati Uniti d'America e in Canada. \"Remedy\" ha raggiunto la vetta della classifica mainstream rock statunitense.\n\"One Cold Night\" (2006).\nIl 22 febbraio 2006, mentre sono in tour assieme alle band nordamericane Shinedown e Flyleaf per il Winterfresh Snocore tour, i Seether incidono un concerto acustico al Grape Street di Filadelfia. L'11 luglio 2006 esce \"One Cold Night\", il cofanetto CD/DVD che comprende le 14 canzoni registrate a Filadelfia, tra cui anche una cover di \"Immortality\" dei Pearl Jam.\nNel giugno 2006 il chitarrista Pat Callahan decide di lasciare in maniera amichevole la band, sebbene lui non abbia mai rivelato pubblicamente i suoi motivi. Poco dopo, sul sito ufficiale della band viene reso pubblico il fatto che Shaun Morgan \u00e8 stato ricoverato per curare la sua dipendenza dall'alcool. I Seether sono costretti a cancellare le date del loro tour nel Regno Unito.\n\"Finding Beauty in Negative Spaces\" (2007).\nIl 23 ottobre 2007 esce il quinto album \"Finding Beauty in Negative Spaces\", da cui sono stati estratti i singoli \"Fake It\", \"Rise Above This\" e \"Breakdown\". Nel 2008 in sostituzione di Pat Callahan si unisce Troy McLawhorn (ex Evanescence e Sevendust) al resto della band, inizialmente come turnista e successivamente come componente ufficiale della formazione.\nL'uscita di \"Finding Beauty in Negative Spaces\" era stata posticipata a causa del suicidio del fratello di Morgan, Eugene Welgemoed. L'album ha debuttato all'ottava posizione della Billboard 200 statunitense e ha venduto 57.000 copie nella prima settimana. Il primo singolo, \"Fake It\", ha raggiunto la prima posizione nella Mainstream Rock Songs e nella Alternative Songs, rimanendoci per 9 settimane. \"Rise Above This\", scritta per Eugene Welgemoed, \u00e8 stato pubblicato come singolo e ha raggiunto la prima posizione della Alternative Songs. l'ultimo singolo pubblicato \u00e8 stato \"Breakdown\". \"Finding Beauty in Negative Spaces\" ha fatto vincere ai Seether il premio South African Music Award, nella categoria \"Best Rock: English\", nonch\u00e9 il loro primo posto per l'\"MTV Africa Music Award\" come \"Best Alternative Artist\".\nLa band \u00e8 partita per un tour in supporto all'album all'inizio del 2008 condividendo il palco con vari gruppi musicali, tra cui Three Days Grace, Breaking Benjamin, 3 Doors Down, Skillet, Papa Roach, Staind e Nickelback.\n\"No Shelter\" \u00e8 apparsa nella colonna sonora ufficiale di NCIS, pubblicata il 10 febbraio 2009, mentre una reinterpretazione di \"Careless Whisper\" degli Wham! \u00e8 stata resa disponibile attraverso il download digitale. Il videoclip di \"Careless Whisper\" \u00e8 stato presentato per la prima volta il 15 giugno 2009 e la canzone \u00e8 inclusa come traccia aggiuntiva nella riedizione di \"Finding Beauty in Negative Spaces\".\n\"Holding Onto Strings Better Left to Fray\" (2011).\nIl 17 marzo 2011 la band pubblica il sesto album in studio \"Holding Onto Strings Better Left to Fray\", prodotto da Brendan O'Brien e che ha raggiunto la seconda posizione della Billboard 200. Da esso vengono estratti i singoli \"No Resolution\" e \"Country Song\".\nPochi giorni prima della pubblicazione dell'album, pi\u00f9 precisamente l'8 marzo 2011, Shaun Morgan annuncia tramite Twitter che il chitarrista Troy McLawhorn aveva deciso di lasciare la band per unirsi agli Evanescence. McLawhorn divenne membro ufficiale della band.\nI Seether hanno suonato sul palco principale del Festival Uproar insieme a Avenged Sevenfold, Three Days Grace e Bullet for My Valentine.\nIl 30 novembre 2013 Seether ha pubblicato il singolo inedito \"Goodbye Tonight\", insieme a Van Coke Kartel e Jon Savage. La canzone \u00e8 anche presente nell'edizione deluxe di \"Isolate and Medicate\".\n\"Isolate and Medicate\" (2014).\nIl settimo album in studio, \"Isolate and Medicate\", \u00e8 stato pubblicato il 1\u00ba luglio 2014, in cui esordisce, inoltre, Bryan Wickmann come nuovo chitarrista del gruppo. \u00c8 stato inoltre reso disponibile per il download gratuito il brano \"Words as Weapons\".\nIn seguito i Seether hanno intrapreso un tour con i 3 Doors Down.\n\"Poison the Parish\" (2017).\n\"Poison the Parish\" \u00e8 stato pubblicato il 12 maggio 2017. \u00c8 il primo album della band a presentare un nuovo logo sulla copertina.\nL'album, prodotto dallo stesso Shaun Morgan, presenta un suono pi\u00f9 pesante rispetto alle pubblicazione recenti. Con un'impostazione \"chitarra-basso-batteria\" il suono \"lavico\" e \"melmoso\" delle chitarre viene enfatizzato dalla produzione grezza della batteria che riporta la band su brani decisamente pi\u00f9 \"grunge\" e \"metal\" e abbandona del tutto alcune tentazioni pop rock presenti negli ultimi album.\nIl primo singolo, \"Let You Down\" \u00e8 stato pubblicato il 23 febbraio 2017. Sono stati inoltre estratti: \"Stoke the Fire\", \"Nothing Left\", \"Count Me Out\" e \"Betray and Degrade\".\nNel 2018 il gruppo ha intrapreso una tourn\u00e9e europea insieme ai Nickelback.\nStile musicale e influenze.\nI Seether sono fortemente influenzati da gruppi grunge statunitensi come Nirvana e Alice in Chains. Stephen Thomas Erlewine di AllMusic ha scritto: \u00abil cantautore dei Seether, Shaun Morgan, \u00e8 uno sfacciato adoratore di Kurt Cobain che usa il suono dei Nirvana come modello di partenza su cui sviluppare e costruire il suono dei Seether\u00bb. Altri gruppi musicali che hanno avuto una forte influenza sul gruppo enfatizzando la loro componente alternative metal sono i Deftones e i Creed."}
{"id": "548207", "revid": "300067", "url": "https://it.wikipedia.org/wiki?curid=548207", "title": "WNBA Coach of the Year Award", "text": "Il \"Women's National Basketball Association Coach of the Year Award\" \u00e8 il premio conferito dalla lega americana al miglior allenatore della stagione."}
{"id": "548208", "revid": "212348", "url": "https://it.wikipedia.org/wiki?curid=548208", "title": "Tandarani", "text": ""}
{"id": "548211", "revid": "287204", "url": "https://it.wikipedia.org/wiki?curid=548211", "title": "Giuseppe Venanzio Marvuglia", "text": "La sua opera rappresenta il momento di passaggio tra il tardo barocco e il neoclassicismo europeo nella cultura architettonica della Sicilia, arrivando, nell'ultimo periodo della sua attivit\u00e0, a degli esiti eclettici.\nBiografia.\nFiglio di un capomastro, dopo una prima formazione nella sua citt\u00e0 natale, che si dice avvenuta con il matematico e architetto palermitano Niccol\u00f2 Cento, si rec\u00f2, tra il 1755 e il 1759, a studiare architettura a Roma dove vinse nel 1758 il prestigioso secondo premio del Concorso Clementino del 1758 dell'Accademia di San Luca, con il progetto per un edificio a cupola che ricorda il Pantheon, ma con caratteristiche barocche nelle sue colonne e statue.\nA Roma ha modo di entrare in contatto con i nuovi fermenti neoclassici dovuti alla presenza dei giovani architetti dell'Accademia francese e all'influenza culturale dell'architetto Johann Joachim Winckelmann che proprio in quegli anni manifesta il suo interesse per le superstiti architetture doriche di Paestum e della Sicilia. Suo mentore a Roma fu Carlo Marchionni che lo avr\u00e0 introdotto all'Accademia di S. Luca.\nMarvuglia pertanto, torna in Sicilia nel 1759-1760 con un'educazione di stampo contemporaneamente accademica e moderna cio\u00e8 neoclassico, rafforzata attraverso i contatti con docenti e colleghi allievi dell'Accademia di San Luca e il rilievo diretto delle antichit\u00e0 della Citt\u00e0 Eterna e delle opere pi\u00f9 o meno recenti della tradizione classicista-barocca.\nDopo il suo ritorno a Palermo, lavor\u00f2 alla ricostruzione del monastero di San Martino delle scale, vicino a Palermo, in uno stile ancora barocco, seppure molto semplificato rispetto alle caratteristiche tipiche del Barocco siciliano. \nComunque gi\u00e0 nel 1763, nel progetto dell'Oratorio di San Filippo Neri Marvuglia rivela la sua tendenza classica e la conoscenza dell'architettura dorica isolana.\nIn effetti nelle sue opere, fin dagli esordi, Marvuglia adotta un classicismo semplificato, arrivando per\u00f2 di rado ad applicare totalmente il nuovo linguaggio neoclassico, forse per la scarsa ricettivit\u00e0 dell'ambiente siciliano. Uno dei riferimenti pi\u00f9 importanti e costanti per Marvuglia fu l'opera di Palladio che consentiva di muoversi comunque nell'ambito della tradizione classicista, ma con intonazioni nuove per la Sicilia.\nLa sua fu comunque una carriera di successo e lavor\u00f2 sia per l'\u00e9lite aristocratica con progetti per palazzi urbani e ville suburbane, che per le autorit\u00e0 cittadine (nel 1789 venne eletto architetto del Senato) e la corte (nella sua qualit\u00e0 di \"architetto dei real siti di campagna\", ide\u00f2 la palazzina di Ficuzza e la Casina cinese alla Favorita).\nA Palermo ebbe modo di conoscere l'architetto francese L\u00e9on Dufourny che la storiografia corrente indica come il primo ad introdurre il neoclassicismo in Sicilia, o quanto meno di aver rappresentato l'elemento catalizzatore di fermenti culturali gi\u00e0 presenti e di cui Marvuglia era ben consapevole. Con Dufourny, di cui divenne amico, ebbe modo di collaborare alla realizzazione dell'Orto botanico di Palermo, nel cui cantiere subentrer\u00e0 dopo la partenza nel 1793 dell'architetto francese, progettando, forse, i padiglioni laterali del calidarium e del frigidarium.\nCon Dufourny condivise l'interesse e lo studio per i templi greci della Sicilia. L'architetto francese apprezz\u00f2 molto l'opera del Marvuglia e in particolare i progetti per i palazzi urbani che pens\u00f2 di inserire nella sua progettata opera sull'architettura siciliana che non fu mai pubblicata. Su interessamento dell'amico Dufourny, Marvuglia, nel 1805, fu nominato membro straniero dell\"'Institute de France\". Lo stesso interesse per l'opera di Marvuglia manifest\u00f2, nel suo viaggio in Sicilia, Jakob Ignaz Hittorff, allievo di Dufourny, tanto da pubblicare i progetti dei palazzi palermitani nella sua opera \"Architecture moderne de la Sicile\" (1835), a cui segu\u00ec un lungo silenzio storiografico, durato fino a tempi recenti.\nInsegn\u00f2 anche presso l'Accademia degli Studi di Palermo (poi Regia Universit\u00e0) dal 1780 al 1805 dove \u00e8 titolare della cattedra di \u201cGeometria pratica, architettura civile e idraulica\u201d che viene fondata all'interno della Facolt\u00e0 Filosofica nel 1779.\nMarvuglia ebbe il merito di avere costruito una \u201cscuola\u201d nel moderno senso accademico del termine. Il suo biografo Giuseppe Bozzo ricorda fra gli allievi diretti: Nicol\u00f2 Puglia, Giovanni Emanuele Incardona, Domenico Marabitti, Vincenzo Di Martino e il figlio Alessandro Emanuele Marvuglia (1771-1845), che risulta forse il pi\u00f9 interessante degli allievi e che segu\u00ec lavori in molte delle architetture progettate dal padre, succedendogli nella cattedra di architettura civile. A.E. Marvuglia, fu, a sua volta, il maestro dell'architetto Emmanuele Palazzotto, anche per i rapporti professionali che avevano legato in precedenza il padre di Emmanuele, Salvatore Palazzotto, e Giuseppe Venanzio. Questa \u00e8 la probabile ragione per cui molti disegni di G.V. Marvuglia sono confluiti nello studio degli architetti Palazzotto e si sono conservati fino ad oggi, dopo oltre 250 anni senza subire la naturale dispersione, nell'Archivio Palazzotto di Palermo.\nCollaboratore in alcuni progetti fu anche il fratello Salvatore Marvuglia, sacerdote, matematico e architetto.\nNel 1808 Marvuglia sovraintese alla costruzione della \"Palazzata\" o \"Teatro marittimo\" di Messina, costituito da una cortina di imponenti edifici scanditi da un monumentale colonnato di ordine ionico (distrutto dal terremoto del 1908).\nMuore il 19 dicembre 1814 e viene sepolto nella chiesa di Santa Maria di Ges\u00f9, oggi parte del cimitero di Santa Maria di Ges\u00f9 di Palermo.\nProgetti e opere.\nArchitetture religiose.\nAnche se gran parte del lavoro del Marvuglia fu nell'architettura civile, a lui sono attribuiti alcuni edifici religiosi: \nLe ville.\nMarvuglia progett\u00f2 alcune ville suburbane per le famiglie aristocratiche palermitane:"}
{"id": "548212", "revid": "212348", "url": "https://it.wikipedia.org/wiki?curid=548212", "title": "Taragani", "text": ""}
{"id": "548215", "revid": "1226", "url": "https://it.wikipedia.org/wiki?curid=548215", "title": "Tarelliani", "text": ""}
{"id": "548216", "revid": "3115", "url": "https://it.wikipedia.org/wiki?curid=548216", "title": "Ilyushin Il-38", "text": "LIlyushin Il-38 (in caratteri cirillici \u0418\u043b\u044c\u044e\u0448\u0438\u043d \u0418\u043b-38, nome in codice NATO May) \u00e8 un quadrimotore turboelica da pattugliamento marittimo e per la lotta antisommergibile progettato dall'OKB 39 diretto da Sergej Vladimirovi\u010d Il'ju\u0161in e sviluppato in Unione Sovietica nella seconda parte degli anni sessanta.\nBasato sull'aereo da trasporto passeggeri Il-18, venne impiegato operativamente dalla Aviacija Voenno-Morskogo Flota (AV-MF) sovietica e, dalla sua dissoluzione, dalla successiva AV-MF russa, dove \u00e8 attualmente operativo assieme all'indiana Naval Air Arm della Bh\u0101rat\u012bya N\u0101u Sen\u0101.\nStoria del progetto.\nNella seconda met\u00e0 degli anni cinquanta, la Marina degli Stati Uniti svilupp\u00f2 il primo sistema di missile balistico nucleare basato su sottomarini (SLBM): l'UGM-27 Polaris. La minaccia per l'Unione Sovietica rappresentata da questo sistema d'arma port\u00f2 al varo di programmi di riarmo e di sviluppo di sistemi pi\u00f9 moderni per la lotta antisommergibili (ASW). Il 18 giugno 1960 venne emessa la direttiva per lo sviluppo di un aereo antisom a lungo raggio da denominare Izdelie 8. La Ilyushin utilizz\u00f2 due Il-18 e su uno effettu\u00f2 sperimentazioni per un impianto carburante modificato, sull'altro avvi\u00f2 le prove di integrazione con un radar e sistemi avionici.\nL'Ilyushin Il-18 era un aereo di linea che rivest\u00ec un ruolo significativo nello sviluppo dei servizi aerei in URSS negli anni sessanta e fu adattato ad una vasta serie di ruoli militari che variavano dal trasporto al posto comando mobile, all'aereo per ELINT. La versione ASW/pattugliatore marittimo venne denominata Il-38 \"May\". Ad un anno dall'avvio del programma e con un anno di anticipo sul previsto, il 28 settembre 1961 il prototipo effettu\u00f2 il primo volo, seguito dai collaudi di accettazione nel corso del 1965 che portarono all'entrata in servizio del velivolo il 17 gennaio 1969.\nI dettagli tecnici erano poco noti, ma la struttura si not\u00f2 era stata allungata di 4 m rispetto all'Il-18 e le ali erano state spostate pi\u00f9 in avanti. La coda ospitava un MAD, rilevatore di anomalie magnetiche, mentre sotto la parte anteriore della fusoliera venne installato un radar di ricerca (nome in codice NATO \"Wet Eye\") con l'antenna ospitata da un radome a cupola. Furono realizzate due baie interne per l'armamento, una davanti e una dietro le ali.. L'aumento della gittata dei missili SLBM, port\u00f2 ad una riclassificazione dell'Il-38 che venne considerato di \"medio raggio\" e fu necessario sviluppare il Tupolev Tu-142 per pattugliamenti a distanza maggiore.\nNel periodo tra il 1967 e il 1972 sulla base del prototipo vennero prodotti 57 esemplari per la Aviacija Voenno-Morskogo Flota, l'aviazione navale sovietica, l'ultimo dei quali venne accettato il 22 febbraio 1972.\nImpiego operativo.\nMarina Militare Indiana.\nNel 1975 3 Il-38 della Marina Russa modificati e aggiornati furono consegnati all'India e divennero operativi il 1\u00ba ottobre 1977. Seguirono altri due velivoli nel 1983 portando la consistenza della flotta a 5.\nNel 2001 la Marina Militare Indiana avvi\u00f2 un programma di ammodernamento per prolungare la vita operativa di altri 15 anni. Il primo aeroplano \u00e8 stato inviato in Russia per lavori nel 2002 ed \u00e8 stato riconsegnato agli Indiani nel gennaio 2006. Durante l'ammodernamento, viene installata la suite avionica \"Sea Dragon\" e gli aerei modificati vengono nominati Il-38 SD. Nella prima versione indiana, il velivolo era armato con il missile antinave BAe Sea Eagle. Nel programma di aggiornamento \u00e8 inclusa l'adozione del missile da crociera aviolanciato Indo-Russo BrahMos e del missile aria-aria Vympel R-73RDM2.\nIl 1\u00ba ottobre 2002, due aerei indiani si sono urtati ala contro ala durante le celebrazioni per il venticinquennale del gruppo di volo. Gli aerei sono precipitati uccidendo i 6 membri di equipaggio dei due aerei per un totale di 12 vittime. I Russi hanno annunciato che rimpiazzeranno i velivoli persi dagli Indiani, donando nel 2008 due velivoli dismessi dalla propria Marina.\nAviacija Voenno-Morskogo Flota.\nNel marzo 2014 \u00e8 stato annunciato l'aggiornamento di 28 aerei Ilyushin Il-38 in servizio alla Marina Militare della Federazione Russa alla versione Ilyushin Il-38N entro il 2020.\nIl 30 giugno 2015 sono stati consegnati alla Marina Militare della Federazione Russa i primi 5 Ilyushin Il-38N completamente modernizzati."}
{"id": "548217", "revid": "212348", "url": "https://it.wikipedia.org/wiki?curid=548217", "title": "Taresiani", "text": ""}
{"id": "548218", "revid": "1226", "url": "https://it.wikipedia.org/wiki?curid=548218", "title": "Tavniani", "text": ""}
{"id": "548219", "revid": "212348", "url": "https://it.wikipedia.org/wiki?curid=548219", "title": "Tesniani", "text": ""}
{"id": "548226", "revid": "8911", "url": "https://it.wikipedia.org/wiki?curid=548226", "title": "Sempreverdi", "text": ""}
{"id": "548227", "revid": "300067", "url": "https://it.wikipedia.org/wiki?curid=548227", "title": "WNBA Rookie of the Year Award", "text": "Il \"Women's National Basketball Association's Rookie of the Year Award\" \u00e8 il riconoscimento che ogni anno la WNBA conferisce al miglior \"rookie\" (matricola, giocatrice al suo primo anno nella lega) della stagione. "}
{"id": "548230", "revid": "599013", "url": "https://it.wikipedia.org/wiki?curid=548230", "title": "Tkon", "text": ""}
{"id": "548233", "revid": "212348", "url": "https://it.wikipedia.org/wiki?curid=548233", "title": "Torothani", "text": ""}
{"id": "548235", "revid": "1226", "url": "https://it.wikipedia.org/wiki?curid=548235", "title": "Tosk", "text": ""}
{"id": "548237", "revid": "212348", "url": "https://it.wikipedia.org/wiki?curid=548237", "title": "Trabe", "text": ""}
{"id": "548239", "revid": "1906976", "url": "https://it.wikipedia.org/wiki?curid=548239", "title": "Cattedrale di San Zeno", "text": "Il duomo di Pistoia, pure noto col nome di cattedrale di San Zeno, \u00e8 il principale luogo di culto cattolico di Pistoia, sede vescovile dell'omonima diocesi.\nSecondo la tradizione, inizialmente la cattedrale era intitolata a san Martino, fu sotto la dominazione longobarda che fu poi intitolata a san Zeno. La cattedrale presenta una facciata in stile romanico sul modello di altre chiese presenti nella citt\u00e0 costruite alla stessa epoca (San Bartolomeo e Sant'Andrea). Sulle due estremit\u00e0 della cuspide della facciata sono poste le due statue marmoree dei santi patroni, san Zeno e san Jacopo, un tempo collocate nel loggiato.\nL'edificio, con campanile e battistero, ha interno a tre navate con presbiterio rialzato e cripta, ed \u00e8 stato costruito probabilmente nel X secolo. Nel corso del tempo ha sub\u00ecto diversi rimaneggiamenti ed \u00e8 stato riportato alle forme primitive da un restauro avvenuto tra il 1952 e il 1966, completato nel 1999.\nNel dicembre del 1965 papa Paolo VI l'ha elevata alla dignit\u00e0 di basilica minore.\nStoria.\n\u00c8 possibile che gi\u00e0 dal V secolo esistesse una chiesa cattedrale (di dimensioni minori) a Pistoia. Gi\u00e0 all'epoca, infatti, la citt\u00e0 aveva un proprio vescovo. Tuttavia non si sa ancora quale fosse la sua ubicazione, se nello stesso luogo dell'attuale o sul luogo ove ora sorge la pieve di Sant'Andrea, oppure nella zona in cui venne edificato il complesso monastico di San Pier Maggiore (Memoreto), in considerazione della consuetudine di costruire la cattedrale in prossimit\u00e0 del cimitero (\"memoretum\").\nLa prima attestazione scritta della cattedrale risale al 923, quando in un atto notarile del conte Cunerad di Teudicio venne citata una \u00abEcclesia SS.Zenonis, Rufinis et Felicis\u00bb. Nel 998 inoltre un diploma di Ottone III cit\u00f2 un edificio paleocristiano situato tra la via \"regia\" (cio\u00e8 tra piazza del Duomo, via Stracceria e via degli Orafi) e la torre di guardia. Nel 1108 la chiesa fu danneggiata da un incendio e probabilmente ricostruita nei primi decenni del XII secolo. Risale al 1145 infatti la consacrazione dell'altare dedicato a san Jacopo da parte del vescovo Atto.\nNel 1202 un altro incendio danneggi\u00f2 la cattedrale. Tra il 1274 e il 1275 le navate laterali furono coperte da volte (il che fa pensare che prima dovessero avere una copertura a capriate lignee). Nel 1298 l'edificio sub\u00ec alcuni danni dovuti ad un terremoto e nel 1336 circa venne sistemata sulla facciata la statua di San Zeno \"vescovo\", opera di Jacopo di Mazzeo.\nTra il 1379 e il 1449 la facciata fu rimaneggiata con l'aggiunta di tre ordini di logge e di un portico; nel 1504 ad Andrea della Robbia fu commissionata la decorazione dell'archivolto, a festone vegetale con al centro lo stemma dell'Opera di San Jacopo, e quella a lacunari di color azzurro con rosoni dorati che rivestono la volta centrale del portico, nonch\u00e9 la lunetta a bassorilievo sulla porta centrale raffigurante la \"Madonna col Bambino e Angeli\", opere che egli port\u00f2 a termine nel 1505.\nTra il 1598 e il 1614 il presbiterio medievale fu demolito, le cappelle poste in testa alle navate laterali vennero modificate e al posto della primitiva abside fu costruita una tribuna barocca sormontata da cupola su progetto di Jacopo Lafri; la navata centrale fu coperta da nuove volte a crociera. Si procedette inoltre alla decorazione del soffitto della tribuna e furono eseguiti i dipinti su tavola sulle pareti della tribuna e nella cappella maggiore. Nel 1721 fu posta in facciata la statua di \"San Jacopo\", opera di Andrea Vacc\u00e0 e nel 1786 la cappella di San Jacopo fu demolita.\nTra il 1834 e il 1837 il presbiterio fu trasformato secondo il nuovo gusto neoclassico da Giovanni Gambini. Tra il 1952 e il 1966 la Soprintendenza ai Monumenti mise in atto un restauro dell'edificio rimuovendo le 5 grandi volte a crociera della navata centrale (risalenti al 1657), che nascondevano il tetto ligneo policromo del 1338, e gli intonaci ottocenteschi in gesso aggiunti nel 1838-1839 dal Gambini. Si presume che durante la rimozione di quegli intonaci sia stato distrutto un pregevole ciclo di affreschi di cui rimangono ancora vaghe tracce. Furono chiuse le finestre seicentesche e ripristinate le monofore e le bifore medioevali. Nel 1997-2000 \u00e8 stato realizzato il restauro del campanile.\nInterno.\nLa cattedrale ha il piano del presbiterio rialzato sopra la cripta e tre navate suddivise da file di colonne longitudinarie, con copertura a capriate in legno nella navata centrale e a volta in quelle laterali.\nLa navata destra originariamente era occupata dalla \"Cappella di san Jacopo\", eretta dal vescovo Atto alla met\u00e0 del XII secolo per depositarvi la reliquia di san Giacomo portata da Santiago di Compostela. In origine la cappella, che oggi non esiste pi\u00f9, custodiva l'altare d'argento, oggi spostato nella Cappella del Crocifisso.\nCappella del Santissimo Sacramento o di San Donato.\nLa cappella, che ospita il tabernacolo, prende nome di \"San Donato\" dal dipinto di Lorenzo di Credi \"Madonna in trono fra i santi Giovanni Battista e Donato\" (1474-1486), posto sulla parete destra. Il dipinto su tavola era stato in origine commissionato ad Andrea del Verrocchio dagli esecutori testamentari di Donato de' Medici. L'opera, lasciata incompiuta dal Verrocchio, venne portata a termine dal suo allievo Lorenzo di Credi. Il vescovo a lato della Madonna \u00e8 stato identificato anche come san Zeno.\nAl centro si trova \"Assunzione della Vergine\" di Giovan Battista Paggi (1590-1600), mentre all'entrata della cappella \u00e8 posta la lastra tombale marmorea del vescovo Donato de' Medici (1475), attribuita ad Antonio Rossellino.\nCappella di San Rocco.\nLa cappella ospita l'urna di sant'Atto (1952) di Cleto Lapi. Il gradino d'argento su cui \u00e8 posta l'urna, datato 1855, fu realizzato da Silvestro Mariotti da Pontedera. Sopra l'urna \u00e8 il dipinto i \"Santi Baronto e Desiderio\" di Mattia Preti, proveniente dal distrutto altare Foresi Benesperi, la cappella e detta anche di citt\u00e0 perch\u00e9 fu realizzata con le elemosine raccolte tra la popolazione dopo la peste del 1630. Per questo altare fu eseguita una tela con la Vergine e i Santi protettori di Pistoia che intercedono per la citt\u00e0 e il contado il Redentore. La tela fu dipinta a Roma da Giacinto Gimignani, rimossa nel 1787 fu portata nella chiesa di San Francesco. Nel 1787 vi fu rimontato l'altare d'argento di San Jacopo, che vi rimase fino al 1940 ca. La cancellata in ferro battuto che chiude la cappella, risale alla fine del XVIII secolo. Sulle pareti due grandi affreschi, Mos\u00e8 che riceve le tavole della legge, di Luigi Sabatelli 1845 e la Deposizione di Cristo di Giuseppe Bezzuoli 1848. La cupola reca affreschi dell'Ulivelli e del Vannucci. L'altare attuale su cui \u00e8 deposta l'urna di San Atto \u00e8 opera di Andrea Vacc\u00e0 e proviene dalla chiesa monastica di Santa Maria degli Angeli. \nCappella del Crocifisso.\nLa cappella del Crocifisso contiene l\"altare di San Jacopo\", in lamina d'argento a sbalzo, che era in origine posto nella cappella omonima situata nelle prime due campate della navata destra. Dopo la demolizione della cappella di San Jacopo, nel 1785 per ordine del vescovo Scipione de' Ricci, venne trasferito nella cappella di San Rocco e quindi, dal 1953, in questa cappella. Capolavoro dell'oreficeria medievale italiana, l'altare, eseguito da una dozzina di maestri tra il 1287 e il 1450 circa, \u00e8 composto da un dossale, decorato e una paliotto, entrambi decorati su tre lati.\nNel 1400-1401 vi lavor\u00f2 la bottega di Lunardo di Mazzeo e Piero di Giovanni da Pistoia, tra cui c'era il giovane Filippo Brunelleschi che scolp\u00ec, si pensa, un lato del dossale con due santi (\"Sant'Agostino\" e \"Evangelista seduto\") e due mezzi busti di \"Profeti\" (\"Geremia\" e forse \"Isaia\").\nCappella del Giudizio Universale.\nLa cappella contiene frammenti di un affresco che rappresenta il \"Giudizio Universale\" dovuto a Giovanni da Ponte (1420-1425) sul parete prontale, e frammenti di un affresco dantesco sul parete laterale.\nCripta.\nLa cripta al di sotto del presbiterio esisteva gi\u00e0 all'interno dell'edificio romanico. Originariamente era scandita da una serie di colonne ed aveva tre absidi. Con la costruzione della tribuna barocca il vano centrale fu distrutto e quelli laterali interrati.\nDurante il restauro degli anni sessanta sono stati ritrovati due capitelli, dei frammenti di colonna, dei frammenti di affreschi del XII secolo, le fondamenta dell'abside meridionale del coro romanico e due lastre marmoree della fine del XII secolo.\nControfacciata.\nSulla controfacciata della cattedrale, a destra dell'ingresso centrale, vi \u00e8 l'arca di Sant'Atto, con tre bassorilievi in marmo eseguiti nel 1337 dalla bottega di Giovanni di Agostino da Siena (\"Sant'Atto benedicente fra due angeli; Pellegrini che ricevono a Compostella le reliquie di San Jacopo; Pellegrini che consegnano le reliquie di San Jacopo a Sant'Atto\"). L'edicola, la lapide, l'iscrizione in latino e il paliotto di marmi e madreperla sono invece opera di Leonardo Marcacci e datati 1786.\nNel 1337 il corpo di Sant'Atto fu rinvenuto nella chiesa di San Giovanni in Corte e venne traslato nell'arca, dove rimase dal 1337 al 1786 per essere poi trasferito nella cappella alla destra dell'altare maggiore.\nA sinistra dell'ingresso centrale \u00e8 posto il fonte battesimale di Andrea Ferrucci da Fiesole e Jacopo del Mazza su disegno di Benedetto da Maiano. L'opera, del 1497, \u00e8 circondata da un'edicola al cui interno \u00e8 scolpito il \"Battesimo di Cristo\". Ai lati si trovano la \"Nascita di san Giovanni Battista, Predicazione nel deserto, Danza di Salom\u00e8\" e \"Decollazione\".\nSopra l'ingresso centrale \u00e8 l'affresco della lunetta del portale che rappresenta \"San Zeno\", di autore ignoto del XIII secolo; vicino all'ingresso laterale destro sono presenti affreschi con figure di \"Virt\u00f9\" (1347) di Bonaccorso di Cino e presso l'ingresso laterale sinistro \u00e8 collocata la tomba del vescovo Baronto Ricciardi, di autore ignoto del XIV secolo.\nNavate.\nNella navata destra della cattedrale sono presenti le seguenti opere:\nLa navata sinistra presenta:\nPresbiterio.\nLa volta del presbiterio, dietro l'altare maggiore, \u00e8 decorata da affreschi di Domenico Cresti, detto il Passignano con il \"Padre Eterno in gloria, Caduta degli angeli ribelli, Caduta di Adamo e Annunciazione\" (1602).\nNell'abside \u00e8 il dipinto di Cristofano Allori della \"Resurrezione\" (1606-1610), a fianco della quale sono due statue in argilla argentata di \"San Zeno\" e \"San Jacopo\" (1603) attribuite alla scuola del Giambologna. A destra dell'altare maggiore \u00e8 il dipinto della \"Pentecoste\" (1602), di Gregorio Pagani; a sinistra vi \u00e8 il dipinto di Benedetto Veli con l\"Ascensione\" (1606).\nA sinistra, su un pilastro della navata centrale \u00e8 l'affresco della \"Madonna col Bambino\" di Salerno di Coppo (1275). A destra vi \u00e8 un candelabro in bronzo del 1442, opera di Maso di Bartolomeo. Sempre nel presbiterio, in corrispondenza della navata sinistra, vi \u00e8 il cenotafio del vescovo Gherardo Gherardi (1703) di autore ignoto. In corrispondenza della navata destra si trova la tomba del vescovo Alessandro Del Caccia (1650) e il monumento sepolcrale del vescovo Leone Strozzi (1695), entrambe di autore ignoto.\nSulla navata centrale, a destra, pulpito realizzato su disegno di Giorgio Vasari (1560) e, vicino all'ingresso laterale destro, un'acquasantiera con i \"busti degli Apostoli Pietro, Paolo, Giovanni e Giacomo\" attribuita alla bottega di Nicola Pisano, che una volta faceva parte della Cappella di San Jacopo.\nOrgani a canne.\nOrgano maggiore.\nAi due lati del presbiterio, sopra gli stalli lignei del coro del canonici e subito dietro l'altar maggiore, si trova l'organo a canne della cattedrale. Lo strumento, costruito dalla ditta Costamagna nel 1969, \u00e8 a trasmissione elettropneumatica, dispone di 46 registri ed ha tre manuali di 61 note ciascuna ed una pedaliera di 32.\nNella cattedrale si trova anche un organo costruito nel 1793 da Luigi e Benedetto Tronci a trasmissione integralmente meccanica. Lo strumento, che ha conservato il suo temperamento mesotonico di origine, ha una tastiera di 47 note con prima ottava scavezza ed una pedaliera di 8, anch'essa scavezza, unita costantemente al manuale."}
{"id": "548241", "revid": "212348", "url": "https://it.wikipedia.org/wiki?curid=548241", "title": "Triannon", "text": ""}
{"id": "548247", "revid": "42767", "url": "https://it.wikipedia.org/wiki?curid=548247", "title": "Recto", "text": ""}
{"id": "548250", "revid": "486946", "url": "https://it.wikipedia.org/wiki?curid=548250", "title": "Nagorno-Karabah", "text": ""}
{"id": "548251", "revid": "80206204", "url": "https://it.wikipedia.org/wiki?curid=548251", "title": "Citt\u00e0 Eterna", "text": ""}
{"id": "548252", "revid": "287204", "url": "https://it.wikipedia.org/wiki?curid=548252", "title": "Vonlenska", "text": "Il vonlenska \u00e8 una lingua artificiale creata dal gruppo musicale islandese Sigur R\u00f3s, in particolare dal cantante J\u00f3n \u00de\u00f3r Birgisson. Questo idioma \u00e8 noto anche con il termine tradotto in inglese hopelandic. Letteralmente, in lingua italiana, esso diventerebbe speranzese, ossia \"lingua della speranza\".\nQuesto nome deriva infatti dal termine islandese \"Von\" (speranza); la canzone cos\u00ec intitolata, contenuta nell'omonimo album, \u00e8 stata la prima ad essere cantata in vonlenska.\nIl vonlenska non \u00e8 una lingua vera e propria, poich\u00e9 non ha n\u00e9 una grammatica n\u00e9 un vocabolario, ma consiste di sillabe radicalmente inventate, senza un significato preciso. \nIl cantante del gruppo la utilizza principalmente per far s\u00ec che anche la voce diventi uno strumento musicale, che possa esprimere, con i soli suoni, concetti ed emozioni non ugualmente esemplificabili con parole. \nLe sillabe vengono scelte, quindi, sulla base della loro musicalit\u00e0 e la capacit\u00e0 di incastrarsi nella melodia e renderla godibile, e non allo scopo di formare un testo di senso compiuto. La maggior parte di esse sono ripetute pi\u00f9 volte all'interno di un medesimo brano, ma anche riprese e riutilizzate in diversi brani, come accade ad esempio per l'album \"( )\", interamente cantato in vonlenska. Laddove il vonlenska non \u00e8 utilizzato, i testi dei brani sono scritti nella lingua madre del gruppo, ossia l'islandese e, talvolta, in inglese."}
{"id": "548253", "revid": "1226", "url": "https://it.wikipedia.org/wiki?curid=548253", "title": "Ulliani", "text": ""}
{"id": "548255", "revid": "6340", "url": "https://it.wikipedia.org/wiki?curid=548255", "title": "Hopelandic", "text": ""}
{"id": "548259", "revid": "212348", "url": "https://it.wikipedia.org/wiki?curid=548259", "title": "Vaadwaur", "text": ""}
{"id": "548263", "revid": "212348", "url": "https://it.wikipedia.org/wiki?curid=548263", "title": "Valakian", "text": ""}
{"id": "548265", "revid": "38120", "url": "https://it.wikipedia.org/wiki?curid=548265", "title": "Varro (Star Trek)", "text": ""}
{"id": "548269", "revid": "697352", "url": "https://it.wikipedia.org/wiki?curid=548269", "title": "Vaskan", "text": ""}
{"id": "548273", "revid": "339392", "url": "https://it.wikipedia.org/wiki?curid=548273", "title": "Vendikariani", "text": ""}
{"id": "548277", "revid": "1201880", "url": "https://it.wikipedia.org/wiki?curid=548277", "title": "Jack Nance", "text": "Fu conosciuto per i suoi lavori col regista statunitense David Lynch e per le sue interpretazioni di personaggi eccentrici.\nBiografia.\nNance nacque a Boston nel Massachusetts ma crebbe a Dallas in Texas. Lavor\u00f2 per un certo periodo per l'American Conservatory Theater a San Francisco. Negli anni settanta, Nance incontr\u00f2 David Lynch, che lo ingaggi\u00f2 per il ruolo principale del suo primo lungometraggio indipendente \"Eraserhead\". L'interpretazione di Nance del nevrotico Henry Spencer \u00e8 diventata storica nel circuito underground, anche grazie alla sua capigliatura stravagante. Sul set di Eraserhead, durato cinque anni, Jack doveva sottoporsi a cinque ore di trucco giornaliere per dare quella forma alla sua capigliatura. In quel periodo, Nance era sposato con l'attrice Catherine E. Coulson (la futura Log Lady di \"I segreti di Twin Peaks\"), ma il loro matrimonio fin\u00ec nel 1976. Nance spos\u00f2 quindi l'attrice porno Kelly Jean Van Dyke (nipote di Dick Van Dyke) nel maggio del 1991. Il loro matrimonio fin\u00ec tragicamente quando Kelly si suicid\u00f2 il 17 novembre 1991.\nNegli ultimi anni Nance recit\u00f2 in diversi film. Rimase in buoni rapporti con Lynch, che continu\u00f2 ad ingaggiarlo per piccole parti in quasi tutti i suoi progetti:\nNance mor\u00ec a South Pasadena il 30 dicembre del 1996 in circostanze misteriose. Fu trovato morto nel suo appartamento a causa delle lesioni interne alla testa riportate probabilmente in una rissa avvenuta due giorni prima.\nNel 2002 la Next Stop Production ha prodotto il documentario \"I Don't Know Jack\" diretto da Chris Leavens. Il documentario contiene diverse interviste a colleghi e amici di Nance, tra cui Dennis Hopper e David Lynch."}
{"id": "548278", "revid": "1226", "url": "https://it.wikipedia.org/wiki?curid=548278", "title": "Ventaxiani", "text": ""}
{"id": "548282", "revid": "212348", "url": "https://it.wikipedia.org/wiki?curid=548282", "title": "Ventu", "text": ""}
{"id": "548283", "revid": "1305772", "url": "https://it.wikipedia.org/wiki?curid=548283", "title": "Brody Dalle", "text": "Biografia.\nBrody nasce a Melbourne in Australia, nel quartiere di Fitzroy. Il padre \u00e8 inglese e la madre italo-polacca. La madre si separ\u00f2 dal padre quando lei era molto piccola; si rispos\u00f2 ed ebbe un altro figlio. Da adolescente Brody inizi\u00f2 ad assumere droghe e a non frequentare la scuola, tanto che venne espulsa. Con la madre ebbe rapporti difficili.\nForm\u00f2 quindi la sua prima band, i Sourpuss, che svilupparono un discreto seguito su base locale, grazie anche all'aver suonato insieme a gruppi come Beastie Boys e Sonic Youth all'Australia's Somersault Festival. Durante questo festival, all'et\u00e0 di 16 anni, conobbe il suo futuro primo marito, Tim Armstrong, cantante e chitarrista del gruppo punk Rancid che spos\u00f2 appena dopo aver compiuto la maggiore et\u00e0. A questo punto si trasfer\u00ec da Melbourne a Los Angeles dove fond\u00f2 i Distillers.\nCon questo gruppo realizz\u00f2 il debutto discografico \"omonimo\" nel 2000, disco che ricevette buone critiche, nonch\u00e9 la comparazione con il gruppo Hole nel quale militava Courtney Love. Nel 2002 il gruppo, con una formazione nuova, pubblic\u00f2 il suo secondo disco, \"Sing Sing Death House\". Da questo album vennero estratti i singoli \"The Young Crazed Peeling\" e \"City of Angels\". L'anno successivo il gruppo pubblic\u00f2 il suo terzo lavoro, \"Coral Fang\". I singoli estratti da questo disco furono: \"Drain the Blood\", \"Beat Your Heart Out\" e \"The Hunger\". Nello stesso anno il gruppo prese parte al festival itinerante Lollapalooza.\nDopo la pubblicazione di \"Coral Fang\" era prevista la realizzazione del quarto album dei Distillers, ma prima che il disco potesse uscire, la band si sciolse.\nNel marzo 2007 \u00e8 stata annunciata la formazione di una nuova band, gli Spinnerette, composta da Brody Dalle, Tony Bevilacqua, Jack Irons e Alain Johannes. L'8 agosto 2008 la band ha pubblica il suo primo brano: \"Valium Knights\".\nNel 2012 inizia a lavorare su un album solista al quale partecipano Shirley Manson (Garbage) e Michael Shuman (Queens of the Stone Age). Nell'aprile 2014 (in formato fisico nel mese di maggio) pubblica il suo primo album da solista: \"Diploid Love\". Oltre ai musicisti gi\u00e0 citati collaborano all'album Emily Kokal (Warpaint) e Nick Valensi (The Strokes). Il disco \u00e8 coprodotto da Alain Johannes.\nLa canzone \"Don't Mess With Me\" \u00e8 stata utilizzata nella soundtrack del gioco Square Enix: .\nVita privata.\nNel 2003 la Dalle e Tim Armstrong divorziano dopo sette anni di matrimonio.\nDal 2005 la Dalle \u00e8 sposata con il cantante e chitarrista dei Queens of the Stone Age (ed ex Kyuss) Josh Homme. La coppia ha tre figli: una bambina, Camille Harley Joan Homme, nata il 17 gennaio 2006 e due bambini, Orrin Ryder Homme, nato il 12 agosto 2011 e Wolfe Dillon Reece nato il 13 febbraio 2016."}
{"id": "548286", "revid": "212348", "url": "https://it.wikipedia.org/wiki?curid=548286", "title": "Vhnori", "text": ""}
{"id": "548287", "revid": "400694", "url": "https://it.wikipedia.org/wiki?curid=548287", "title": "Vidiiani", "text": "I Vidiiani (\"Vidiians\") sono una specie aliena dell'universo fantascientifico di \"Star Trek\".\nAppaiono unicamente nella serie \"Star Trek - Voyager\".\nSpecie umanoide del Quadrante Delta, un tempo nota come dedita all'educazione, all'arte e all'esplorazione, da due millenni \u00e8 devastata dal terribile virus della fagia. I Vidiiani riescono a sopravvivere solamente grazie ad un uso assai esteso di tecniche chirurgiche di trapianti di organi sia dai cadaveri sia da membri di altre razze compatibili. L'\u00abhonatta\u00bb \u00e8 un Vidiiano che ha il compito di trovare gli organi per fare sopravvivere un suo compagno Vidiiano affetto da fagia (\"VOY\": \"Ladri di organi\").\nNel 2375, grazie all'aiuto dei Think Tank, i Vidiiani hanno completamente debellato la fagia (\"VOY\": \"Il pensatoio\")."}
{"id": "548290", "revid": "212348", "url": "https://it.wikipedia.org/wiki?curid=548290", "title": "Vissiani", "text": ""}
{"id": "548296", "revid": "212348", "url": "https://it.wikipedia.org/wiki?curid=548296", "title": "Vori", "text": ""}
{"id": "548300", "revid": "33277", "url": "https://it.wikipedia.org/wiki?curid=548300", "title": "Sacra Rota", "text": ""}
{"id": "548303", "revid": "287204", "url": "https://it.wikipedia.org/wiki?curid=548303", "title": "Vorta", "text": "I Vorta sono una specie aliena dell'universo fantascientifico di \"Star Trek\".\nAppaiono per la prima volta nella serie \"Star Trek - Deep Space Nine\".\nI Vorta costituisco l'apparato amministrativo del Dominio. Sono esseri creati per clonazione e modificati geneticamente per adempiere alle funzioni all'interno del Dominio. Sono geneticamente assoggettati ai Fondatori e immuni a praticamente ogni forma di avvelenamento; non hanno il senso dell'estetica (\"DS9\": \"Aiuta gli Audaci\") e hanno una vista debole, ma hanno un buon udito (\"DS9\": \"Aiuta gli Audaci\"). I Vorta spesso si atteggiano come subdoli e arroganti politicanti.\nNei Vorta il senso dell'estetica \u00e8 poco sviluppata. Questa caratteristica, secondo la loro tradizione, sarebbe stata voluta dai Fondatori per ricordare le loro origini umili (\"DS9\": \"Tradimento, Fede e il Grande Fiume\").\nSecondo la loro storia (o un mito), i Vorta erano molto differenti da come lo sono adesso. I Vorta vivevano nelle foreste del loro pianeta ed erano esseri piccoli, timidi e indifesi simili ai \"lemuri\" che si nutrivano di bacche e di noci e vivevano nel terrore di essere aggrediti dai predatori. Un giorno, una famiglia di Vorta ospit\u00f2 un mutaforma ferito, che fuggiva nelle foreste dall'inseguimento di alcuni \u00absolidi\u00bb che volevano ucciderlo, e si presero cura di lui. Come segno di gratitudine per avergli salvato la vita, il mutaforma promise che i Vorta sarebbero stati trasformati in esseri senzienti, che sarebbero diventati una forza dominante in un nuovo grande impero che avrebbe dominato la Galassia (\"DS9\": \"Tradimento, Fede e il Grande Fiume\").\nI Vorta dispongono di un impianto di terminazione innestato nel loro cervello che consente loro di commettere suicidio volontariamente in caso di cattura o di altri eventi che lo richiedono. In caso di tentativo di manomissione, l'impianto causa una morte dolorosa al Vorta (\"DS9\": \"Tradimento, Fede e il Grande Fiume\")."}
{"id": "548304", "revid": "212348", "url": "https://it.wikipedia.org/wiki?curid=548304", "title": "Voth", "text": ""}
{"id": "548309", "revid": "1226", "url": "https://it.wikipedia.org/wiki?curid=548309", "title": "Xepoliti", "text": ""}
{"id": "548311", "revid": "212348", "url": "https://it.wikipedia.org/wiki?curid=548311", "title": "Xyrilliani", "text": ""}
{"id": "548316", "revid": "1573940", "url": "https://it.wikipedia.org/wiki?curid=548316", "title": "Acanthis flammea", "text": "Lorganetto (Acanthis flammea ()) \u00e8 un uccello passeriforme della famiglia dei Fringillidi.\nEtimologia.\nIl nome scientifico della specie, \"flammea\", deriva dal latino e significa \"color della fiamma\" (\"flammeo\", del resto, \u00e8 un aggettivo anche in italiano), in riferimento alla livrea di questi uccelli.\nDescrizione.\nDimensioni.\nMisura mediamente 12,5\u201314\u00a0cm di lunghezza per un peso di circa 10-17 grammi; le dimensioni variano da una sottospecie all'altra, la pi\u00f9 grande \u00e8 la \"A.\u00a0f.\u00a0rostrata\" e la pi\u00f9 piccola la \"A.\u00a0f.\u00a0cabaret\".\nAspetto.\nSi tratta di uccelletti dall'aspetto massiccio, con testa grossa e arrotondata, petto robusto, ali appuntite e coda allungata dalla punta forcuta.\nIl piumaggio \u00e8 dominato dai toni del bruno variegato di nero, pi\u00f9 scuro dorsalmente e pi\u00f9 chiaro sui fianchi, mentre il ventre, la gola ed il sottocoda sono biancastri. Sulla faccia \u00e8 presente una mascherina nera che si continua in bavetta sulla gola, e nerastre sono anche ali e coda. La calotta \u00e8 di colore rosso brillante in ambedue i sessi, non costituendo quindi motivo di dimorfismo sessuale a differenza di quasi tutti gli altri fringillidi dai lipocromi gialli o rossi, spesso appannaggio esclusivo del sesso maschile; nei maschi, tuttavia, a partire dal secondo anno di vita il lipocromo rosso si presenta anche sull'alto petto, e durante la stagione degli amori diffuse sfumature rosate appaiono anche su testa e fianchi.\nIn ambedue i sessi il becco \u00e8 di colore giallo fiammato di scuro, le zampe sono di colore carnicino-nerastro e gli occhi bruno scuro.\nIn cattivit\u00e0 sono state selezionate numerose mutazioni di colore che differiscono dalla livrea ancestrale. Attualmente sono riconosciute le mutazioni bruno, scuro, pastello, diluito e feomelanica (o feo); a queste si aggiungono le interazioni ottenute mediante le loro combinazioni, come bruno pastello, bruno diluito, bruno scuro, pastello scuro e diluito scuro.\nBiologia.\nSi tratta di uccelletti dalle abitudini essenzialmente diurne, molto miti, i quali vivono all'infuori della stagione degli amori in gruppetti di una decina d'individui e passano la maggior parte della giornata alla ricerca di cibo, tenendosi fra i rami o nelle parti alte dei cespugli.\nIl canto dell'organetto \u00e8 lieve e sibilato, non molto vario ma piacevole da ascoltare.\nAlimentazione.\nLa dieta di questi uccelli si compone in massima parte di piccoli semi, germogli e foglioline di conifere (peccio, larice, ginepro) e latifoglie decidue (soprattutto betulla ma anche ontano), nonch\u00e9 di asteracee: essi si nutrono tuttavia anche di bacche e, soprattutto durante la stagione degli amori, di piccoli insetti, utili per compensare l'aumentato fabbisogno energetico dovuto all'evento riproduttivo.\nRiproduzione.\nLa stagione riproduttiva degli organetti va dalla fine di aprile ad agosto: generalmente durante questo periodo, soprattutto nelle aree settentrionali dell'areale occupato dalla specie, viene portata avanti una seconda covata; tuttavia negli anni di particolare abbondanza di cibo le coppie possono portare avanti anche due covate l'anno.\nSi tratta di uccelli monogami, i cui maschi competono fra loro per le femmine cantando a squarciagola da posatoi in evidenza (rocce, alberi solitari, cespugli), corteggiando le femmine che eventualmente sopraggiungono seguendole con insistenza tenendo le penne arruffate ed ali e becco semiaperti, svolazzando inoltre in maniera rituale e sfarfallata.\nIl nido, a forma di coppa, viene edificato dalla sola femmina fra i cespugli o i rami di un albero: esso \u00e8 composto da un'intelaiatura esterna di rametti, uno strato centrale di licheni e pezzettini di corteccia di ginepro e di una foderatura interna di lanugine vegetale e animale. Al suo interno, la femmina depone 3-6 uova di colore azzurrino con rade maculature brune, che essa cova da sola (col maschio che staziona di guardia nei pressi del nido e si occupa di reperire il cibo per s\u00e9 e per la compagna) per 11-13 giorni.\nI \"pulli\", alla schiusa, sono ciechi ed implumi: essi vengono imbeccati, puliti e accuditi amorevolmente da ambedue i genitori, che si alternano nella ricerca del cibo e nello stazionamento presso il nido. Attorno alle tre settimane dalla schiusa, i giovani sono in grado d'involarsi: tuttavia, essi tendono a rimanere presso il nido ancora per 2-3 settimane, seguendo i genitori nei loro spostamenti e chiedendo loro (sebbene sempre pi\u00f9 sporadicamente) l'imbeccata, prima di allontanarsene definitivamente e disperdersi.\nDistribuzione e habitat.\nL'organetto ha distribuzione olartica, che comprende gran parte dell'Europa centro-settentrionale (compresa la Gran Bretagna e l'Islanda), la Siberia, l'Alaska, il Canada e la Groenlandia: la specie \u00e8 stata inoltre introdotta con successo in Nuova Zelanda. In Italia la specie \u00e8 rara e accidentale, e si rinviene fra le pinete e le foreste decidue dell'arco alpino e delle regioni settentrionali.\nL\"habitat\" di questi uccelli \u00e8 rappresentato dalla taiga a prevalenza di larice, betulla e peccio, oltre che dalla tundra con presenza di aree alberate e di fonti d'acqua dolce permanente. Tendenzialmente stanziale, l'organetto tende tuttavia nelle zone pi\u00f9 settentrionali del proprio areale a migrare verso sud durante il periodo freddo.\nSistematica.\nSe ne riconoscono due sottospecie:\nLa sottospecie \"Acanthis flammea cabaret\" \u00e8 in atto considerata una specie a s\u00e9 stante (\"Acanthis cabaret\")."}
{"id": "548317", "revid": "1226", "url": "https://it.wikipedia.org/wiki?curid=548317", "title": "Yridiani", "text": ""}
{"id": "548319", "revid": "300067", "url": "https://it.wikipedia.org/wiki?curid=548319", "title": "WNBA Most Improved Player Award", "text": "Il \"Women's National Basketball Association Most Improved Player Award\" \u00e8 il riconoscimento che ogni anno la WNBA conferisce alla giocatrice che pi\u00f9 si \u00e8 migliorata rispetto alle stagioni precedenti.\nIl premio fu conferito per la prima volta nella stagione 2000."}
{"id": "548321", "revid": "1226", "url": "https://it.wikipedia.org/wiki?curid=548321", "title": "Zaldan", "text": ""}
{"id": "548322", "revid": "1226", "url": "https://it.wikipedia.org/wiki?curid=548322", "title": "Zalkoniani", "text": ""}
{"id": "548323", "revid": "1226", "url": "https://it.wikipedia.org/wiki?curid=548323", "title": "Zibaliani", "text": ""}
{"id": "548324", "revid": "123736458", "url": "https://it.wikipedia.org/wiki?curid=548324", "title": "Eccellenza Veneto", "text": "Il campionato di Eccellenza Veneto istituito a partire dalla stagione 1991-1992 \u00e8 il campionato di livello pi\u00f9 alto su base regionale e vi partecipano squadre dilettantistiche. \u00c8 composto da 36 squadre divise in due gironi da 18 (sud-ovest, nord-est). Vi partecipano le 28 squadre salvatesi la precedente stagione, 2 retrocesse dalla Serie D e 6 promosse dalla Promozione.\nPartecipazioni.\nIn 31 stagioni hanno preso parte al campionato le seguenti 170 squadre. In grassetto le squadre che disputano il torneo 2021-2022."}
{"id": "548333", "revid": "1226", "url": "https://it.wikipedia.org/wiki?curid=548333", "title": "Angosiani", "text": ""}
{"id": "548337", "revid": "1226", "url": "https://it.wikipedia.org/wiki?curid=548337", "title": "Antedeani", "text": ""}
{"id": "548340", "revid": "76963", "url": "https://it.wikipedia.org/wiki?curid=548340", "title": "Carr\u00e9 Otis", "text": "Biografia.\nFrequenta la Marin Academy di San Rafael, in California.\nComincia la sua carriera come fotomodella, posando per varie riviste come \"Vogue\", \"Elle\", \"GQ\", \"Esquire\", \"Marie Claire\", \"Playboy\", \"Harper's Bazaar\", \"Cosmopolitan\", \"Allure\" e altre.\n\u00c8 stata il volto di diverse campagne pubblicitarie di alta moda come Marina Rinaldi, Calvin Klein, Donna Karan, Guess?, Blumarine, Revlon, Giorgio Armani, Enrico Coveri, Ralph Lauren, L'Oreal e Ray Ban.\nOltre agli editoriali sfila per varie maison anni novanta come Gianni Versace, Dolce &amp; Gabbana, Gucci, Todd Oldham, Max Mara.\nCome attrice recita il ruolo della giovane e fragile Emily Reed in \"Orchidea selvaggia\", film soft-erotico del regista Zalman King. Nel 1992 sposa l'attore e pugile Mickey Rourke (reduce dal successo di \"9 settimane e \u00bd\"). La loro tormentata storia d'amore, piena di contrasti, atti di sadismo, colpi di testa, tradimenti e alcolismo, li porter\u00e0 al divorzio nel dicembre del 1998. Nonostante tutto la carriera cinematografica della Otis non prender\u00e0 mai il volo, e la sua carriera di modella comincer\u00e0 a stagnare dopo un suo consistente aumento di peso. Vegetariana, qualche anno dopo il divorzio da Rourke, la Otis ha riguadagnato popolarit\u00e0 come modella per taglie forti."}
{"id": "548343", "revid": "300067", "url": "https://it.wikipedia.org/wiki?curid=548343", "title": "WNBA Finals Most Valuable Player Award", "text": "Il WNBA Finals Most Valuable Player Award (MVP) \u00e8 il premio conferito dalla Women's National Basketball Association alla miglior giocatrice delle finali."}
{"id": "548345", "revid": "1226", "url": "https://it.wikipedia.org/wiki?curid=548345", "title": "Alsauriani", "text": ""}
{"id": "548347", "revid": "212348", "url": "https://it.wikipedia.org/wiki?curid=548347", "title": "Ankari", "text": ""}
{"id": "548354", "revid": "212348", "url": "https://it.wikipedia.org/wiki?curid=548354", "title": "Arkoniani", "text": ""}
{"id": "548356", "revid": "709565", "url": "https://it.wikipedia.org/wiki?curid=548356", "title": "Axanar", "text": "Gli Axanar sono una specie aliena dell'universo fantascientifico di \"Star Trek\" che appaiono la prima volta nell'episodio \"\" della prima stagione di . Indirettamente il loro mondo natio compare in un episodio della serie classica, \"Il sogno di un folle\".\nGli Axanar hanno il sangue verde, le cui molecole somigliano ad amminoacidi. Nel sangue viene iniettato una sostanza, la triglobulina, prodotta dalle ghiandole zymuth ed equivalente al sistema linfatico umano. Questa sostanza possiede propriet\u00e0 medicali e afrodisiache, usate da molte specie a tal punto che alcuni individui sono disposti a estrarre forzatamente la triglobulina dal loro corpo. Gli Axanar sono esseri androgini e sembra preferiscano un'atmosfera a base di azoto e metano alla temperatura di -20 \u00b0C (\"ENT: \").\nNel 2151, gli Axanar incontrano per la prima volta gli Umani, in particolare l'equipaggio della USS \"Enterprise\" NX-01, dopo che una nave appartenente ad una specie sconosciuta aveva attaccato un cargo axanar. L'equipaggio della \"Enterprise\" scopr\u00ec che gli Axanar a bordo del cargo erano stati mutilati per estrarne la triglobulina; nel frattempo, giunse sul posto una nave axanar in soccorso al cargo. A causa di un malfunzionamento del traduttore universale, essi credettero che ad aver attaccato il cargo fosse stata proprio la \"Enterprise\". Il guardiamarina Hoshi Sato riusc\u00ec a tradurre il linguaggio axanar, caratterizzato da una grammatica bimodale, ovvero una forma linguistica dove coesistono due sistemi di regole che definiscono la struttura grammaticale della lingua. Grazie a ci\u00f2, riusc\u00ec a chiedere loro aiuto quando la nave sconosciuta torn\u00f2 indietro per attaccare la \"Enterprise\", convincendo gli Axanar a venire in loro soccorso (\"ENT: \").\nIn un momento imprecisato prima del 2152, una nave stellare axanar sost\u00f2 alla stazione di riparazione automatizzata. Un Axanar dell'equipaggio venne aggiunto segretamente a diversi ospiti umanoidi a bordo della stazione, i cui cervelli erano stato collegati al computer della stazione (\"ENT: \").\nA met\u00e0 del XXIII secolo, scoppi\u00f2 un conflitto nei pressi del pianeta degli Axanar, in cui furono coinvolti la Federazione dei pianeti uniti e il capitano Garth di Izar. Quest'ultimo vinse quella che divenne poi nota come la battaglia di Axanar, che fu seguita da una missione di pace della Federazione a cui prese parte James T. Kirk (\"TOS: Corte marziale, Il sogno di un folle\").\nNel XXII secolo, le astronavi degli Axanar sono lunghe approssimativamente 92 metri ed hanno diversi ponti. Lo scafo \u00e8 composto di tritanio e di polimeri di disilicato. Hanno almeno due portelli esterni e sono equipaggiate con armi ad energia diretta."}
{"id": "548360", "revid": "212348", "url": "https://it.wikipedia.org/wiki?curid=548360", "title": "Ba'Neth", "text": ""}
{"id": "548363", "revid": "1226", "url": "https://it.wikipedia.org/wiki?curid=548363", "title": "Barkoniani", "text": ""}
{"id": "548365", "revid": "1226", "url": "https://it.wikipedia.org/wiki?curid=548365", "title": "Boraalani", "text": ""}
{"id": "548366", "revid": "212348", "url": "https://it.wikipedia.org/wiki?curid=548366", "title": "Bothani", "text": ""}
{"id": "548368", "revid": "1226", "url": "https://it.wikipedia.org/wiki?curid=548368", "title": "Brekkiani", "text": ""}
{"id": "548373", "revid": "1543377", "url": "https://it.wikipedia.org/wiki?curid=548373", "title": "Strikeout", "text": "Nel gioco del baseball, si verifica uno strikeout (o \"strike out\", in gergo anche semplicemente K) quando il giocatore in battuta subisce tre \"strike\" sul proprio conto, e viene quindi eliminato direttamente dal lanciatore. Un lancio viene conteggiato come \"strike\" quando termina nella \"zona di strike\" senza che il battitore riesca a colpire la palla, e comunque in qualsiasi situazione in cui il battitore giri la mazza senza colpire la palla, indipendentemente dall'altezza della stessa.\nNelle statistiche viene abbreviato in SO.\nLe regole.\nLa \"zona di strike\" viene delimitata per regolamento, ed \u00e8 stata modificata nel corso degli anni, anche per adattarsi ai nuovi materiali e alla preparazione atletica dei giocatori. L'ultima modifica, del 1996, ha individuato la zona di strike in un rettangolo immaginario, la cui base \u00e8 determinata dalla larghezza del piatto di \"casa base\" (17 pollici, circa 43 centimetri), e la cui altezza va da un limite superiore, individuato da una linea orizzontale posizionata a met\u00e0 tra le spalle del battitore e la parte superiore dei pantaloni della sua divisa, a un limite inferiore, sotto la rotula del giocatore. Tale zona cambia a seconda della posizione che assume il battitore (\"stance\").\nAttribuzione dello strikeout.\nA un lanciatore viene sempre attribuito uno \"strikeout\" quando realizza tre \"strike\" contro un battitore. Tuttavia, il battitore viene eliminato dopo uno \"strikeout\" solo se si verifica una delle seguenti condizioni:\nSe il terzo strike non \u00e8 preso al volo e ci sono gi\u00e0 due battitori eliminati, o meno di due ma la prima base \u00e8 comunque libera da giocatori, il battitore, sebbene gi\u00e0 soggetto a strikeout, pu\u00f2 comunque correre verso la prima base e salvarsi.\nSe la difesa non riesce ad eliminarlo con un passaggio verso la base o per toccata, il battitore rimane in gioco. Questa regola ha fatto s\u00ec che nel corso degli anni alcuni lanciatori abbiano ottenuto quattro \"strikeout\" in un solo \"inning\". Nella storia del baseball americano, tale situazione \u00e8 occorsa per 75 volte, l'ultima il 16 maggio 2015, ad opera di Sergio Santos dei Los Angeles Dodgers.\nIl battitore viene eliminato per \"strikeout\" anche quando, con due \"strike\" sul suo conto, tenta un \"bunt\" di sacrificio che termina in \"foul\"."}
{"id": "548375", "revid": "212348", "url": "https://it.wikipedia.org/wiki?curid=548375", "title": "Briori", "text": ""}
{"id": "548376", "revid": "141991", "url": "https://it.wikipedia.org/wiki?curid=548376", "title": "Punta al top! - GunBuster", "text": " \u00e8 un anime composto da 6 OAV creato dallo studio Gainax nel 1988. Il seguito di \"Punta al top! - GunBuster\", intitolato \"Punta al top 2! - DieBuster\", presenta un cast di personaggi completamente nuovi ed \u00e8 stato creato solo nel 2004, 16 anni dopo il primo, per festeggiare i 20 anni della Gainax.\nHanno lavorato a questo anime importanti personalit\u00e0 come il regista Hideaki Anno (qui al suo debutto come regista e in seguito famoso grazie a \"Neon Genesis Evangelion\") ed il character designer Haruhiko Mikimoto (gi\u00e0 noto per \"Macross\" e \"Gundam 0080\").\nIn Italia, \"Punta al top! - GunBuster\" \u00e8 stato pubblicato, prima in 3 VHS, da Dynamic Italia, e poi - nei mesi di luglio e agosto del 2004 - in 2 DVD, da Dynit. La pubblicazione di \"Punta al top 2! - DieBuster\", in 6 DVD a marchio Dynit, \u00e8 iniziata invece nell'aprile 2008.\nIl titolo \u00e8 una parodia del manga tennistico \"Jenny la tennista\", il cui titolo originale \u00e8 \"Ace o nerae!\".\nTrama.\nNel futuro prossimo, una razza di alieni giganteschi dalle sembianze biologiche (a met\u00e0 fra vegetali ed insetti) viene individuata pericolosamente vicino al Sistema solare. Nel monitorare i loro progressi, gli umani intuiscono che la loro intenzione \u00e8 quella di distruggere la razza umana esattamente come il sistema immunitario si disfa dei batteri nocivi; l'intuizione viene confermata dall'aggressivit\u00e0 degli alieni, dalla distruzione di una stella simile al Sole (sfruttata dagli alieni come nido di cova) e dal loro progressivo avvicinarsi al pianeta Terra. L'umanit\u00e0 \u00e8 quindi costretta a rispondere con l'attacco. Per l'occasione, vengono coinvolte tutte le risorse terrestri al fine di creare una flotta di astronavi da combattimento e dei robot guerrieri giganti. Questi ultimi saranno pilotati dai migliori adolescenti del pianeta, convocati dalle apposite scuole di allenamento sparse per tutto il mondo.\nLa storia comincia nell'anno 2015, non molto dopo la prima battaglia contro gli alieni, e si concentra sulle vicende della giovane . Il padre di Noriko, deceduto sotto il fuoco avversario, fu uno dei principali ammiragli della flotta spaziale responsabile del successo ottenuto contro i primi attacchi nemici. Durante la serie, grazie all'aiuto dei suoi compagni tra cui la bella e talentuosa , Noriko subir\u00e0 una sensibile crescita psicologica e combatter\u00e0 contro i dolori della guerra, l'incomunicabilit\u00e0 tra persone, la sua stessa mancanza di autostima e soprattutto i terribili effetti che comportano vivere a velocit\u00e0 prossime a quelle della luce.\nGenere e richiami.\n\"Punta al top! - GunBuster\" appartiene al genere fantascientifico mecha, con influenze diffuse della \"space opera\". Il GunBuster \u00e8 uno dei pi\u00f9 grandi mezzi meccanici mai rappresentati, alto circa 200 metri. Quelli che pi\u00f9 gli si avvicinano sono Ideon di \"Densetsu kyojin Ideon\", l'Arc Gurren Lagann di \"Sfondamento dei cieli Gurren Lagann\", Daitarn III e Danguard.\nAssieme a \"La voce delle stelle\" di Makoto Shinkai (che all'OAV del '88 si ispira), \u00e8 noto per essere uno dei pochissimi anime a trattare il tema della dilatazione temporale in maniera estremamente realistica, tanto da venir rappresentato come uno degli elementi centrali della trama.\nAnche se il valore dei dati scientifici esposti nella serie \u00e8 variabile (molte delle tecnologie spaziali utilizzate dai protagonisti vengono presentate come invenzioni riconducibili all'anno 2015), molti costituiscono elementi tipici del genere sci-fi come, ad esempio, la rapida evoluzione tecnologica dell'umanit\u00e0 dettata dalla necessit\u00e0 di sconfiggere gli alieni nel minor tempo possibile.\n\"Punta al Top! GunBuster\" \u00e8 inoltre il predecessore spirituale di una delle seguenti fatiche di Anno, \"Neon Genesis Evangelion\", che condivide molti dei temi gi\u00e0 trattati negli OAV dell'88. Il genere \u00e8 il medesimo (mecha), il protagonista \u00e8 ancora uno studente liceale, Noriko Takaya e Shinji Ikari condividono una forte mancanza di autostima, e Jung Freud, pilota sovietico nel mondo di \"Punta al Top! GunBuster\", appare come il prototipo del lato psicologico e fisico di Asuka S\u014dry\u016b Langley.\n\"Punta al top! - GunBuster\" \u00e8 stato il primo anime ad introdurre il continuo movimento del seno femminile come forma di fan service. Questa pratica, oggi utilizzata in numerosissimi anime, \u00e8 chiamata anche \"Gainax bounce\" o \"BustGunner\".\nMedia.\nAnime.\nLa serie OAV di \"Punta al top! - GunBuster\", ideata da Toshio Okada, \u00e8 stata animata dallo studio Gainax sotto la direzione di Hideaki Anno. I sei episodi sono stati pubblicati in home video dal 7 ottobre 1988 al 7 luglio 1989.\nIn Italia la serie \u00e8 uscita a sua volta per il mercato home video in DVD rispettivamente il 30 luglio e il 27 agosto 2004 in versione sottotitolata.\nDoppiaggio.\nSecondo la motivazione ufficiale, la Gainax ha smarrito i master audio originali di \"Punta al Top! GunBuster\". Tutte le tracce audio (voci, musiche, effetti sonori) sono impresse inscindibilmente ed irrimediabilmente su un unico supporto: per questo motivo l'anime non pu\u00f2 essere ridoppiato e tutte le edizioni estere presentano il solo audio giapponese con, in aggiunta, i sottotitoli. L'edizione italiana di Dynamic Italia dispone di sottotitoli italiani (con o senza traduzione dei cartelli).\nManga.\nUn adattamento manga della storia realizzato da Kabocha, \u00e8 stato serializzato dal 4 dicembre 2010 al 4 giugno 2013 sulla rivista \"Young Ace\" edita da Kadokawa Shoten. I vari capitoli sono stati poi raccolti in cinque volumi \"tank\u014dbon\" pubblicati dal 2 agosto 2011 al 1\u00ba agosto 2013.\nIn Italia la serie viene pubblicata da RW Edizioni sotto l'etichetta Goen nella collana \"Cult Supplement\" dal 28 ottobre 2016.\nMerchandise.\nA met\u00e0 degli anni '90, Kaiyodo, in associazione con Xebec, pubblic\u00f2 una statuetta in PVC di \"Gunbuster\". Sebbene limitata nella snodabilit\u00e0, la statuetta presentava un set extra di braccia e mani, cos\u00ec come le armi Buster Tomahawk e Buster Home Run dei rispettivi radiosceneggiati. Nel 2005, Kaiyodo pubblic\u00f2 una nuova versione scolpita da Katsuhisa Yamaguchi (noto per aver lavorato alla linea Revoltech). Sebbene pi\u00f9 piccola dell'originale, questa nuova figure era pi\u00f9 dettagliata e posabile rispetto alla precedente. Una versione pi\u00f9 recente di \"Gunbuster\" venne lanciata sul mercato nella linea Revoltech come Figure #101 nel 2011. Anche in questo caso venne scolpita da Yamaguchi, ed \u00e8 in grado di trasformarsi in entrambe le Buster Machine e adesso \u00e8 fornita di alcune parti per replicare il nucleo del generatore di energia.\nIl 3 febbraio 2005, Bandai pubblic\u00f2 il videogioco d'azione \"Top o nerae! GunBuster\" per la console PlayStation 2. Il titolo, sviluppato da Shade, amplia la trama gi\u00e0 presentata nelle due serie animate precedenti creando cos\u00ec un seguito. Il videogioco \u00e8 strutturato come se si trattasse di una serie anime di venticinque episodi, e ruota intorno alla giovane pilota Noriko Takaya, che \u00e8 il personaggio controllato dal giocatore. Ognuno dei venticinque episodi prevede una trama ed una sequenza di azione principale, che rappresenta il gioco vero e proprio, affiancata da una serie di minigiochi a cui \u00e8 possibile accedere facendo muovere Noriko all'interno degli ambienti esplorabili. A seconda delle scelte fatte dal giocatore nel corso della partita, la seconda parte di ogni singolo episodio potr\u00e0 essere modificata, facendo cambiare il partner che affianca Noriko in battaglia. \"Top o nerae! GunBuster\" ha ottenuto un punteggio di 25/40 dalla rivista \"Famits\u016b\", basato sulla somma dei punteggi (da 0 a 10) dati al gioco da quattro recensori della rivista.\nNel 2006, Bandai distribu\u00ec una grande replica pressofusa giocattolo di \"Gunbuster\" sotto la linea \"Soul of Chogokin\". Proprio come nell'episodio 5 della serie, il giocattolo \u00e8 una combinazione di Buster Machine 1 e 2. Include una serie di armi che sono state utilizzate sia nell'anime che nel radiosceneggiato, nonch\u00e9 una miniatura dell'RX-7 Machine Weapon di Kazumi e un espositore progettato per assomigliare a una piattaforma di lancio. Sono inclusi anche gli accessori che possono essere utilizzati per replicare la scena finale dell'episodio 6, in cui il Gunbuster rimuove il nucleo del generatore di energia dal petto. Nel 2013, Bandai ha pubblicato una figure di Gunbuster pi\u00f9 piccola e pi\u00f9 economica sotto la linea \"Super Robot Chogokin\". Nonostante non sia dotata della funzione di trasformazione del giocattolo, questa figure presenta un'estrema posabilit\u00e0 e viene fornita con due Buster Home Run e le parti necessarie per creare il Double Buster Collider, nonch\u00e9 le parti principali del generatore di energia. Un set di armamenti denominati esclusivo di Tamashii Web, \u00e8 uscito a luglio 2013 e include il Buster Shield, i bracci Buster Missile, due Buster Tomahawk e le parti per i Buster Collider e il Super Inazuma Kick.\nStudio HalfEye ha anche pubblicato una replica trasformabile di Gunbuster. A differenza del giocattolo pressofuso di Bandai, questa figure \u00e8 realizzata in plastica e resina e ha un prezzo pi\u00f9 elevato.\nSono state prodotte anche delle figure dedicate a Noriko. Yellow Submarine (una divisione di Takara) ha lanciato sul mercato una bambola snodabile, mentre per i personaggi di Kotobukiya e Kaiyodo sono state vendute delle figure non snodabili. Bandai realizz\u00f2 anche un set di statuette di Noriko e Nono in edizione limitata in bundle con l'uscita del DVD in Nord America e Giappone del film \"Toppu o nerae! &amp; Toppu o nerae 2! Gattai gekij\u014d-ban!!\".\n\"Cybernetic Hi-School\", il terzo capitolo della serie di videogiochi eroge strip-quiz di Gainax per PC-9801 e MSX, \u00e8 incentrato sui personaggi di \"Gunbuster\"."}
{"id": "548378", "revid": "212348", "url": "https://it.wikipedia.org/wiki?curid=548378", "title": "Brunali", "text": ""}
{"id": "548379", "revid": "399", "url": "https://it.wikipedia.org/wiki?curid=548379", "title": "Maria Eisner", "text": "Biografia.\nOriginaria di Milano, ha studiato in Germania. Negli anni trenta fond\u00f2 l'agenzia fotografica \"Alliance-Photo\" e si spost\u00f2 quindi negli Stati Uniti agli inizi della seconda guerra mondiale.\n\u00c8 stata una delle fondatrici di Magnum Photos."}
{"id": "548382", "revid": "1305772", "url": "https://it.wikipedia.org/wiki?curid=548382", "title": "APS (Padova)", "text": "L'APS Holding \u00e8 la societ\u00e0 che opera nel campo di alcuni settori pubblici nella citt\u00e0 e nella provincia di Padova.\nLa sigla \"APS\" proviene dalla vecchia denominazione dell'azienda pubblica di Azienda Padova Servizi.\nStoria.\nNel 1999 venne fondata l'Azienda Padova Servizi (APS), nata dalla fusione fra l\"'Azienda Comunale Autofiloviaria Padova\" (ACAP), precedente gestore dei servizi di trasporto urbano, l'AMAG, che erogava il servizio idrico e il gas, e l'AMNIUP, la locale azienda di igiene urbana).\nPer la gestione dei diversi settori vennero costituite apposite societ\u00e0, diretta emanazione delle precedenti aziende municipali, controllate da tale unica direzione centrale, e si entr\u00f2 anche in nuovi settori come quello delle telecomunicazioni.\nNel 2003 l'Azienda Padova Servizi aveva un valore di produzione superiore ai 200 milioni di euro: il comune di Padova scelse di quotare in borsa l'azienda, previo scorporo delle attivit\u00e0 assistite da contributi pubblici. Da tale scorporo nacque nello stesso anno APS Holding. L'originaria Azienda Padova Servizi si fuse invece con la societ\u00e0 Acegas di Trieste dando vita ad AcegasAps, a sua volta in seguito confluita nel gruppo Hera.\nSociet\u00e0 partecipate.\nBusitalia Veneto.\nTra le attivit\u00e0 pi\u00f9 rilevanti dell'Aps Holding figurava la gestione del trasporto pubblico locale, che \u00e8 stata svolta per anni tramite la divisione APS Mobilit\u00e0, titolare di un contratto di servizio stipulato con il Comune e la provincia. Tale ramo di APS Holding ha versato in grave crisi economica fin dall'anno della costituzione; nel 2012 \u00e8 arrivato a chiudere il bilancio con un deficit di 2,3 milioni di euro, causato principalmente dal mancato aumento del biglietto urbano, dall'aumento del prezzo del carburante e dal taglio dei contributi regionali di quasi 600.000 euro.\nAllo scopo di salvare l'azienda, il comune di Padova e la societ\u00e0 dei trasporti extraurbani Busitalia Nord hanno intrapreso un processo di fusione, momentaneamente bloccato nel 2014, culminato con la costituzione nel 2015 della societ\u00e0 Busitalia Veneto S.p.A., partecipata per il 55% da Busitalia Nord e per il 45% da APS Holding. La nuova societ\u00e0, che gi\u00e0 dal 1\u00ba aprile 2015 svolge le attivit\u00e0 del ramo veneto di Busitalia Nord (ovvero il servizio di trasporto pubblico extraurbano di Padova e di Rovigo e il servizio di trasporto pubblico urbano di Rovigo), dal 1\u00ba maggio 2015 ha acquisito anche il ramo Mobilit\u00e0 di APS (il servizio urbano di Padova ed extraurbano della zona termale).\nAPS Mobilit\u00e0.\nAPS era anche gestore della Tranvia di Padova, inaugurata nel 2007 e prolungata nel 2009, che copre il percorso Guizza-Pontevigodarzere.\nLa rete automobilistica, riorganizzata nel 2007 in concomitanza con l'inaugurazione della tranvia, comprende ventiquattro linee urbane e suburbane operanti nei giorni feriali. I collegamenti tra Padova e la zona termale sono inoltre svolti tramite tre linee interurbane.\nTutti i mezzi Aps Mobilit\u00e0 sono controllati tramite un sistema AVM.\n \nIl parco autobus di APS Mobilit\u00e0 risulta essere composto da 244 autobus di cui 221 autobus urbani, 23 extraurbani e 3 veicoli adibiti esclusivamente al trasporto di disabili.\nIl parco tranviario \u00e8 costituito da 18 tram realizzati da Translohr, di cui 2 acquistati nel maggio 2016 ed entrati in servizio ad ottobre 2016.\nL'azienda dispone inoltre di tre depositi: quello di Via Rismondo, che dispone di circa 300 posti coperti, era sede della centrale operativa della rete tranviaria storica, il deposito Guizza ospita il deposito-officina delle vetture tranviarie e la centrale operativa per il controllo del traffico sulla tranvia e il deposito \"Stazione FS/2\", che viene usato come parcheggio per autobus.\nAPS Parcheggi.\nAPS Parcheggi \u00e8 il ramo di APS Holding che gestisce la sosta a pagamento a Padova. Gestisce sia i parcheggi a raso (le cosiddette \"strisce blu\") sia parcheggi multipiano.\nAPS Advertising.\nAPS Advertising \u00e8 la societ\u00e0 al 100% di APS Holding che gestisce la vendita degli spazi pubblicitari di APS Mobilit\u00e0 (sugli autobus, sulle paline, ...) e che gestisce in concessione la vendita degli spazi pubblicitari su strutture comunali. \u00c8 attiva dal 2002.\nAltre partecipazioni.\nAPS Holding controlla la societ\u00e0 NE-T by Telerete Nordest per il 50,12% mentre ha altre partecipazioni. Tra quella pi\u00f9 rilevante vi \u00e8 la quota del 10,58% nella societ\u00e0 \"Interporto di Padova\".\nAzionariato.\nLa struttura societaria \u00e8 quella della holding pubblica, il cui capitale sociale \u00e8 al 99,98% di propriet\u00e0 del comune di Padova.\nStruttura societaria.\nIl presidente di APS Holding \u00e8 Giuseppe Farina, il direttore \u00e8 Umberto Rovini. Gli uffici APS Mobilit\u00e0 si trovano in piazzale della Stazione, in piazza dei Signori e via Orlandini."}
{"id": "548383", "revid": "131569", "url": "https://it.wikipedia.org/wiki?curid=548383", "title": "Alessandro Monteleone", "text": "Biografia.\nNato a Radicena (attuale Taurianova) in provincia di Reggio Calabria, \"Monteleone\" fu principalmente scultore. Da giovane venne accolto nello studio di Vincenzo Romeo che ne preconizz\u00f2 il radioso avvenire. Dopo la prima guerra mondiale, cui partecip\u00f2, si rec\u00f2 a Roma, dove non tard\u00f2 ad affermarsi tra i migliori scultori godendo di grande stima. Negli ultimi anni esercit\u00f2 anche - e soprattutto - la pittura, che aveva praticato in giovent\u00f9, dipingendo oltre trecento opere tra tele e monotipi.\nAlla \"Mostra Calabrese d'Arte Moderna\" di Reggio Calabria nel 1920 invi\u00f2 infatti alcuni gessi e opere pittoriche, figurando in catalogo come pittore; nel 1922 fu presente con tre gessi:\nVisse principalmente a Roma, dove si trasfer\u00ec nel 1920 entrando nello studio del Mistruzzi. Nella capitale divenne titolare della cattedra di scultura all\"'Accademia di Belle Arti di via Ripetta\", dopo aver insegnato in quelle di Palermo e di Napoli. Il suo studio in Via Margutta divenne centro di attrazione per artisti e scrittori tra i quali si possono annoverare Pericle Fazzini, Venanzo Crocetti, Francesco Nagni, Alcide Tic\u00f2, Renato Guttuso, Leonida Repaci, Fortunato Seminara. Il suo studio serv\u00ec anche come punto di riferimento agli artisti della scuola napoletana Manlio Giarrizzo, Vincenzo Ciardo, Giovanni Brancaccio, Giovanni Amoroso.\nIn particolare si annovera la collaborazione decennale con Francesco Nagni, alla partecipazione per il concorso delle nuove porte di S.Pietro in Vaticano nel 1947, poi ripreso dopo il 1952 alla morte dell'ex vincitore Alfredo Biagini. Le copie per le porte si San Pietro sono conservate, per intero, nei depositi dei Musei Vaticani e dei frammenti al Museo del Colle del Duomo di Viterbo (VT).\n\u00c8 stato membro della \"\"Pontificia Accademia dei Virtuosi al Pantheon\", dell'\"Accademia nazionale di San Luca\", dell'\"Accademia Tiberina\", delle \"Arti del Disegno\" di Firenze, della \"Clementina\"\" di Bologna e corrispondente di accademie estere.\nMostre.\nEsposizioni nazionali.\nSin dai primi anni venti partecip\u00f2 alle maggiori esposizioni nazionali:\nMostre Personali.\n\"Monteleone\" ordin\u00f2 mostre personali nelle maggiori gallerie d'arte in Italia e all'estero:\nOpere.\nRoma.\nMonteleone fu vincitore in collaborazione con Francesco Nagni di una porta in bronzo per San Pietro a Roma, e le sue opere si conservano in numerose chiese e altri edifici della capitale:\nLoreto.\n\"Monumento a Papa Giovanni XXIII\"\nAmatrice.\n\"San Giovanni Battista\"\nMonterosso al Mare.\n\"Monumento a Padre Semeria\""}
{"id": "548384", "revid": "13648", "url": "https://it.wikipedia.org/wiki?curid=548384", "title": "Teoria dell'ombre", "text": ""}
{"id": "548385", "revid": "466539", "url": "https://it.wikipedia.org/wiki?curid=548385", "title": "Mennoniti", "text": "I mennoniti costituiscono la pi\u00f9 numerosa delle chiese anabattiste. Devono il loro nome a Menno Simons (1496-1561), che assicur\u00f2, riorganizzandoli (1536), la sopravvivenza degli anabattisti olandesi dopo che questi attraversarono un periodo di gravissima crisi, in seguito agli eventi di M\u00fcnster (1535).\nAd oggi si contano pi\u00f9 di un milione e mezzo di mennoniti nel mondo, soprattutto negli Stati Uniti, sulle coste caraibiche in Honduras, in Paraguay (soprattutto tra i discendenti degli immigrati tedeschi), in Canada, in Africa e in India.\nDottrina.\nL'idea alla base della dottrina mennonita \u00e8 quella di un ritorno alle origini della Chiesa cristiana che, secondo loro, \u00e8 stata rovinata da secoli di teologia e di lotta per il potere, andando sempre pi\u00f9 allontanandosi da ci\u00f2 che loro ritengono il messaggio originale di Cristo. I mennoniti rifiutano tutti gli scritti dei padri della Chiesa e in generale la Chiesa per come era stata intesa in seguito al concilio di Nicea.\nCome tutti gli anabattisti, i mennoniti rifiutano il battesimo come sacramento e soprattutto sono fortemente contrari al battesimo di bambini; addirittura Menno Simons arriv\u00f2 ad affermare che il declino della Chiesa incominci\u00f2 nel 417, anno in cui il papa Innocenzo I (402-417) introdusse la necessit\u00e0 del battesimo per tutti gli infanti.\nI mennoniti rifiutano di prestare giuramento e non concepiscono il servizio militare. A questo proposito bisogna osservare che in virt\u00f9 di accordi particolari siglati dagli Stati che li ospitavano, molto rispettosi del loro pacifismo, alcuni mennoniti hanno potuto evitare di combattere la seconda guerra mondiale.\nL'obiettivo dei mennoniti \u00e8 quello di creare delle comunit\u00e0 di santi, basate su sobriet\u00e0 e carit\u00e0. Nelle intenzioni queste comunit\u00e0 si dovrebbero avvicinare molto alle prime comunit\u00e0 cristiane, chiuse al mondo esterno, fortemente disciplinate. I mennoniti, infatti, non hanno particolare interesse nel proselitismo; inoltre le loro congregazioni locali sono dotate di larghissima autonomia: gli organi centrali servono pi\u00f9 da collegamento che in effetti per unificare dottrine e pratiche religiose.\nI mennoniti oggi continuano a combattere il lusso eccessivo e a vivere relativamente appartati rispetto alla societ\u00e0 circostante, ma di fatto hanno finito per accettare l'etica sociale calvinista, allontanandosi dall'originale ascesi anabattista.\nStoria.\nLe origini del movimento mennonita vanno ricercate in seguito alla rivolta di M\u00fcnster. Fino a quel momento alcuni seguaci delle radicali dottrine anabattiste avevano avuto la speranza di propagandare o imporre le loro idee anche attraverso il controllo politico di alcune regioni e citt\u00e0. Questa speranza era diventata reale il 5 gennaio del 1534, quando gli anabattisti presero il controllo di M\u00fcnster, citt\u00e0 tedesca della Renania Settentrionale-Vestfalia. I predicatori anabattisti volevano obbligare tutti gli abitanti della citt\u00e0 a ricevere un nuovo battesimo e chi si rifiut\u00f2 fu espulso e costretto quindi a morire di freddo e di stenti. Anche il vescovo fu espulso dalla citt\u00e0. I capi della rivolta, Jan Matthys, Johan Bokelson e Bernhard Knipperdolling dichiararono M\u00fcnster la Nuova Sion e bruciarono qualunque libro che non fosse la Bibbia. La domenica di Pasqua del 1534, a seguito di un fallito tentativo militare durante l'assedio della citt\u00e0, nel quale Matthys perse la vita, fu proclamato re di M\u00fcnster Giovanni di Leida. Egli afferm\u00f2 di essere il successore di Davide e di avere delle visioni direttamente dal paradiso. Legalizz\u00f2 la poligamia, spos\u00f2 sedici donne, addirittura uccise personalmente una di queste al mercato.\nNonostante i capi della rivolta avessero pronti dei piani per la \"conquista del mondo\", M\u00fcnster cadde il 24 giugno 1535. Questo costitu\u00ec il punto di svolta, poich\u00e9 da questo momento chi ancora si dichiarava anabattista cerc\u00f2 di prendere il pi\u00f9 possibile le distanze dagli eccessi di M\u00fcnster. Molti riconobbero quindi come loro capo Menno Simons che predicava la totale nonviolenza. Un altro aspetto fondamentale della sua dottrina era la critica alla transustanziazione. In questo campo Simons and\u00f2 molto oltre ci\u00f2 che aveva affermato Martin Lutero (che parlava della presenza di Cristo e che si avvicinava alla consustanziazione): riteneva infatti che l'eucaristia avesse un valore puramente simbolico e che Cristo non fosse effettivamente presente.\nDopo la morte di Menno Simons per almeno due secoli i mennoniti furono ovunque perseguitati sia da cattolici che da protestanti. Questo certamente li influenz\u00f2 notevolmente, soprattutto per quanto riguarda il loro cercare la protezione della congregazione e la loro visione pessimistica del mondo.\nNel 1683 William Penn li invit\u00f2 in Pennsylvania, dove fondarono Germantown. Nel 1786 molti mennoniti tedeschi si trasferirono nelle terre meridionali dell'impero zarista, nella moderna Ucraina, in seguito alla promessa di Caterina la Grande che avrebbero ottenuto delle terre da coltivare in quella regione, oltre a una completa tolleranza religiosa. La maggior parte dei discendenti di quei contadini fu costretta ad abbandonare la Russia dopo la Rivoluzione bolscevica: fuggirono quindi negli Stati Uniti, in Canada e in Paraguay. In seguito, a causa dell'obbligo di ricevere l'educazione in inglese in alcune regioni del Canada e degli Stati Uniti, un gruppo se ne and\u00f2 dal Nord America e raggiunse i mennoniti in Paraguay, mentre altri ancora andarono in Messico, in particolare negli stati di Chihuahua, Zacatecas e Durango.\nParticolarmente difficile \u00e8 la condizione delle donne, costrette all'analfabetismo ed a ruoli molto subalterni.\nMennoniti in Italia.\nIn Italia la presenza mennonita risale al 1949, per l'opera dell'Ufficio della missione della Chiesa mennonita in Virginia. Attualmente sono presenti sei congregazioni: due a Palermo e una in ognuna di queste citt\u00e0: Bari, Termini Imerese, Capaci, Brescia. I mennoniti in Italia sono circa 500."}
{"id": "548386", "revid": "13648", "url": "https://it.wikipedia.org/wiki?curid=548386", "title": "Problemi di incidenza", "text": ""}
{"id": "548388", "revid": "339392", "url": "https://it.wikipedia.org/wiki?curid=548388", "title": "Gunbuster", "text": ""}
{"id": "548389", "revid": "124654132", "url": "https://it.wikipedia.org/wiki?curid=548389", "title": "Migliori marcatrici WNBA", "text": ""}
{"id": "548390", "revid": "158286", "url": "https://it.wikipedia.org/wiki?curid=548390", "title": "Aps Azienda Padova Servizi", "text": ""}
{"id": "548392", "revid": "287204", "url": "https://it.wikipedia.org/wiki?curid=548392", "title": "Coppa Ronchetti", "text": "La Coppa Ronchetti (precedentemente nota come Coppa Europea Liliana Ronchetti) \u00e8 stata una competizione di pallacanestro internazionale per club femminili, organizzata annualmente dalla FIBA dal 1972 al 2002. Nelle prime tre edizioni il torneo si chiamava Coppa delle Coppe.\n\u00c8 stata la seconda competizione internazionale europea, dopo la Coppa dei Campioni (pi\u00f9 tardi rinominata Eurolega). Nel 2002 la FIBA ha deciso di sostituirla con l'Eurocoppa.\nCollegamenti esterni.\n Storia della Coppa Ronchetti FIBA"}
{"id": "548393", "revid": "212348", "url": "https://it.wikipedia.org/wiki?curid=548393", "title": "Haakoniani", "text": ""}
{"id": "548394", "revid": "1226", "url": "https://it.wikipedia.org/wiki?curid=548394", "title": "Halaniani", "text": ""}
{"id": "548396", "revid": "212348", "url": "https://it.wikipedia.org/wiki?curid=548396", "title": "Hazari", "text": ""}
{"id": "548398", "revid": "1226", "url": "https://it.wikipedia.org/wiki?curid=548398", "title": "Hekariani", "text": ""}
{"id": "548403", "revid": "6923", "url": "https://it.wikipedia.org/wiki?curid=548403", "title": "Matt Morgan", "text": "Dal maggio del 2019 \u00e8 il sindaco della cittadina di Longwood (Florida) come rappresentante del partito repubblicano.\nBiografia.\nMatt inizi\u00f2 la sua carriera sportiva giocando a basket nella sua universit\u00e0, la Monmouth University, e fu fra i componenti della formazione che partecip\u00f2 al 1996 NCAA Tournament dove furono eliminati dal Marquette University al primo round. Dopo un cambio di coach, Morgan fu trasferito alla Chaminade University, a Honolulu, dove si laure\u00f2 con lode in Oratoria. Morgan ebbe in seguito dei provini con gli Indiana Pacers e i Toronto Raptors ma fu scartato e decise allora di tentare la carriera del wrestler.\nCarriera.\nOhio Valley Wrestling (2002\u20132003).\nEntr\u00f2 nel mondo del wrestling nel 2002, partecipando alla seconda edizione del reality show della World Wrestling Entertainment \"Tough Enough\"; a causa di un infortunio, dovette abbandonare la competizione che, tra l'altro, lo dava per favorito per la vittoria finale. La WWE decise di offrirgli comunque un contratto di sviluppo nell'aprile 2002 e lo sistem\u00f2 nella Ohio Valley Wrestling (OVW) per farsi le ossa. Debutt\u00f2 il 2 ottobre 2002 nel corso dei tapings TV della OVW come \"The Blueprint\" Matt Morgan lottando in coppia con Mark Jindrak sconfiggendo Kane e Lance Cade. Lott\u00f2 sporadicamente come wrestler singolo vincendo soprattutto handicap match finch\u00e9 nell'ottobre 2003 fu chiamato dalla WWE e inserito nel roster di Smackdown!\nWorld Wrestling Entertainment (2003\u20132005).\nIl 30 ottobre 2003 Morgan fa il suo debutto in WWE e viene scelto dal General Manager di Smackdown! Paul Heyman per entrare a far parte del \"team Lesnar\", una squadra della quale facevano parte Brock Lesnar, Big Show, A-Train e Nathan Jones. Il suo debutto nel ring, avviene il 6 novembre a Smackdown, perdendo un handicap match, insieme a Brock Lesnar, A-Train e Nathan Jones, perdendo contro Kurt Angle &amp; Chris Benoit. Ma il 20 novembre sconfigge, Shannon Moore. Settimana Successiva, perde un match contro, Chris Benoit. Nella puntata del 18 dicembre di Smackdown, nel main event, affronta insieme a A-Train, Hardcore Holly &amp; Shannon Moore, perdendo. Mentre il 20 a Velocity, sconfigge, Funaki. Il team lott\u00f2 nel pay-per-view Survivor Series 2003 contro il \"team Angle\" (Kurt Angle, Chris Benoit, John Cena, Bradshaw e Hardcore Holly), perdendo il match. Morgan fu il quarto lottatore ad essere eliminato, il secondo della sua squadra, dopo aver subito una Angleslam. IL 10 gennaio 2004, a Velocity, batte Shannon Moore. Mentre la settimana dopo, batte Orlando Jordan. Lott\u00f2 assieme a Lesnar, Big Show e Rhyno in un 4 vs 2 Handicap match contro John Cena e Chris Benoit il 22 gennaio 2004 uscendone per\u00f2 sconfitto. Partecip\u00f2 dunque il 25 gennaio 2004 all'edizione annuale della Royal Rumble dove riusc\u00ec ad eliminare The Hurricane ma fu eliminato da Chris Benoit che poi risult\u00f2 il vincitore stesso del match.\nMorgan torn\u00f2 in WWE nell'edizione di Smackdown! del 21 aprile 2005 sconfiggendo velocemente un jobber. La gimmick che gli viene assegnata \u00e8 quella del balbuziente molto suscettibile sul suo problema di linguaggio e dei suoi difetti con la lingua inglese. Il 19 maggio egli si allea a Carlito Caribbean Cool, divenendo di fatto il suo bodyguard. Matt partecip\u00f2 al feud che il portoricano ebbe con Big Show, aiutandolo a sconfiggerlo durante l'annuale edizione di Judgement Day grazie alla F-5, un tempo finisher di Brock Lesnar. Quando Colon pass\u00f2 al roster di RAW in seguito alla , Matt venne licenziato dalla WWE il 5 luglio 2005. Il suo ultimo match in WWE fu il 4 luglio contro William Regal ma tecnicamente non fu mai disputato poich\u00e9 i The Mexicools attaccarono Morgan prima che Regal potesse salire sul ring.\nCircuito indipendente (2005\u20132007).\nSempre nel 2005 Morgan comincia un tour con la New Japan Pro-Wrestling, sconfiggendo Y\u016bji Nagata nel suo match di debutto. Venne pushato come un \"monster gaijiin\" e cos\u00ec come avvenne per Brock Lesnar la federazione puntava a farne uno dei top wrestler stranieri. I piani saltarono per\u00f2 quando Morgan stesso decise di abbandonare la federazione per la rivale All Japan Pro Wrestling. Qui Morgan debutt\u00f2 come membro della azione RO&amp;D di Taka Michinoku. Inoltre lui e Mark Jindrak lottarono anche per la HUSTLE come tag team con i nomi di Sodom (Jindrak) e Gomorrah (Morgan). Morgan ha lavorato anche in Italia per la NWE Wrestling e in Austria per la Ring of Europe. Qui partecip\u00f2 come Monster Heel in un 20 Man Rumble Match. Lui e Joe Legend si allearono ma non furono comunque capaci di sconfiggere Austrian Hero Big Van Walter.\nTotal Nonstop Action (2007\u20132013).\nMorgan debutt\u00f2 negli show della TNA nel corso di una puntata di TNA Today andata in onda il 7 agosto 2007 Morgan prese parte ad un segmento apparendo alle spalle di Jeremy Borash ed Eric Young. Nella puntata di TNA iMPACT! del 9 agosto Morgan apparve accanto al TNA Management Director Jim Cornette; la TNA lo introdusse quindi come \"spalla\" di Cornette. Morgan inizi\u00f2 a farsi notare, intervenendo in risse, e avendo perfino un ruolo al pay-per-view Bound for Glory 2008, dove venne nominato \"Special Enforcer\" per l'incontro tra Samoa Joe e Christian Cage. Qui Morgan imped\u00ec l'intervento della Christian's Coalition permettendo cos\u00ec a Samoa Joe di infliggere a Christian la prima sconfitta in TNA. Nell'edizione di iMPACT! del 18 ottobre Matt dovette contenere l'assalto di Tomko e AJ Styles che tentavano di interferire nel Fight For The Right Qualifying match fra Cage e Samoa Joe. Nel corso del 2008 il rapporto tra Cornette e Morgan si fece burrascoso, poich\u00e9 quest'ultimo inizi\u00f2 a prendere decisioni riguardo all'andamento iMPACT! in assenza di Cornette.\nNella puntata di iMPACT! del 3 aprile 2008, Morgan decise di cambiare la stipulazione del Lethal Lockdown Match in programma al pay-per-view Lockdown. Il match, originariamente un quattro contro quattro, divenne un cinque contro cinque: al team di Tomko (Tomko, A.J. Styles, Team 3D) si aggiunse James Storm, mentre al team Cage (Cage, Rhino, Kevin Nash e Sting) ai aggiunse lo stesso Morgan. Per questo motivo, la dirigenza TNA decide di sollevare Morgan dall'incarico nel management della federazione, facendogli firmare un contratto da wrestler. L'essersi unito al Team Cage promosse subito Morgan allo status di favorito dai fans e il wrestler decise di tornare ad assumere il soprannome di \"The Blueprint\". In seguito Morgan fece team con Kip James nel corso del Deuces Wild Tournament durante il Sacrifice 2008 venendo per\u00f2 sconfitti dai LAX. Cominci\u00f2 quindi un breve feud con la The Rock 'n Rave Infection (Christy Hemme, Jimmy Rave e Lance Hoyt) dopo aver sconfitto in soli due minuti Jimmy Rave il 17 luglio.\nNel 2009 ha un feud con Abyss dove uscir\u00e0 vincitore il 19 aprile a Lockdown. Nel corso del PPV Slammiversary 2009 \u00e8 stato sconfitto da Sting e come previsto dalla stipulazione del match Matt Morgan non ha potuto entrar a far parte della Main Event Mafia. Nel PPV Genesis insieme a Hernandez conquista i TNA World Tag Team Championships. Al Destination X, effettua un turn heel, attaccando Hernandez dopo il match vinto contro i Beer Money, Inc. La sera successiva a iMPACT, Matt infortuna e sconfigge Hernandez. Dopo aver difeso il titolo di coppia con diversi partner, Morgan perde i titoli contro Kevin Nash e Scott Hall.\nA inizio 2010 entra a far parte del Fortune, stable capitanata da Ric Flair. Dopo essere diventato Face, abbandona la Fortune ed inizia un feud con Jeff Hardy per il TNA World Championship. Al Turning Point ed al Final Resolution viene sconfitto da Jeff Hardy che conserva il titolo. Morgan prende parte alle Bound For Glory series, ma \u00e8 costretto ad abbandonare la competizione a causa di un infortunio. Ritorna un mese dopo e salva Crimson dall'attacco di Samoa Joe, inizia quindi un feud con il samoano che sfocer\u00e0 in 3 way match a Bound For Glory.\nDiventa poi TNA Tag Team Champion con Crimson, ma perdono le cinture per mano di Magnus e Samoa Joe. Nel Rematch avviene un split tra i due, che si affronteranno a TNA Lockdown. A Lockdown perde in uno Steel Cage Match contro Crimson. Nella puntata di Impact del 10/05/12 doveva affrontare Crimson ma viene attaccato alle spalle da Bully Ray. Il 09/07/13 chiede ed ottiene il rilascio dalla TNA."}
{"id": "548404", "revid": "339392", "url": "https://it.wikipedia.org/wiki?curid=548404", "title": "Kelvani", "text": ""}
{"id": "548406", "revid": "767487", "url": "https://it.wikipedia.org/wiki?curid=548406", "title": "Sociedad Espa\u00f1ola de Vexilolog\u00eda", "text": "La Sociedad Espa\u00f1ola de Vexilolog\u00eda (\"Societ\u00e0 Spagnola di vessillologia\"), o SEV, \u00e8 un'associazione creata al fine di incentivare lo studio e lo sviluppo della vessillologia in Spagna.\nFu fondata il 31 ottobre 1977 e ammessa nella Federazione internazionale associazioni vessillologiche (FIAV), come membro a pieno titolo, nel 1979.\nLa SEV ha sostenuto gratuitamente delegazioni provinciali, consigli comunali, entit\u00e0 locali e minori, assemblee e altre istituzioni che hanno richiesto il suo aiuto.\nLe sue pubblicazioni \"Banderas\" e \"Gaceta de banderas\" raccolgono studi e articoli riferiti al mondo delle bandiere.\nTutti gli anni organizza un congresso nazionale della vessillologia. Questa associazione funge anche da ponte per le relazioni tra la Spagna e gli altri organismi internazionali dedicati alla vessillologia, in special modo le societ\u00e0 ispano-americane ed europee."}
{"id": "548407", "revid": "125686999", "url": "https://it.wikipedia.org/wiki?curid=548407", "title": "Punto di fuga", "text": "Nella prospettiva il punto di fuga o fuoco \u00e8 un punto verso il quale le linee parallele sembrano convergere.\nIn particolare, il punto di fuga di una retta \"r\" \u00e8 un punto formula_1 sul piano di proiezione, comune alle immagini prospettiche di ogni retta parallela a quella data.\nDetto in altri termini, il punto di fuga di una retta \u00e8 la proiezione del suo punto improprio (o \"punto a infinito\", o direzione).\nDeterminare il punto di fuga di una retta.\nLa prima trattazione teorica del punto di fuga in prospettiva spetta a Leon Battista Alberti nel \"De Pictura\". Egli indic\u00f2 il punto di fuga come situato su una retta ideale che parte dall'occhio di chi osserva e cade perpendicolarmente su piano pittorico, cio\u00e8, nel caso di un dipinto, la sua superficie.\nFuga di un piano.\nSi pu\u00f2 considerare anche la \"retta di fuga\" di un piano: questa contiene i punti di fuga di tutte le rette giacenti sul piano dato (o su piani paralleli al piano dato). Ad esempio, il punto di fuga di ogni retta orizzontale giace sulla linea dell'orizzonte.\nLa retta di fuga di un piano parallelo al piano di proiezione \u00e8 la \"retta a infinito\", passante per tutti i \"punti a infinito\".\nLa retta di fuga di un piano non parallelo al piano di proiezione \u00e8 l'intersezione tra il quest'ultimo ed il piano passante per il centro di proiezione e parallelo a quello dato."}
{"id": "548411", "revid": "729019", "url": "https://it.wikipedia.org/wiki?curid=548411", "title": "Type 63 (carro armato)", "text": "Il Tipo 63 \u00e8 un carro leggero anfibio cinese, basato chiaramente sul PT-76, il diffusissimo e assai apprezzato veicolo da esplorazione e combattimento sovietico.\nLe sue carenze in potenza di fuoco e motrice sono state qui notevolmente migliorate. Esso ha avuto una diffusione minore, ma ha visto combattimenti in varie parti del mondo, in particolare pare che abbia affiancato il PT-76 durante la guerra del Vietnam, conducendo l'avanzata finale su Saigon.\nPotenza di fuoco.\nIl cannone da 76\u00a0mm della torretta biposto sovietica non era in grado di perforare i carri da combattimento medi-pesanti a causa del limitato potere distruttivo, e 2 uomini nella torretta non significavano un'efficienza combattiva ottimale, cosicch\u00e9 nel progetto derivato cinese \u00e8 stata utilizzata una torretta diversa, forse quella del Type 62 (carro leggero \"da montagna\", che rappresenta una versione ridotta del T-54/55), che ha un cannone da 85\u00a0mm, una mitragliatrice pesante per la difesa ravvicinata, e 3 uomini di equipaggio.\nAnche se il cannone da 85\u00a0mm \u00e8 ancora poco efficace, persino con munizioni HEAT, contro macchine da 40 tonnellate e oltre, nondimeno esso ha delle possibilit\u00e0 di successo. I 3 uomini assicurano una maggiore efficienza essendo questo l'equipaggio tipico delle torri di carro armato, mentre la mitragliatrice cal. 12,7 \u00e8 molto utile dal momento che normalmente i PT-76 non avevano nulla con cui difendersi da aerei ed elicotteri. A parte questo fatto, bisogna dire che, almeno originariamente, mancavano dispositivi di visione notturna, almeno questi disponibili nel caso del PT-76.\nMobilit\u00e0.\nAnche il motore \u00e8 potenziato, 400hp contro 240, e mentre il mezzo sovietico era capace di appena 44\u00a0km/h su strada, qui \u00e8 possibile raggiungere i 64, ovvero un valore pienamente accettabile e in linea con quello dei carri armati moderni. Anche la velocit\u00e0 garantita in acqua, data da idrogetti, \u00e8 aumentata da 10 a 12\u00a0km/h. Non meno incrementata, nonostante la maggiore potenza, l'autonomia che passa da 240\u00a0km (insufficienti per un veicolo da ricognizione) a 370.\nScafo.\nLo scafo \u00e8 sempre assai grande e spazioso, compartimentato anche internamente, e rappresenta uno dei pochi esempi di veicolo dell'est che offre un certo spazio all'equipaggio, grazie alle esigenze anfibie. La torretta ha una forma arrotondata che dovrebbe offrire migliore protezione della struttura tronco-conica del PT-76, per cui nell'insieme, ferme restando le limitazioni di protezione legate al peso, il Tipo 63 \u00e8 di molto superiore al progenitore sovietico.\nOmonimi.\nLe designazioni cinesi per armi, artiglierie e carri armati indicano l'anno di entrata in servizio, e non \u00e8 raro che si creino omonimi nel caso di armi entrate in servizio nello stesso anno."}
{"id": "548413", "revid": "116198367", "url": "https://it.wikipedia.org/wiki?curid=548413", "title": "Gylfi", "text": "Gylfi (chiamato anche \"Gylfe\", \"Gylvi\", o \"Gylve\") fu un leggendario re svedese, re di Sv\u00ed\u00fej\u00f3\u00f0, dal quale Odino e tutti gli Asi avrebbero ottenuto nuove terre dove costruire l'insediamento di Fornsigtuna.\nMiti principali.\nTale figura viene descritta nella Saga degli Ynglingar, parte dell\"'Heimskringla\", composta da Snorri Sturluson, ed \u00e8 il protagonista nel \"Gylfaginning\" (letteralmente \"inganno di Gylfi\"). In esso si racconta che diede a una mendicante, in ricompensa per averlo intrattenuto, una terra nel suo regno quanta ne potessero arare quattro buoi in un giorno e una notte.\nMa quel mendicante era la dea Gefjun, che gli strappa parte del regno che diviene l'isola di Sj\u00f3land (Selandia).\nSecondo l'interpretazione evemerista che fornisce Snorri, Gefjun era stata mandata a nord da \u00d3\u00f0inn allo scopo di cercare delle terre per allargare il proprio regno. In questo testo, \u00d3\u00f0inn \u00e8 un re umano, per quanto dotato di poteri soprannaturali, che regna sul Danm\u01ebrk (presso M\u00e4laren).\nIl mito della nascita della Selandia a opera dell'inganno ordito dalla dea Gefjun, non \u00e8 un'invenzione di Snorri, che trae piuttosto ispirazione da un poema scaldico di Bragi Boddason:\nUn altro importante mito \u00e8 nella prima parte della Edda in prosa. Si racconta come Glyfi si mette in viaggio verso l'\u00c1sgar\u00f0r per interrogare gli d\u00e8i, travestito da mendicante e sotto il falso nome di \"Gangleri\" (\"stanco del cammino\"). Discorrendo con tre presunti sovrani degli Asi (tutte e tre le persone sono Odino), gli viene esposta l'intera sapienza nordica e torna a riferire agli uomini quanto ha imparato.\nAltri miti.\nIn una versione della \"Saga di Herv\u00f6r\", re Gylfi diede in sposa sua figlia Hei\u00f0r a Sigrlami, re di Gar\u00f0ar\u00edki (Russia). Hei\u00f0r e Sigrlami ebbero in figlio Svafrlami, che obblig\u00f2 i due nani Dvalinn e Durinn a forgiare la spada magica Tyrfing."}
{"id": "548415", "revid": "729019", "url": "https://it.wikipedia.org/wiki?curid=548415", "title": "AMX-13", "text": "Lo AMX-13 \u00e8 stato un carro armato leggero francese messo in produzione nel dopoguerra (1952); si dimostr\u00f2 un veicolo eccellente di quella generazione. Il suo equivalente ruotato, la Panhard EBR 8\u00d78, non ebbe la stessa diffusione, mentre il carro pesante AMX-50 non venne posto in produzione in quanto giunse un gran numero di M47 Patton dagli USA. Tutti questi mezzi avevano una torretta basculante, ovvero con il cannone il cui movimento di elevazione era connesso a quello dell'intera parte superiore della torre. Questo accoppiamento rigido consentiva un sistema di carica automatica assai semplice e lineare, non dovendo prevedere complessi e ingombranti meccanismi per adeguare la carica all'alzo dell'artiglieria. Progettato e costruito nel 1948 dall'Atelier de Construction di Issy\u2013les Moulineaux, venne prodotto in serie all'Atelier de Costruzione de Roanne, a partire dal 1952.\nTecnica.\nIl peso del veicolo, compatto e robusto, era indicato nel nome stesso: 13 erano infatti le tonnellate del peso di progetto, poi di poco superate. L'AMX-13 disponeva di una corazzatura saldata spessa al massimo 40\u00a0mm, la mobilit\u00e0 (60\u00a0km/h) era garantita dal motore a benzina da 250\u00a0hp; il carro godeva di un'autonomia di 350-400\u00a0km.\nLa struttura dell'AMX-13 era classica: pilota in avanti, comparto combattimento al centro, motore dietro, mentre la torretta aveva solo 2 uomini, in quanto ricorreva, come anteprima assoluta, a un sistema di carica automatica. Ci\u00f2 era consentito dal cannone installato in una torretta \"oscillante\" o \"basculante\", che si basava su una parte inferiore rotante sullo scafo, e in una parte superiore elevabile solidalmente al cannone e ai sistemi di mira. Il cannone era inizialmente il CN 75-50 da 75 mm, derivato dal 7,5 cm KwK 42 del Panther, ma ridotto a 61 calibri in lunghezza. Malgrado la sua lunghezza, esso non la sfruttava per imprimere elevate velocit\u00e0 a proiettili perforanti, ma sparava prevalentemente HEAT, capaci di perforare 170\u00a0mm a zero gradi di inclinazione. Per il resto i colpi erano granate HE, con circa 30 proiettili disponibili in totale. 12 di questi erano sistemati nei 2 caricatori a tamburo da 6 colpi ai fianchi della torretta, e potevano consentire un veloce selezionamento automatico delle munizioni e un tiro rapido; la controindicazione era di dover poi ricaricarli a mano, rendendo in pratica il carro, con soli 2 uomini di equipaggio, in condizioni di non combattere. Il ritmo di fuoco con caricamento automatico era considerato inaccettabile.\nIn seguito, sullo scafo dell'AM-13 sono state operate varie trasformazioni e miglioramenti:\nEvoluzione ed impiego.\nL'AMX-13 non ha tardato a trovare acquirenti anche all'estero, sia come mezzo base che come derivati. L'AMX-VCI \u00e8 stato in servizio anche in Italia, ma non soddisfece molto. Nel resto del mondo, la combinazione di economicit\u00e0 e buone prestazioni ha reso l'AMX-13 molto diffuso, con clienti che vanno dal Marocco a Singapore (con un congruo numero) a Israele. Quest'ultimo rivel\u00f2 la debolezza dell'armamento dell'AMX-13 contro i carri sovietici, in quanto se riusciva a perforare le corazze (45\u00a0mm a 60 gradi) dei T-34, nel 1967 si rivel\u00f2 ben poco valido contro i T-55 (100 a 60 gradi), non riuscendo a perforarli frontalmente. Si ha notizia di alcuni T-55 messi fuori combattimento da una serie di tiri a breve raggio, ma certo questo non era un risultato facilmente ripetibile. Anche la sensibilit\u00e0 alle mine venne giudicata eccessiva, e Israele, non potendo potenziare i mezzi con la nuova torretta dotata di un pezzo da 90 o da 105 mm il oro armamento a causa dell'embargo francese, li mise in riserva utilizzando parte delle torrette per riaequipaggiare i vecchi ma pi\u00f9 robusti Sherman.\nSuccessivamente, i veicoli dell'Esercito francese hanno ricevuto un nuovo armamento, un cannone da 90\u00a0mm, che pu\u00f2 sparare munizioni efficaci anche contro le corazze di carri armati pesanti, con munizionamento HEAT, HE, nebbiogeno, Shrapnel, e successivamente un APFSDS capace di perforare un triplice bersaglio NATO standard, con 3 piastre di 1, 2, 5 e 6 cm a 60 gradi ed spaziate di 33 cm, per un totale virtuale di quasi 200 mm di corazza spaziata e a 2000 metri. Le macchine per l'export hanno ricevuto invece anche una torre da 105 mm designata FL-12, e capace di sparare varie munizioni HE e HEAT, ma con una media pressione di esercizio. Per migliorare le prestazioni, \u00e8 possibile anche sostituire il motore a benzina con un Detroit Diesel da 280hp per 500\u00a0km di autonomia.\nAnche se oramai superato, messo in riserva o radiato, l'AMX, rimasto in produzione per almeno 30 anni (almeno fino al 1983) in oltre 3000 veicoli senza contare le versioni speciali (gli ultimi mezzi sono stati prodotti dalla Creusot-Loire) ha scritto, nonostante la sua leggerezza, un'importante pagina accanto a quelle di macchine da guerra pi\u00f9 grandi e blasonate, americane, inglesi o sovietiche."}
{"id": "548416", "revid": "6340", "url": "https://it.wikipedia.org/wiki?curid=548416", "title": "Gangleri", "text": ""}
{"id": "548419", "revid": "446353", "url": "https://it.wikipedia.org/wiki?curid=548419", "title": "PT-76", "text": "Il PT-76 \u00e8 un carro armato leggero anfibio di produzione sovietica.\nCaratteristiche.\nSviluppato subito dopo la Seconda guerra mondiale, entr\u00f2 in servizio nel 1950 e fino alla fine degli anni sessanta ne furono realizzati circa 7.000. Vi fu un periodo in cui tutte le divisioni corazzate e meccanizzate russe disponevano di un plotone esplorante composto da cinque di questi carri. Inoltre era il mezzo cardine della fanteria di marina, che ancora oggi ne utilizza un piccolo numero. L'equipaggio \u00e8 composto da tre militari che accedono all'interno tramite il portello del pilota e un portellone di grosse dimensioni nel cielo della torretta troncoconica.\nPer la marcia in acqua dispone di due idrogetti che garantiscono una velocit\u00e0 di 10\u00a0km/h. Su strada la velocit\u00e0 massima \u00e8 di soli 44\u00a0km/h, pochi per un mezzo che pesa appena 14\u00a0t. Per la marcia in acqua viene ribaltata una piastra frangiflutti anteriore. Il propulsore, situato posteriormente, in pratica \u00e8 una versione ridotta di quello del T-54, vale a dire un diesel V6 in grado di fornire 240\u00a0HP. La protezione in acciaio \u00e8 molto leggera, facendo riscontrare appena 20\u00a0mm nella parte frontale dello scafo e 16\u00a0mm in quella anteriore della torretta.\nL'armamento comprende un pezzo D-56 T da 76/42\u00a0mm, che con proiettili HVAP ha una velocit\u00e0 alla bocca di 965\u00a0m/s, e una capacit\u00e0 perforante di appena 60\u00a0mm di acciaio. Il proiettile HEAT perfora fino a 120\u00a0mm di acciaio. Le prime versioni avevano un freno di bocca multiforo, mentre le successive ne hanno adottato uno a quattro luci con evacuatore di fumi. Abbinata al cannone vi \u00e8 una mitragliatrice da 7,62\u00a0mm. Questo mezzo \u00e8 stato alla base di molti sviluppi, essendo stato il suo scafo utilizzato per il trasporto truppa BTR-50, per il veicolo lanciatore del missile terra-terra Luna e per il semovente antiaereo ZSU-23-4 Shilka.\nImpiego operativo.\nIl PT-76 \u00e8 stato utilizzato in combattimento nei vari conflitti in Medio Oriente, nella guerra Iran-Iraq, dai nordvietnamiti durante la Guerra del Vietnam, dai sovietici in Afghanistan, dai combattenti della Guinea-Bissau durante la guerra coloniale portoghese, dall'India contro il Pakistan nella guerra indo-pakistana del 1971, dal FRELIMO contro la RENAMO in Mozambico, dal Nicaragua e, infine, nei combattimenti nella ex Jugoslavia, tra le file serbe e croate. La Cina ha sviluppato un mezzo con scafo simile ma torretta completamente ridisegnata, vale a dire il Type 63.\nMezzo interessante al suo apparire, oggi il PT-76 \u00e8 sorpassato, in particolare per quanto riguarda l'armamento e la protezione. Rimane diffuso in quanto \u00e8 semplice da mantenere e non ha alternative in certi campi."}
{"id": "548428", "revid": "287204", "url": "https://it.wikipedia.org/wiki?curid=548428", "title": "EuroCup Women", "text": "LEurocoppa (chiamata ufficialmente \"EuroCup Women\") \u00e8 una competizione di pallacanestro internazionale per club femminili, organizzata annualmente da FIBA Europe dal 2003. Ha sostituito la Coppa Ronchetti (1972-2002).\n\u00c8 la seconda competizione internazionale europea per le donne, dopo l'Eurolega.\nLa competizione.\nLa competizione prevede 32 squadre partecipanti (48 fino alla stagione 2009-2010, 36 nella stagione 2010-2011). Nel primo turno vengono divise in otto gironi. Le prime due classificate di ogni girone passano agli ottavi di finale. Le vincenti dei quarti di finale vanno alle semifinali, da dove usciranno le finaliste che si contenderanno il titolo con partite di andata - ritorno."}
{"id": "548430", "revid": "709565", "url": "https://it.wikipedia.org/wiki?curid=548430", "title": "Radio Capital", "text": "Radio Capital \u00e8 una stazione radiofonica italiana nazionale con sede a Roma di propriet\u00e0 di Elemedia, appartenente a GEDI Gruppo Editoriale.\nLo speaker ufficiale \u00e8 Alessandro Rigotti.\nStoria.\nNasce a Cormano (MI), nel maggio del 1977, come quotidiano radiodiffuso e con il nome di \"Controradio Cormano,\" sulla frequenza di 93.100\u00a0MHz, con sede in via Giuseppe Verdi 14. \u00c8 fondata da Roberto Tracogna e Nicola Chironna. Nel 1979 cambia denominazione diventando \"Radio Extra 2000\" con sede a Cusano Milanino. Nel 1980 l'editore, prendendo spunto dalla famosa \"Capital Radio\" di Londra, cambia denominazione definitivamente in \"Radio Capital\" introducendo lo slogan \"Dance All Day\" riferito al format basato sulla musica dance (soprattutto italiana). Nello stesso anno, il fondatore Nicola Chironna, decide di lasciare la radio.\nLa diffusione viene notevolmente migliorata con la delocalizzazione dell'impianto dall'originario palazzo di Sesto San Giovanni alla postazione pi\u00f9 importante di Milano, il grattacielo Breda (120 metri dal suolo). La frequenza, nel frattempo, era stata riposizionata a 93,050\u00a0MHz, per convivere meglio con le emissioni a 92,800\u00a0MHz di \"Vip Radio\" e 93,300\u00a0MHz di \"Montestella\". Nel successivo anno viene creata una societ\u00e0, con la stessa denominazione, di cui fanno parte il fondatore Roberto Tracogna, Giancarlo Fontana e la sezione di Sesto San Giovanni dell'allora Partito Comunista Italiano. Nel 1982 il fondatore lascia la societ\u00e0. Il progetto, che ha un buon riscontro di audience, non riesce a essere sostenuto da una buona struttura commerciale che lo valorizzi presso gli inserzionisti pubblicitari ed entra pertanto in crisi.\nAlla fine del 1983 la radio si trasferisce negli studi di via Cellini, a Milano, e cambia format grazie a un'intuizione del dj Jeff Bifano, inventore dello storico programma \"Capital Milano Dance All Days\": nasce la prima radio di Milano che trasmette musica dance no-stop, con un unico speaker (il direttore artistico Moreno Guizzo, gi\u00e0 voce di Radio Milano International). La formula \u00e8 semplice: Jeff Bifano (insieme a Tony Carrasco era il dj dell'Amnesie, storica discoteca della \"Milano da bere\") sceglie la musica che bravissimi giovani dj mixano in diretta. Poi, al calar della sera, va in onda il \"Jeff Music Show\", appuntamento imperdibile per gli appassionati e colonna sonora di molti locali alla moda: si tratta di un nastro di tre ore di musica da ballare, replicabile sino al mattino dopo. In questa occasione viene coniato il nome \"Capital Milano Dance all Day\". La piccola \"Capital Radio Milano\" \u00e8 la radio del momento; cominciano a interessarsi e a prestarle attenzione anche le emittenti pi\u00f9 importanti, quelle che devono fare i conti con i numeri dell'audience.\nNel 1987 la stazione viene comprata dalla Deejay's Gang di Claudio Cecchetto e Valerio Gallorini, per sperimentare un nuovo format radiofonico costituito da programmi solo in lingua inglese, condotti da David Lee Stone (scomparso nel 2005) e Ronny Hanson. Il progetto poi si modifica in una programmazione di disco music esclusivamente anni settanta, ottenendo un grandissimo riscontro da parte del pubblico per la particolare originalit\u00e0 (al tempo le emittenti specializzate in tal senso non erano molte).\nNel 1990, in occasione dell'entrata in vigore della legge 223/1990 (legge Mamm\u00ec), Cecchetto presenta domanda di concessione come radio locale per il bacino lombardo, avendo gi\u00e0 avanzato istanza per la concessione nazionale come \"Radio Dee Jay\". Tuttavia, dopo l'uscita di scena da \"Radio Dee Jay\" e volendo concentrarsi su \"Capital\", Cecchetto comprende che per assurgere al ruolo di player primario, deve dare all'emittente una dimensione regionale o, meglio ancora, nazionale. Si mette quindi alla ricerca di una rete da acquistare che abbia ottenuto la concessione per operare in ambito nazionale, individuandola, nella met\u00e0 degli anni '90, nella societ\u00e0 \u00abRadio Centro Toscana S.p.A.\u00bb (editrice di \"Gamma Radio Network\") del gruppo Monti-Riffeser: questa societ\u00e0, avendo presentato domande di concessione distinte per ambito locale e nazionale (entrambe con il marchio \"Gamma Radio\") e avendo maturato il convincimento di operare solo su scala locale, decide di alienare la concessione nazionale (non il marchio \"Gamma Radio\"), che viene pertanto acquistata da Claudio Cecchetto. Il disc-jockey milanese, rinominata la rete nazionale \"Radio Capital Solo Successi\" (il marchio \"Gamma Radio\" continuer\u00e0 a operare proficuamente su scala regionale grazie alla concessione locale conseguita dalla societ\u00e0 milanese Radiant) e trasferita la sede da via Massena (nei locali attigui a \"Radio Deejay\") al Forum di Assago, vi annette gli impianti della precedente versione locale (tra cui l'impianto , nel frattempo riposizionato a 93,100\u00a0MHz e delocalizzato in Valcava per illuminare la pianura padana). Successivamente avvia una campagna acquisti di frequenze per raggiungere l'illuminazione dell'intero territorio nazionale (la copertura di \"Gamma Radio Network\" era limitata al Nord e Centro Italia).\nNondimeno, avendo successivamente valutato che per competere con i grossi gruppi editoriali servivano risorse economiche di cui lui non disponeva, nella seconda met\u00e0 degli anni Novanta Cecchetto cede anche \"Radio Capital\" alla societ\u00e0 Elemedia del Gruppo editoriale L'Espresso (a cui aveva gi\u00e0 ceduto nel 1994 le quote di \"Radio Dee Jay\"). La societ\u00e0 acquirente trasferisce nuovamente gli studi (prima in via Massena a Milano e poi a Roma), operando un forte potenziamento del segnale e il completamento della copertura nazionale. Dopo diversi e non sempre felici (in termini di ascolti) tentativi di rilancio, \"Radio Capital\" trova una sua collocazione come emittente fortemente caratterizzata dall'informazione, grazie alle sinergie con il quotidiano la Repubblica, facente parte dello stesso gruppo editoriale, e grazie al reclutamento di giornalisti esperti di radio come Carlo de Blasio, proveniente dalla Bbc di Londra.\nOggi Radio Capital \u00e8 una delle tre reti nazionali (insieme a Radio Deejay e m2o) di propriet\u00e0 della Elemedia, societ\u00e0 del Gruppo GEDI. La redazione giornalistica \u00e8 diretta, dal giugno 2020, da Edoardo Buffoni. Direttore artistico \u00e8 Linus, gi\u00e0 storico direttore di Radio Deejay dall\u2019ottobre 1994 e direttore editoriale delle radio del Gruppo GEDI.\nIl palinsesto alterna programmi di \"infotainment\" a trasmissioni di approfondimento musicale. La programmazione musicale si basa su un vastissimo catalogo di classici degli anni settanta-ottanta-novanta. Lo slogan attuale della radio \u00e8 \"That's Life\".\nLa sede principale dal 2017 \u00e8 a Milano in via Massena 2, sede della \"cugina\" Radio Deejay. La sede secondaria si trova a Roma in via Cristoforo Colombo 90.\nDirezione Cecchetto (1987-1996).\nClaudio Cecchetto fu direttore dell'emittente dalla sua acquisizione nel 1987 sino alla sua cessione al gruppo Gruppo L'Espresso.\nAll'inizio Radio Capital trasmetteva solo programmi e musica in lingua inglese, poi disco music anni '70 senza conduttori. Con la cessione di Radio Deejay a Elemedia, Cecchetto port\u00f2 con s\u00e9 a Capital alcuni dei conduttori della sua precedente esperienza radiofonica tra cui Fiorello, Manuela Doriani, Zap Mangusta, Pier Paolo Peroni, Nikki, Luca Laurenti, Jovanotti, Mauro Repetto e Amadeus.\nTra i programmi pi\u00f9 famosi di questo periodo vanno menzionati \"Capitalia\", con Manuela Doriani e Giorgio Mastrota, \"Cara Manu\" con Manuela Doriani, \"Due meno dieci\" con Amadeus, DJ Angelo, Luca Laurenti e successivamente Marco Mazzoli, \"Pss pss\" con Fabio Volo, \"Capital 2000\" con Daniele Bossari, \"Milangeles\" con Irene Lamedica e \"La zona di Zap\" con Zap Mangusta. Tra gli altri conduttori: Fabio Arboit, Wanna Marchi, Stefano Tacconi, Rossella Ray e Jeff.\nVittorio Zucconi come direttore editoriale (1997-2018) e la direzione Mancini (1999-2006).\nCon la cessione dell'emittente al Gruppo L'Espresso, nel 1997 la nuova propriet\u00e0 nomina Vittorio Zucconi direttore editoriale, incarico che ha ricoperto fino a giugno 2018 con Linus fino al 1999 come \"consulente artistico e musicale\".\nNel 1999 Carlo Mancini diventa direttore artistico: le selezioni musicali spaziano tra musica pop, rock e italiana, dalla fine degli anni sessanta ai nostri giorni, intervallate a notiziari e approfondimenti giornalistici (da cui il precedente slogan \"Classici e Notizie\"). Mancini importa lo schema di programmazione di Rds con un taglio pi\u00f9 mirato all'approfondimento delle notizie e dell'attualit\u00e0, trasponendo il tutto in una versione di alternanza fra fatti del giorno, curiosit\u00e0 e canzoni consolidate come classici. Tra gli appuntamenti pi\u00f9 seguiti si ricordano \"4121\" e \"Niki's room\", che proponevano rispettivamente alcuni brani di un album entrato nella storia della musica e alcuni pezzi particolari della collezione privata di Nicoletta Simeone. Altri momenti \"clou\" sono stati il \"Disco Vintage\" delle ore 11:45 all'interno di \"Isaradio\" e \"Facciamo Outing\" (il sabato), che programmava brani al limite del trash destinati a suscitare la nostalgia di coloro che li ascoltavano da giovanissimi. Altri programmi non pi\u00f9 in onda, ma degni di nota sono \"Area protetta\" di Sergio Mancinelli trasmessa dal luned\u00ec al venerd\u00ec inizialmente di sera, dalle 21 alle 23, e poi spostata dalle 13 alle 15; \"Il meglio della black music\" (intesa come Funk-Jazz-Soul &amp; R&amp;B) in onda con Geg\u00e8 Telesforo e Alex Paletta la sera alle 23 dal luned\u00ec al venerd\u00ec; \"Beat Aromatico\" con Massimo Voci il sabato a mezzanotte e \"::extra::\" con Alex Paletta la domenica sera alle 23:00. \"Capital Weekend musica e notizie\" era invece la fascia affidata a Maurizio Modica.\nUna caratteristica che differenziava \"Radio Capital\" dalle altre emittenti nazionali era l'inserimento in playlist di brani molto lunghi, da 6 fino a 10 minuti, molto spesso tratti dal repertorio del progressive rock. Allo stesso modo, quando venivano trasmessi canzoni artisti pi\u00f9 \"popolari\", come ad esempio i Queen, la scelta si rivolgeva anche ai brani meno conosciuti e non solo a quei due o tre brani ritenuti pi\u00f9 radiofonici. Al contrario, proprio per queste peculiarit\u00e0, negli anni \"Radio Capital\" ha attratto molti ascoltatori alla ricerca di una radio che non si limiti a trasmettere solo le hit del momento, ma che anzi, delusi dal calo di qualit\u00e0 riscontrato nella scelta musicale di molte altre radio, hanno preferito rivolgersi ad un'emittente che ha pi\u00f9 volte dichiarato di effettuare una selezione di brani ed autori accurata.\nDirezione artistica Linus (2007-2010).\nDal 2007 al 2008.\nLa gestione di Linus, nominato direttore artistico nel 2007, pu\u00f2 essere divisa in due periodi. Durante il primo anno e mezzo la radio ha subito una drastica trasformazione, sia nella sua formula che nella composizione dello staff: le intenzioni del nuovo direttore artistico erano quelle di \"ringiovanire\" una radio che, impropriamente, si considerava principalmente rivolta ad un pubblico di nostalgici e dall'et\u00e0 media relativamente alta. Le sue scelte hanno comportato dibattiti tra gli ascoltatori e gli addetti ai lavori.\nA partire dal 7 maggio 2007, si pu\u00f2 notare un'improvvisa diminuzione delle canzoni, sia nel numero di brani trasmessi ogni ora, sia nella rotazione degli stessi.\nIn passato i DJ si limitavano a presentare i dischi oppure a leggere i messaggi degli spettatori, tentando di ridurre al minimo i loro interventi per non interrompere il flusso musicale. Con la nuova gestione, vengono introdotte le conduzioni in coppia, durante le quali i DJ intervengono dopo ogni canzone, con commenti e notizie su temi di attualit\u00e0, curiosit\u00e0 reperite da internet o gossip, a differenza di Mancini che preferiva una conduzione seppur informale sobria e stringata, in virt\u00f9 del fatto che \"Radio Capital\" si rivolgeva principalmente a un target adulto e interessato principalmente alla musica.\nLinus ha optato per uno stile di conduzione pi\u00f9 irriverente, rivolto esplicitamente a un target giovane, che per\u00f2 non sempre ha trovato nei dj storici di \"Radio Capital\" dei validi interpreti, risultando in una forzatura. Costruiti in questo modo, gli interventi dei dj duravano diversi minuti interrompendo il classico flusso musicale.\nLa proposta musicale, da sempre dedicata alla musica del passato e ai cosiddetti \"classici di domani\", si allinea con quella delle altre radio: entrano nella programmazione brani che gi\u00e0 sono in alta rotazione sulle radio pi\u00f9 commerciali (ad esempio in quel periodo \"Capital\" ha iniziato a trasmettere regolarmente i singoli di Negramaro, Irene Grandi e Francesco Renga) che arrivano ad essere trasmesse fino a tre/quattro volte in una giornata. Il numero dei classici del passato si riduce bruscamente e vengono completamente eliminati i brani di durata superiore ai cinque minuti (ad esempio quelli tratti dal repertorio del progressive rock, che erano sempre stati una costante della programmazione di \"Capital\"), mentre la maggior parte dei brani che terminano con code strumentali o assoli viene sfumata dai DJ, che iniziano a parlarci sopra prima del termine della canzone.\nVengono eliminati dal palinsesto gran parte degli appuntamenti ricorrenti dedicati esplicitamente alla musica del passato, come il \"Capital Music Box\", che proponeva tre pezzi uno dopo l'altro senza interruzioni degli speaker, o la \"Capital Time Machine\" dove un brano del passato veniva introdotto da una voce che ne specificava l'anno di pubblicazione.\nOltre alle modifiche nella formula musicale, gli spettatori non hanno apprezzato i numerosi cambiamenti nell'organico della radio: diversi speaker \"storici\" sono stati licenziati oppure confinati in orari meno accessibili, sostituiti da altri DJ provenienti da \"Radio Deejay\". I casi che hanno suscitato pi\u00f9 clamore sono stati i licenziamenti di Sergio Mancinelli e Geg\u00e8 Telesforo, avvenuti subito dopo l'insediamento di Linus, scatenando le proteste dei fans e della community di \"Area protetta... miti e leggende della musica rock\".\nL'ultima puntata di \"Area protetta\", andata in onda il 29 giugno 2007, si \u00e8 provocatoriamente aperta con le note dell'Inno di Mameli e si \u00e8 conclusa con Il Silenzio, a simboleggiare, che tale chiusura non \u00e8 avvenuta in maniera consensuale. La stessa sorte \u00e8 toccata a \"Capital Groove Master\" e al suo conduttore Geg\u00e8 Telesforo, che si occupava di jazz e derivati. Telesforo ha avuto modo di esprimere tutto il suo dissenso durante un'intervista avvenuta ai microfoni di \"Viva Radio Due\".\nLo slogan \"classici e notizie\" \u00e8 stato dapprima sostituito da \"nessuno ti trasmette cos\u00ec\", e poi, dal 1\u00ba settembre 2007, in \"Radio Capital Newsnetwork\". Viene modificato anche il logo della radio e abbandonati i jingle identificativi della radio mixati su alcuni brani degli anni '80. In quel periodo, su \"Radio Dee Jay\", veniva trasmesso uno slogan che, durante la pubblicit\u00e0, invitava gli ascoltatori a sintonizzarsi su \"Radio Capital\": questa era la dimostrazione che Linus tentava di uniformare le due radio, in modo che il pubblico potesse tranquillamente migrare da una radio all'altra.\nI dati hanno rilevato un calo di ascoltatori, che sembrerebbe essere la conferma definitiva dello scarso consenso ottenuto dalla nuova gestione. Linus, in un'intervista risalente ad ottobre 2007, prevedendo una migrazione degli ascoltatori, ha definito \"ottusi\" quelli che non avrebbero accettato i suoi cambiamenti.. I dati del primo bimestre 2008 mostrano un'ulteriore flessione degli ascolti, arrivati quasi alla pari con la \"novit\u00e0\" \"Virgin Radio\", e comunque al di sotto dei risultati raggiunti dalla gestione Mancini. Nel terzo bimestre l'assottigliamento \u00e8 continuato con ascoltatori (dati Audiradio) e una perdita a medio/lungo termine del 26,43%, ed ulteriormente peggiorato a nel quinto bimestre 2008.\nDal 2009.\nAll'inizio del 2009, a causa dei continui cali di ascolto, \"Radio Capital\" ha recuperato in parte la formula delle caratteristiche che l'hanno contraddistinta sotto la gestione Mancini. Nello stesso periodo Matteo Curti \u00e8 stato nominato brevemente station manager.\n\"Capital\" torna infatti ad essere un'emittente incentrata principalmente sulla musica del passato, pur lasciando tuttavia spazio alle nuove uscite che, in molti casi, avevano uno spazio marginale sulle altre radio (ad esempio molti cantautori italiani). Tornano in programmazione brani di lunga durata, talvolta riproposti in versione live. Il maggior spazio dedicato alla musica viene sottolineato dalla reintroduzione della formula del \"Capital Music Box\" (tre brani in sequenza, senza interruzioni) e di \"Your song\", in cui gli ascoltatori possono richiedere il brano che ha costituito il loro sottofondo nel periodo in cui hanno compiuto 18 anni. Pi\u00f9 volte, durante la giornata, Massimo Cotto realizzava dei brevi interventi in cui raccontava aneddoti legati alla storia di un classico rock, che veniva trasmesso subito dopo. Oggi la stessa cosa \u00e8 fatta su un'altra radio, \"Virgin Radio\" ed \u00e8 intitolata \"Rock Bazaar\".\nIn quel periodo, il motto della radio viene recitato su due tipologie di medley di brani del passato. Nel primo vengono semplicemente accostati alcuni riff o ritornelli, su cui la voce presenta la radio. Nell'altro, la voce presenta un'ipotetica band composta dai pi\u00f9 vari artisti (ad esempio Sting, Eric Clapton, Bob Marley) mentre in sottofondo si sentono i rispettivi brani.\nSono state abbandonate le conduzioni in coppia: i dj sono tornati a trasmettere singolarmente e i loro interventi, mediamente pi\u00f9 brevi, sono principalmente incentrati su temi musicali. \u00c8 stata recuperata l'interazione col pubblico, tramite mail ed sms, che era stata ridotta nei mesi precedenti.\nDirezione Stucchi (2010 - 2020).\nA giugno del 2010, la direzione dei programmi \u00e8 stata affidata a Danny Stucchi che ha mantenuto l'impostazione della radio, ha recuperato una selezione musicale pi\u00f9 curata e definita gi\u00e0 presente durante la direzione di Carlo Mancini, ma sempre con attenzione all'informazione, utilizzando lo slogan \"Solo classici, solo Capital\". Nel frattempo sono state reintrodotte le conduzioni in coppia.\nDa novembre 2011 Radio Capital ha trasmesso in esclusiva radiofonica il programma di Michele Santoro \"Servizio pubblico\", con grande interesse da parte del pubblico e livelli altissimi di audience.\nL'11 novembre 2011 nasce Radio Capital TiV\u00f9, televisione musicale dedicata ai grandi classici. Inizialmente trasmesso sul canale 158 del digitale terrestre, il canale, dopo circa un anno, si \u00e8 trasferito all'LCN 69. Il 7 gennaio 2016 il canale si \u00e8 trasferito all'LCN 162. Dal 1\u00ba ottobre 2016 il canale non \u00e8 pi\u00f9 presente sul DTT, in quanto \u00e8 stato rimpiazzato da Canale 162, emittente di televendite e lottologia di propriet\u00e0 di Gold TV. Il 1\u00ba gennaio 2019 Capital Tiv\u00f9 lascia Sky, diventando disponibile unicamente in streaming sul sito della radio.\nA inizio 2012 si assiste al ritorno in radio di Sergio Mancinelli, che conduce il programma \"Sentieri notturni\".\nMassimo Giannini nominato direttore giornalistico (2018-2020).\nA settembre 2018 Massimo Giannini subentra dopo 20 anni a Vittorio Zucconi come direttore giornalistico. Sotto la sua gestione, la radio assume un'identit\u00e0 pi\u00f9 marcata dal punto di vista dell'informazione (pi\u00f9 notizie e analisi sui fatti che accadono) in sinergia con La Repubblica.\nDal 24 gennaio 2019 la radio e l'affiliato canale TV hanno un nuovo logo, che \u00e8 stato presentato durante il talk show del mattino \"Circo Massimo\".\nNell'aprile 2020 Giannini \u00e8 nominato direttore del quotidiano \"La Stampa\", rimanendo alla direzione dell'emittente fino a giugno dello stesso anno.\nDirezione editoriale Linus (dal 2020).\nAd aprile 2020 Linus viene nominato direttore editoriale delle radio del gruppo GEDI, effettuando numerose modifiche alla struttura e al palinsesto di Radio Capital, in particolar modo dimezzando il numero di giornalisti, decisione che ha scatenato una polemica all'interno del comitato di redazione.\nSuccessivamente vengono chiuse numerose trasmissioni nate durante la direzione Giannini, a partire da \"Cactus - Basta poca acqua\", condotto da Concita De Gregorio, la cui ultima puntata \u00e8 andata in onda il 14 giugno, seguita dal 30 giugno dal talk show del mattino \"Circo Massimo\", \"L'Ora di Punta\" condotto da Benny e Andrea Lucatello, \"Italian Graffiati\" di Silvia Mobili e Riccardo Quadrano e \"Le Belve\" di Oscar Giannino, la cui esperienza a Capital si conclude dopo appena 10 mesi.\nIn un'intervista a Radiospeaker, Linus ha affermato che non vi sarebbero stati cambiamenti drastici per l'emittente ma che necessitava a suo parere di un aggiornamento per quanto riguarda l'informazione e la selezione musicale.\nDal 29 giugno 2020 Edoardo Buffoni \u00e8 il nuovo direttore dell'informazione di Radio Capital.\nIl 16 settembre 2020 si \u00e8 tenuta presso la Terrazza Martini a Milano la presentazione ufficiale del nuovo palinsesto di Radio Capital, accompagnata da un nuovo logo e dal nuovo slogan \"That's Life\".\nAscolti.\nNegli anni successivi gli ascolti sono stati altalenanti, arrivando ad un picco di 1.789.000 alla fine del 2014 per poi tornare ad abbassarsi progressivamente, rilevando a fine 2019 1.598.000 ascoltatori. Nel 2020 si evidenzia un aumento degli ascolti: nel secondo semestre si attestano a 1.620.000."}
{"id": "548434", "revid": "228587", "url": "https://it.wikipedia.org/wiki?curid=548434", "title": "Sev", "text": ""}
{"id": "548437", "revid": "1522738", "url": "https://it.wikipedia.org/wiki?curid=548437", "title": "Centrale elettrica (Pok\u00e9mon)", "text": ""}
{"id": "548444", "revid": "124147122", "url": "https://it.wikipedia.org/wiki?curid=548444", "title": "Coppa UEFA 2003-2004", "text": "La Coppa UEFA 2003-2004 \u00e8 stata la 33\u00aa edizione dell'omonima competizione. \u00c8 stata vinta dal Valencia nella finale giocata contro l'Olympique Marsiglia allo stadio Ullevi di G\u00f6teborg; con questo successo, il club spagnolo \u00e8 diventato il primo e unico tra quelli che avevano vinto in precedenza la Coppa delle Fiere (considerata de facto l'antesignana della moderna manifestazione), a bissare il trionfo in Coppa UEFA.\nIl calendario fu modificato tirando in lungo i primi due turni, gli unici giocati in autunno, per aspettare le squadre uscite dalla Champions. Al contrario, si infitt\u00ec ancor di pi\u00f9 il programma invernale e primaverile, cui vennero spostati anche i sedicesimi secondo il modello ancora oggi in vigore."}
{"id": "548446", "revid": "1782831", "url": "https://it.wikipedia.org/wiki?curid=548446", "title": "RaiStereoNotte", "text": "RaiStereoNotte \u00e8 un marchio utilizzato da Radio Rai, divenuto storico nel corso degli anni per la radiofonia italiana.\n\u00c8 stato ed \u00e8 ancora utilizzato per:\nDa molti anni \u00e8 il contenitore musicale che, nonostante gli orari di programmazione dalle 0:20 circa (dopo il Giornale Radio della mezzanotte) alle 3:00, riesce a raccogliere una vasta platea di ascoltatori di ogni fascia di et\u00e0 e categoria sociale.\nStoria.\nCon l\u2019avvio delle trasmissioni in stereofonia tramite FM e la massiccia proliferazione delle radio private, l\u20198 novembre 1982 la Rai tenta il proprio rilancio nel settore radiofonico, aprendo tre nuovi canali in FM dalle 15 alle 6 del mattino: RaiStereoUno, RaiStereoDue e RaiStereoNotte. Si trattava sostanzialmente di canali dedicati ai pi\u00f9 giovani con una programmazione di musica e notizie, di taglio pi\u00f9 innovativo rispetto a Radiouno e Radiodue (ascoltabili anche sulle onde medie) che invece continuavano a trasmettere i loro programmi di stampo pi\u00f9 tradizionale per fasce di et\u00e0 pi\u00f9 alte.\nL'idea fu di Maurizio Riganti, gi\u00e0 responsabile di trasmissioni culto come \"Alto Gradimento\" e \"Gran Variet\u00e0\", che assunse la direzione di RaiStereoDue e, in seguito, di RadioVerdeRai.\nRaiStereoNotte, ideata da Pierluigi Tabasso, innovativo dirigente Rai, diventava il proseguimento musicale notturno di RaiStereoUno e RaiStereoDue sulle stesse frequenze in FM e, fino al 1992, anche di Radiotre sempre in FM.\nLa scelta per la sigla iniziale cadde su \"Viaggiando\" di Roberto Colombo, brano evocativo composto appositamente per la trasmissione; il brano musicale, per decenni rimasto inedito, fu pubblicato nel 2019 nella raccolta \"La musica del buonumore\" per l'etichetta Liberamusic. Sempre dallo stesso anno, la sigla di Colombo fu sostituita dal brano \"My Relax\" di Francesco Montisano, sempre composto appositamente per la trasmissione.\nSin dalle prime puntate, il programma ottenne notevole successo con valori d'ascolto elevati. Le reti radiofoniche della Rai, nelle ore diurne di solito superate nell'ascolto dalle allora nascenti radio private, proprio grazie a questo programma triplicavano l'audience, ottenendo risultati straordinari e inusuali dato l'insolito orario del programma. Il successo del programma era in gran parte da ricercare nella formula che prevedeva l'alternarsi, nel corso della notte, di quattro conduttori liberi di proporre e commentare - all'interno del proprio spazio - generi musicali difficilmente ascoltabili nel corso della programmazione diurna e serale, rock, jazz, R'n'B, folk, elettronica, canzone d'autore, musica d'avanguardia, ma anche classici di ogni epoca. \nCon il pensionamento di Pierluigi Tabasso, fu Fabrizio Stramacci a prendere in mano le redini tecniche della trasmissione, continuando a seguire l'impronta originaria del suo predecessore, ma nel luglio 1995 i vertici aziendali decisero di chiudere sia il canale che il programma, nonostante il successo e scatenando le proteste feroci degli ascoltatori.\nSolo nel 2001 si decise di riportare in onda \"Stereonotte\", anche se solo come programma radiofonico, tornando in onda il 30 giugno dello stesso anno. Pur con qualche cambio nella formula, il programma ricalca l'impostazione originale che ne ha determinato il successo negli anni passati.\nDopo un'attenta ricerca e un costante lavoro d'organizzazione tra alcuni vecchi ascoltatori che nel frattempo avevano registrato puntate su vecchie audiocassette, nell'ottobre 2014 nasce Via Po 14, archivio telematico delle puntate di Rai Stereonotte andate in onda tra il 1982 e il 1995. Il sito \u00e8 consultabile gratuitamente e viene costantemente arricchito e aggiornato con notizie e nuove puntate. \nDa qualche anno esiste lo \"Stereonotte Fan Club\" che testimonia la popolarit\u00e0 di questa trasmissione.\nProgrammazione.\nCanale radiofonico (1982-1994).\nLa programmazione iniziava tutte le notti a mezzanotte e terminava alle 6:00. Venivano irradiati i seguenti programmi:\nDal 1991, con il rinnovo dei palinsesti dei primi due canali in FM che vide la trasformazione di RaiStereoUno in StereoRai e RaiStereoDue in RadioVerdeRai, anche RaiStereoNotte cambi\u00f2 nome in StereoRai, per cui StereoNotte divenne una sorta di prosieguo notturno denominato StereoRai Notte, anche se la voce del jingle annunciava solo \u00ab\"StereoRai\"\u00bb.\nProgramma radiofonico.\nPrima edizione (1982-1995).\nIl programma veniva irradiato tutte le notti e prevedeva quattro fasce orarie di programmazione:\nOgni fascia oraria era intervallata da un breve GR, durante il quale avveniva il cambio del conduttore della trasmissione. Il programma veniva trasmesso dagli studi della storica sede di Via Po, 14 in Roma.\nDal 14 marzo 1994, con la riforma di Radio Rai voluta dal direttore Aldo Grasso che ha visto la soppressione dei canali stereo, StereoNotte ha cambiato nome in Rai Notte e si trasferisce sulla rinnovata Radio 2, perdendo anche il supporto informativo dei servizi giornalistici e dei programmi per l'estero. Dal 1995 la denominazione del programma torner\u00e0 ad essere Stereo Notte, senza l'acronimo Rai.\nIl ritorno del programma (2001-2017).\nDal 30 giugno 2001, su decisione dei vertici Rai, la trasmissione torn\u00f2 in onda, anche se solo il sabato dalle 0:30 alle 5:45 e con un solo conduttore in studio; ad ogni ora, dopo il segnale orario, vi era un breve GR. Veniva trasmessa dalla Sede Rai di Saxa Rubra ed era condotta da Mauro Zanda, con la regia di Gabriele Brocani.\nNel 2014, Flavio Mucciante (direttore in carica fino al 2016), durante il proprio discorso d'insediamento, dichiar\u00f2 nel suo piano editoriale di voler assolutamente recuperare il valore storico di un brand di prestigio come StereoNotte e riportarlo agli antichi fasti sfruttando sempre di pi\u00f9 i nuovi strumenti multimediali e social della rete ammiraglia e aggiungendo un ulteriore spazio di 30 minuti prima del Giornale della Mezzanotte.\n\"Stereonotte\" in versione quotidiana (2017-2018).\nDal 18 settembre 2017 Stereonotte torn\u00f2 a essere trasmesso tutte le notti, con alcune variazioni nell'orario: \nInoltre, non vi era pi\u00f9 un solo conduttore ma diversi che si alternavano a seconda dei giorni\nCollocazione del weekend (2018-2019).\nDopo la quarta edizione, StereoNotte ritorn\u00f2 alla sua collocazione notturna del solo weekend, dalle 00:30 alle 03:00, con la sola conduzione di Mauro Zanda (per il sabato) e Max de Tomassi (per la domenica).\nIl ritorno nella programmazione quotidiana (dal 2019).\nDal 22 settembre 2019 Stereonotte ritorna a essere trasmesso tutte le notti, dal luned\u00ec al venerd\u00ec dall'1:30 alle 3:00 e il sabato e la domenica dall'1:00 alle 3:00, con i seguenti conduttori: \nNella stagione successiva (2020-2021) mantiene la medesima collocazione e il medesimo orario (solo la puntata del sabato \u00e8 stata anticipata alle 0:35) ma vengono attuale le seguenti modifiche per quanto riguarda l'ordine dei conduttori: "}
{"id": "548450", "revid": "212348", "url": "https://it.wikipedia.org/wiki?curid=548450", "title": "Stratosfera", "text": "La stratosfera \u00e8 il secondo dei cinque strati in cui \u00e8 convenzionalmente suddivisa l'atmosfera terrestre (troposfera, stratosfera, mesosfera, termosfera e esosfera), posta al di sopra della tropopausa.\nDescrizione.\nLa stratosfera comincia intorno ai 12\u00a0km (8\u00a0km ai poli e 20\u00a0km all'equatore) e termina a un'altitudine di circa 50\u00a0km, dove la temperatura raggiunge un massimo di -3 gradi Celsius. Al di sopra di essa troviamo la stratopausa che, a differenza della tropopausa, non ha dimensioni verticali, neppure limitate; \u00e8 una zona di transizione che divide la stratosfera dallo strato immediatamente superiore, la mesosfera.\n\u00c8 caratterizzata da un gradiente termico verticale positivo e molto piccolo, cio\u00e8 in essa la temperatura aumenta leggermente con la quota, contrariamente a quanto avviene nello strato sottostante. Questo aumento di temperatura con la quota \u00e8 dovuto alla dissociazione delle molecole di ozono presenti nella stratosfera. L'ozono \u00e8 un gas le cui molecole sono formate da tre atomi di ossigeno: quando i raggi ultravioletti emessi dal Sole vanno a urtare contro le molecole di ozono, queste si dissolvono, ovvero i tre atomi che le compongono si dividono.\nIl processo ha due effetti: la produzione di calore, tanto pi\u00f9 grande quanto maggiori sono le dissociazioni, e l'arresto dei raggi ultravioletti che sono dannosi per la vita. L'emanazione di calore in seguito alla dissociazione dell'ozono ha effetto di riscaldare l'atmosfera circostante, per cui nella stratosfera la temperatura aumenta con la quota."}
{"id": "548452", "revid": "539155", "url": "https://it.wikipedia.org/wiki?curid=548452", "title": "Sonata per pianoforte n. 14 (Beethoven)", "text": "La sonata per pianoforte n. 14 in Do diesis minore, pi\u00f9 comunemente nota come Sonata al chiaro di luna (titolo attribuitole dal critico tedesco Rellstab), \u00e8 l'op. 27 n. 2 del catalogo di Ludwig van Beethoven, e fu completata nel 1801 e pubblicata per la prima volta nel 1802 \"per il clavicembalo o piano-Forte\".\nBeethoven dedic\u00f2 quest'opera alla sua alunna prediletta, la diciannovenne contessa Giulietta Guicciardi, di cui lui era stato innamorato.\n\u00c8 una delle pi\u00f9 famose composizioni pianistiche di ogni tempo, sebbene Beethoven non la considerasse una delle sue migliori sonate. Il maestro aggiunse la scritta \"Quasi una Fantasia\" perch\u00e9 la struttura non rispecchia quella tradizionale di una sonata, che solitamente consta di tre movimenti: un allegro (spesso in forma sonata), un adagio, e un altro allegro finale (frequentemente un rond\u00f2). La sonata si apre con un adagio, fatto inusuale per l'epoca, ed \u00e8 probabilmente questo il motivo per cui Beethoven la denomin\u00f2 \"Quasi una Fantasia\": per indicare il suo carattere libero e originale, tipico del periodo romantico.\nStruttura.\nI movimenti che compongono quest'opera sono:\nPur non essendo indicato come tale, il secondo movimento \u00e8 in forma di minuetto. Il \"Presto agitato\" invece \u00e8 strutturato in forma sonata.\nIl titolo \"al Chiaro di luna\" non fu invenzione di Beethoven, che difficilmente dava un titolo alle sue opere, ma fu introdotto in et\u00e0 romantica dal compositore tedesco Ludwig Rellstab (probabilmente nel 1832 o 1836), perch\u00e9 vedeva nel primo movimento, l'Adagio sostenuto, la descrizione di un idilliaco panorama notturno schiarito dalla luna (in particolare egli si riferiva a un paesaggio reale, il lago dei Quattro Cantoni, anche se \u00e8 discussa la veridicit\u00e0 delle sue affermazioni). Da allora la denominazione fu assunta come nome ufficiale della composizione. Tra alcuni schizzi, databili intorno ai primissimi anni dell'Ottocento, sono state trovate delle trascrizioni di alcune battute che compongono l'episodio della morte del Commendatore nel \"Don Giovanni\" di Mozart (Terzetto Don Giovanni-Leporello-Commendatore: \u00abAh, soccorso!... son tradito\u00bb) che mostra una certa somiglianza con il movimento di terzine che percorre l'intero primo tempo.\nIn quest'opera, su un accompagnamento argentino quasi in filigrana, si leva un tema quieto ma deciso; poi incalza con un delicato andamento che s'innalza e ridiscende, per concludere con la stessa atmosfera meditativa nella quale era iniziato, rievocando forse l'atteggiamento di amara dolcezza con cui il compositore sembrava accettare il suo destino.\nAnalisi del Primo movimento.\nIl primo movimento della quattordicesima sonata per pianoforte di Beethoven (numero 2 dell'opera 27) \u00e8 un \"\u201dAdagio sostenuto\u201d\" in tempo 2/2 (o tempo tagliato) nella tonalit\u00e0 di base di do diesis minore. La struttura potrebbe essere quella di un Lied, anche se in definitiva \u00e8 un movimento senza una forma ben definita (non si deve dimenticare che questa sonata \u00e8 stata definita dallo stesso Beethoven \"\u201dSonata quasi una fantasia\u201d\"). A un'analisi verticale si individuano tre linee melodiche: (1) il tema vero e proprio formato maggiormente da minime; (2) una serie ininterrotta di terzine di crome; (3) gli accordi armonici del basso quasi sempre in ottave. Tutto il movimento \u00e8 tripartito: (1) l'esposizione del tema su due frasi con una codetta (battute 1 \u2013 8); (2) un breve sviluppo o transizione in quanto preparazione alla tonica (battute 28 \u2013 42); (3) la ripresa del tema con una coda finale.\nEsposizione.\nIl Tema (prima frase della melodia) \u00e8 centrato su un breve e semplice inciso (croma puntata seguita da una semicroma e una minima puntata, tutte ribattute sulla stessa nota).\nLa linea melodica completa (quattro battute in tutto) rimane in un ambito intervallare molto ristretto. L'armonia inizia sulla tonica (do diesis minore) e si conclude \"\u201dcon una cadenza perfetta sul convenzionale relativo maggiore, mi\u201d\" L'armonia in questo lavoro beethoveniano spesso si appoggia a \"\u201dinflessioni napoletane\u201d\" come l'accordo di sesta napoletana (fa# - la - re) nella seconda met\u00e0 della terza battuta. [batt. 3-9]\nLa seconda frase (simmetrica rispetto alla prima) \u00e8 impostata armonicamente sul mi minore. In questo periodo compositivo \u00e8 tipico di Beethoven sostituire \"\u201dil tradizionale relativo maggiore con il corrispondente minore\u201d\" (vedi op.2 no.1 e op.13) Nella zona centrale della frase il cambio di modo viene rafforzato passando per il do maggiore. Alla fine una cadenza in si minore chiude la frase. Questa seconda frase (se vogliamo vedere un certo abbozzo di forma-sonata) potrebbe essere considerata come un \u201csecondo gruppo tematico\u201d, tenendo anche presente l'insistenza dell'armonia sul convenzionale relativo maggiore (mi maggiore). Un altro aspetto interessante di questo primo tempo sono i continui cambi di modo: la prima frase termina in mi maggiore, ma con un rapido cambio di modo si passa (nella seconda frase) al mi minore. Anche alla fine della seconda frase si ha un cambiamento di modo: dal si minore al si maggiore. [batt. 9-15]\nSegue una codetta di una decina di misure che si chiude con una ripresa del tema con l'armonia della sottodominante (fa diesis minore): \"\u201duna transizione necessaria per installare un pedale di dominante\u201d\". In questa fase il basso dialoga per due volte (domanda \u2013 risposta) con la voce del soprano.\nSviluppo/Transizione.\nLa fase successiva (battute 28 \u2013 42) pu\u00f2 essere considerata una transizione (o preparazione) alla ripresa del tema. Ma pu\u00f2 essere intesa anche come un breve sviluppo, o meglio come la parte finale dello sviluppo della forma-sonata sempre in preparazione alla ripresa del tema. In effetti tutta l'armonia dello sviluppo \u00e8 basata su un lungo pedale (12 misure) di dominante (sol diesis). In questa fase sono soprattutto le terzine ad attirare l'attenzione melodica.[batt. 32-35]\nRipresa del tema.\nLa ripresa \u00e8 simmetrica rispetto all'Esposizione: si ripresentano le due frasi principali del tema. La prima frase cadenza sulla relativa maggiore (mi maggiore), come la prima volta; mentre la seconda frase iniziata in mi maggiore chiude con una cadenza perfetta sulla tonica (do diesis minore). Come in altri passaggi di questo movimento un repentino cambiamento di modo (in maggiore) ci porta, nella codetta successiva, al do diesis maggiore. Questa nuova armonia pu\u00f2 essere vista come la dominante della sottodominante (fa diesis); sottodominante che si fa esplicita a misura 55. Le battute 55/56 rappresentano il momento di maggiore intensit\u00e0 espressiva: a battuta 56 la risoluzione del fa diesis minore su un accordo di settima di dominante di mi maggiore (si maggiore settima) porta a sua volta alla risoluzione su una cadenza perfetta di do diesis minore a battuta 60 [batt. 55-60].\nUna coda finale, di 9 misure, incentrata sull'inciso del tema, chiude il movimento con una triplice cadenza V-I (dominante-tonica).\nAnalisi del Secondo movimento.\nIl secondo movimento \u00e8 un breve \"\u201dAllegretto\u201d\" in tempo tre quarti nella tonalit\u00e0 di base di re bemolle maggiore. La struttura \u00e8 quella classica dello Scherzo (ma in parte ricorda anche il \u201cvecchio\u201d \"Minuetto\"): Scherzo (Tema e Sviluppo) \u2013 Trio (Tema e Sviluppo) \u2013 Ripresa dello Scherzo. Il collegamento armonico col primo tempo risulta chiaro pensando alla tonalit\u00e0 enarmonica di re bemolle maggiore, ossia do diesis maggiore (il primo movimento \u00e8 in do diesis minore). La scelta della tonalit\u00e0 enarmonica \u00e8 senz'altro collegata allo spirito dell\"\u201dAllegretto\u201d\" in quanto una modulazione a la bemolle \u00e8 senz'altro pi\u00f9 naturale e semplice, ch\u00e9 invece una tonalit\u00e0 come do diesis maggiore avrebbe richiesto l'impiego \"\u201ddi toni enarmonici certamente troppo preziosi\u201d\" e in definitiva artificiosi.\nScherzo.\nLa forma dello scherzo \u00e8 in tre frasi: (1) prima frase (domanda); (2) seconda frase (risposta); (3) ampliamento del tema (o breve sviluppo). Il tema \u00e8 composto da due semifrasi di 4 misure ciascuna. La prima semifrase inizia alla tonica (re bemolle maggiore) e chiude alla dominante (la bemolle maggiore) passando per un accordo di settima di dominante\ndi dominante (mi bemolle maggiore settima). La seconda semifrase chiude convenzionalmente sulla tonica con una cadenza perfetta (la tonica termina al soprano) passando per un accordo di settima di dominante (la bemolle maggiore settima). [batt. 1-9]\nLa seconda frase dello scherzo (battute 9 \u2013 17) \u00e8 una risposta alla prima e si chiude alla tonica. La terza frase (battute 18 \u2013 38) \u00e8 lo sviluppo del tema, ma ben presto la linea melodica dopo 6 misure s'interrompe per ritornare con insistenza al tema fondamentale e chiudere cos\u00ec lo scherzo.\nTrio.\nIl trio \u00e8 bipartito: (1) tema con ripetizione; (2) sviluppo con ripetizione. Il tema (8 misure con due semifrasi) si muove fondamentalmente nella tonica (re bemolle maggiore). [batt. 39-47]\nLo Sviluppo del Trio all'inizio si presenta con colorazioni armoniche particolari (vedi il re naturale nell'accordo iniziale), ma poi si riprende e chiude alla tonica. Segue la terza parte (ripresa dello scherzo) che \u00e8 una ripetizione integrale, senza ritornelli, della prima parte.\nAnalisi del Terzo movimento.\nIl Terzo movimento \u00e8 un \"presto agitato\" in tempo quattro quarti nella tonalit\u00e0 di base di do diesis minore. La struttura formale \u00e8 quella classica della forma-sonata: esposizione del primo tema e del secondo tema, sviluppo, e ripresa dei due temi con coda finale.\nEsposizione.\nIl tema principalet (battute 1 \u2013 8) \u00e8 formato da 3 frasi da due battute e due frasi da una battuta. La prima frase termina alla tonica; la seconda alla dominante (maggiore); la terza termina nuovamente alla dominante; mentre le due frasi finali di una battuta ciascuna terminano sulla sottodominante. L'idea di base del tema sono degli arpeggi sulla tonica (nel caso della prima frase) alternati sui rivolti nell'ordine di quinta, prima e terza (rispettivamente 2\u00b0 rivolto, accordo fondamentale e 1\u00b0 rivolto), ripetuti una ottava sopra, che terminano su due accordi violentemente ribattuti. [batt. 1-4]\nSegue una codetta che dalla tonica modula alla dominante (battute 9 \u2013 14) a cui fa seguito una breve ripresa del tema (battuta 15 - 20) che alla settima battuta (misura 21) introduce la seconda idea. Qui Beethoven, invece di usare la convenzionale tonalit\u00e0 della relativa maggiore (mi maggiore), preferisce quella della dominante minore (sol diesis minore). [batt. 21-24]\nLa chiusura dell'Esposizione \u00e8 caratterizzata da un succedersi di movimenti e diversivi melodici. Se ne possono individuare tre (a battuta 33, 43 e 57); sono temi importanti soprattutto per gli sviluppi futuri che avranno (specialmente il terzo nella chiusura del movimento).\nSviluppo.\nLa ripetizione integrale dell'Esposizione precede lo sviluppo vero e proprio. Questo inizia come dovuto con il tema principale alla tonica che dopo poche misure modula alla sottodominante. Ambiente armonico nel quale appare la Seconda idea (preparato adeguatamente da un accordo di settima di tonica). [batt. 70-73]\nVediamo quindi che lo sviluppo \"\u201dpur prendendo inizio dal movimento generativo del tempo, \u00e8 formato dalla seconda idea\u201d\". Quest'ultima \u00e8 alternata fra le varie ottave e alla fine genera un lungo pedale di dominante: coda dello sviluppo e nel contempo preparazione alla Ripresa. [batt.87-90]\nRipresa.\nA misura 103 inizia la ripresa, con la presentazione del tema principale come nell'Esposizione. Con qualche lieve variazione, viene ripresa la seconda idea ma questa volta nell'ambiente tonale della tonica (do diesis minore) come vuole la norma della forma-sonata. In questa parte viene a mancare la ripresa/transizione del tema fondamentale (da misura 15 a misura 20) prima dell'esposizione della seconda idea. In questo modo i due principi (quello maschile e quella femminile) sono ravvicinati fino a toccarsi in una trasfigurata sintesi. Ritornano i tre temi di chiusura dell'esposizione ma non pi\u00f9 riferiti alla dominante, ma alla tonica (il primo tema da la maggiore ora \u00e8 in re maggiore, mentre gli altri due dalla dominante ora sono espressi alla tonica). Una breve ripresa del tema fondamentale e due fermate su un accordo di settima diminuita prima sul fa doppio diesis e poi sul si diesis preceduti da ampi arpeggi segnano l'inizio della Coda finale a misura 168.\nCoda finale.\nLa coda finale si apre con la seconda idea alla tonica e alla voce inferiore. La melodia passa quindi alla voce superiore per condurre tramite una progressione ascendente ad una elaborata cadenza di arpeggi. Dopo un libero trillo, preceduto da una scala cromatica ascendente, e una caduta verso la parte pi\u00f9 grave della tastiera del pianoforte appare in estrema sintesi prima il terzo tema di chiusura dell'esposizione e infine alcune battute sul tema fondamentale e gli accordi conclusivi sulla tonica."}
{"id": "548453", "revid": "77358", "url": "https://it.wikipedia.org/wiki?curid=548453", "title": "Sonata per pianoforte &quot;Chiaro di Luna&quot;", "text": ""}
{"id": "548454", "revid": "1534111", "url": "https://it.wikipedia.org/wiki?curid=548454", "title": "Pralboino", "text": "Pralboino (\"Pralbu\u00ec\" in dialetto bresciano) \u00e8 un comune italiano di abitanti della provincia di Brescia in Lombardia. I suoi abitanti sono detti pralboinesi.\nIl paese dista dal capoluogo di provincia, Brescia, circa 35 chilometri a sud.\nGeografia fisica.\nTerritorio.\nIl territorio Pralboinese \u00e8 situato nella Pianura Padana.\nIl comune confina a sud con la provincia di Cremona.\nIl paese \u00e8 principalmente pianeggiante sebbene il centro e la zona nord-est \u00e8 pi\u00f9 rialzata della zona sud-ovest.\nLa zona pi\u00f9 elevata del centro abitato \u00e8 l'altura sulla quale si trova via Dossello e via Borgo di Sopra, spiegando il loro nome, la quale si trova ad un'altezza di 48 m s.l.m.\nDal punto di vista idrografico, Pralboino \u00e8 bagnato ad ovest dal fiume Mella (che segna il confine con i Comuni di Milzano e Seniga), mentre il suo territorio \u00e8 solcato da numerosi canali artificiali utilizzati per irrigare i campi.\nFra questi, degno di nota \u00e8 il canale Santa Giovanna, una roggia irrigua scavata nel 1509 per bonificare le paludi del territorio ghedese e per irrigare i terreni dei Comuni di Leno, Pavone del Mella e Pralboino, presso il quale la roggia si divide in due rami che vanno a sfociare nel fiume Mella.\nClima.\nIl clima \u00e8 quello tipico dei comuni dell'alta val Padana: l'estate \u00e8 caratterizzata da caldo afoso con elevata umidit\u00e0, mentre l'inverno \u00e8 invece rigido e spesso nebbioso, con sporadiche nevicate durante i mesi pi\u00f9 freddi. Il comune \u00e8 classificato nella zona E.\nOrigini del nome.\nIl toponimo viene fatto risalire al termine \"Prato di Alboino\" e quindi come possibile testimonianza della presenza di un campo militare del monarca longobardo, conquistatore di parte della penisola italiana. Le prime documentazioni scritte riferite al luogo, quali i diplomi imperiali e le bolle pontificie relative ai possedimenti dell'Abbazia lenese redatte tra l'XI la prima met\u00e0 del XII, riportano il toponimo latino di \"Castrum Novum cum ecclesia Santci Andree\". \u00c8 soltanto a partire dalla seconda met\u00e0 del XII secolo che i documenti notarili riportano il termine \"Pratum Alboini\". Sul cambiamento di nome vi \u00e8 l'ipotesi che sia il frutto di un processo di nobilitazione dei luoghi a seguito della sviluppo, nella stessa seconda met\u00e0 del XII secolo, di ricostruzioni della storia dei longobardi che posteriormente si rivelarono inattendibili, in quanto arricchite di elementi fantasiosi e frutto dell'esigenza di far aderire il racconto ai dati della realt\u00e0 presente nel periodo in cui vennero redatte. In particolare per Pralboino, le ricostruzioni del XII secolo presupposero che fosse sede del \"Gahagium regis\", area riservata ai \"Barones\".\nStoria.\nIl primo riferimento scritto di Pralboino \u00e8 una bolla dell'imperatore Ottone I del X secolo. Il territorio ha il nome di \"Castrum Novum cum ecclesia Sancti Andree\" ed appartiene al dominato dell'Abbazia di Leno. Si tratta di un insediamento fortificato nato a protezione della sponda sinistra del Mella nel suo ultimo tratto. Nel 1009, un certo Leo da Gambara, probabile membro della \"curia vassallorum\", sottoscrisse una permuta con l'abate lenese Luzio: si tratta della prima testimonianza della famiglia Gambara che regger\u00e0 le sorti della zona dopo il progressivo indebolimento del dominus abbaziale lenese che inizi\u00f2 nel XII secolo.\nI Gambara ressero le sorti del paese come feudatari e signori sino al 1797, anno che segn\u00f2, ad opera di Napoleone, l'abolizione dei diritti feudali con la caduta della Repubblica di Venezia, alla quale il territorio di Pralboino fu soggetto quasi ininterrottamente per 370 anni. Fino al 1815 Pralboino sub\u00ec la dominazione Napoleonica e successivamente quella Austriaca fino al 1859.\nFece poi parte del Regno d'Italia e quindi della Repubblica dal 1946.\nSociet\u00e0.\nLingue e dialetti.\nNel territorio di Pralboino, accanto all'italiano, \u00e8 parlata la lingua lombarda prevalentemente nella sua variante di dialetto bresciano.\nCultura.\nEventi.\nFesta patronale, dedicata a san Flaviano, che si svolge ogni anno la seconda domenica di ottobre. Il luned\u00ec seguente, detto \"San Flavianino\", \u00e8 considerato giorno festivo.\nI resti del patrono, traslati nel paese nel 1673, sono conservati nella chiesa parrocchiale in una teca di vetro nascosta dietro ad un dipinto che viene tolto in occasione della festivit\u00e0. La teca \u00e8 portata in processione per le vie del paese ogni cinque anni. In questo giorno nel centro del paese vengono allestite bancarelle di vario genere, mentre negli edifici pubblici vengono organizzate esposizioni e nella piazza antistante la chiesa parrocchiale sono presenti delle giostre.\nIn occasione della processione del 2010, svoltasi il 10 ottobre, la teca \u00e8 stata sostituita da una statua di legno rappresentante il santo.\nGeografia antropica.\nNel territorio comunale \u00e8 presente una frazione chiamata Santa Maria degli Angeli.\nEconomia.\nIl mercato settimanale si svolge il venerd\u00ec mattina.\nNel territorio comunale sono presenti alcune industrie operanti nel settore metalmeccanico e edile.\nInfrastrutture e trasporti.\nStrade.\nStrada di collegamento principale del paese \u00e8 la provinciale SP VII, che unisce il vicino comune di Milzano a Bagnolo Mella, presso il quale si innesta sulla provinciale Brescia - Cremona (SP BS 45 bis). Il tracciato della SP VII aggira a nord-ovest il centro abitato.\nPralboino \u00e8 inoltre collegata al vicino comune di Gambara dall'ultimo tronco della SP 64, che si origina proprio dalla provinciale VII, e al comune cremonese di Ostiano dalla provinciale SP 102.\nTranvie.\nFra il 1914 e il 1933 Pralboino era servita dall'omonima stazione posta lungo la tranvia Brescia-Ostiano.\nSport.\nCalcio.\nLa principale squadra di calcio del paese \u00e8 \"G.S.D. Pralboino 1975\" che milita nel girone H lombardo di prima categoria. \u00c8 nato nel 1975."}
{"id": "548456", "revid": "339392", "url": "https://it.wikipedia.org/wiki?curid=548456", "title": "S.O.D.", "text": ""}
{"id": "548458", "revid": "77358", "url": "https://it.wikipedia.org/wiki?curid=548458", "title": "Sonata Chiaro di luna", "text": ""}
{"id": "548459", "revid": "77358", "url": "https://it.wikipedia.org/wiki?curid=548459", "title": "Al chiaro di luna", "text": ""}
{"id": "548460", "revid": "77358", "url": "https://it.wikipedia.org/wiki?curid=548460", "title": "Sonata al chiaro di luna", "text": ""}
{"id": "548462", "revid": "1534111", "url": "https://it.wikipedia.org/wiki?curid=548462", "title": "Pontevico", "text": "Pontevico (\"Punt\u00edc\" in dialetto bresciano) \u00e8 un comune italiano di abitanti della provincia di Brescia in Lombardia.\nGeografia fisica.\nIl comune \u00e8 situato sulla bassa Bresciana ed \u00e8 lambito dal corso del fiume Oglio.\nOrigini del nome.\nIl nome di Pontevico deriva da \"Pons Vici\", mentre i nomi delle frazioni derivano:\nStoria.\nIn epoca romana da Pontevico passava la \"via Brixiana\", strada romana consolare che metteva in comunicazione il porto fluviale di Cremona (lat. \"Cremona\"), che si trovava lungo il fiume Po (lat. \"Padus\"), con Brescia (lat. \"Brixia\"), da cui passavano diverse strade romane che si diramavano verso l'intera Gallia Cisalpina (lat. \"Gallia Cisalpina\").\nI bresciani, dopo l'anno Mille, costruirono un castello che inizialmente appartenne ai \"Martinengo\", i quali, nel 1127 lo promisero al vescovo di Brescia. Nel 1208 i bresciani cercarono di impossessarsene per consegnarlo poi ai cremonesi. Si ritiene che Pontevico fosse il \"portus brixianus\" e cio\u00e8 il punto di arrivo delle merci provenienti dal fiume Po e successivamente dirette a Brescia.Dal VI secolo l'importanza della navigazione era molto elevata, Teodorico aveva imposto di togliere le attrezzature da pesca lungo l'Oglio affinch\u00e9 non impedissero il passaggio dei natanti.\nSociet\u00e0.\nLingue e dialetti.\nNel territorio di Pontevico, accanto all'italiano, \u00e8 parlata la lingua lombarda prevalentemente nella sua variante di dialetto bresciano.\nInfrastrutture e trasporti.\nStrade.\nPontevico \u00e8 percorso da sud a nord dalla Strada Statale 45bis Gardesana Occidentale e da est a ovest dalla Strada Provinciale 64, la quale collega il comune allo svincolo autostradale Pontevico - Robecco d'Oglio posto sull'Autostrada A21 E70.\nIl comune \u00e8 collegato a Brescia e Cremona tramite autoservizi a cadenza oraria forniti da SIA S.p.A. e KM S.p.A., entrambi facenti parte del gruppo Arriva Italia. Sono anche presenti collegamenti meno frequenti con i comuni di Alfianello e Pavone del Mella.\nFerrovie.\nIl comune non dispone di una propria stazione ferroviaria, pertanto il comune usufruisce della stazione di Robecco-Pontevico, situata nel comune di Robecco d'Oglio (CR), con collegamenti a cadenza oraria tra Brescia e Cremona."}
{"id": "548465", "revid": "1632387", "url": "https://it.wikipedia.org/wiki?curid=548465", "title": "Dwight Howard", "text": "Caratteristiche tecniche.\nHoward gioca nel ruolo di centro. \u00c8 considerato tra i migliori difensori della sua epoca grazie alle sue doti nei rimbalzi e nelle stoppate: in carriera ha vinto tre volte il riconoscimento di NBA Defensive Player of the Year Award, per due volte \u00e8 stato miglior stoppatore NBA e dal 2008 al 2012 miglior rimbalzista. Abile nelle schiacciate, ha vinto l'NBA Slam Dunk Contest nel 2008. Non eccelle nei tiri liberi: nella sua carriera NBA ha una media di circa il 57% di realizzazioni.\nCarriera.\nHigh school.\nHoward ha incominciato a giocare alla \"Southwest Atlanta Christian Academy\", un'accademia privata, che possiede uno dei migliori programmi di pallacanestro degli interi Stati Uniti d'America. \u00c8 stato premiato con numerosi premi liceali, incluso il Gatorade National Boys Basketball Player of the Year, nel 2003-04.\nOrlando Magic (2004-2012).\nNel 2004 Howard si rende eleggibile per il draft NBA, volendo cos\u00ec tentare l'arduo salto direttamente tra i professionisti, senza andare al college.\nMa la scelta si dimostra azzeccata, visto che gli Orlando Magic lo scelgono con la prima scelta assoluta, passando cos\u00ec davanti al favorito Emeka Okafor, fresco di titolo di campione NCAA con UConn.\nHoward dimostra nelle sue prime due stagioni in NBA, di essere all'altezza, e accumula prestazioni esaltanti, soprattutto in difesa e a rimbalzo, mandando a referto una \"doppia-doppia\" (pi\u00f9 di 10 punti e 10 rimbalzi) di media per ogni incontro fin dal primo anno nella Lega.\nNella prima parte della regular season 2007-08 mantiene una media di 23,5 punti e 14 rimbalzi, mostrando enormi progressi offensivi, contribuendo cos\u00ec a riportare Orlando tra le prime squadre della Eastern Conference.\n Il 17 febbraio 2008 ha giocato il suo primo All-Star Game come titolare scelto dai tifosi e non pi\u00f9 come riserva. In questa stessa edizione dell'All-Star Game, Dwight Howard vince lo Slam Dunk Contest, alla sua seconda partecipazione, sbaragliando la concorrenza del campione uscente Gerald Green grazie a una schiacciata spettacolare eseguita con indosso un vestito da Superman (guadagnandosi cos\u00ec il soprannome). Soprattutto grazie al suo apporto gli Orlando Magic arrivano ai play-off con la testa di serie n\u00ba 3 nella Eastern Conference (Dwight Howard conclude la regular season 2007-08 con una doppia doppia di media: 20,7 punti e 14,2 rimbalzi) e vincono anche agevolmente la prima fase contro i Toronto Raptors. Durante questa serie Dwight diventa il primo giocatore da quasi 40 anni a realizzare due \"20+20\" consecutivi ai play-off (Nate Thurmond l'ultimo nel 1969), e nel resto della serie ne realizza anche un terzo. Tuttavia Howard e i suoi compagni devono arrendersi ai Detroit Pistons nelle semifinali di Conference.\nNella stagione 2008-09 guida la lega in rimbalzi e stoppate, il quinto giocatore di sempre a riuscirci, e conquista il titolo di Difensore dell'anno (nessuno lo aveva fatto a soli 24 anni).\nDurante questa stagione, Howard guida i suoi Orlando Magic ai playoff, sempre con la testa di serie n\u00ba 3, battendo in ordine Philadelphia Sixers (6 gare); Boston Celtics (7 gare) e i Cleveland Cavaliers di LeBron James in sei gare, portando cos\u00ec la sua squadra alle finali NBA (la loro prima finale dal 1995) contro i Los Angeles Lakers (poi persa in cinque gare). Durante la serie contro i Cavaliers, nella decisiva gara-6, realizza una prestazione da 40 punti (career high) e 14 rimbalzi. Nella stagione successiva Howard continua a essere il miglior centro della Lega, riconfermandosi come il miglior stoppatore e il miglior rimbalzista, e facendo registrare anche la pi\u00f9 alta media realizzativa, pur calando leggermente nei punti segnati. Al termine della regular season, dove i Magic fanno registrare il secondo miglior record della NBA, conquista il suo secondo premio consecutivo come miglior difensore.\nAi play-off i Magic stavolta si fermano in finale di Conference contro i Celtics vincitori in sei gare dopo aver battuto sia gli Charlotte Bobcats sia gli Atlanta Hawks in quattro gare.\nNonostante sia attualmente considerato uno dei migliori centri della NBA, Howard per\u00f2 subisce anche alcune critiche, in special modo riguardo alla mancanza di un affidabile tiro dalla media distanza e alla scarsa variet\u00e0 nei movimenti spalle a canestro: decide allora di affidarsi a un vero esperto del settore, il grande ex-centro dei Rockets Hakeem Olajuwon, con cui si allena nell'estate 2010. Olajuwon \u00e8 convinto che Howard sia gi\u00e0 il miglior centro NBA, ma nonostante questo possa ancora migliorare molto.\nNella stagione 2010-11 Howard guida i Magic in punti segnati (22,8), rimbalzi (14,1), stoppate (2,4) e percentuale di tiro dal campo (59,3%) e diventa il primo giocatore della storia NBA a vincere il premio di Miglior difensore dell'anno per la terza volta consecutiva. Alla fine della stagione regolare Orlando ha la testa di serie n. 4 nella Eastern Conference con un record di 52 vinte e 30 perse. Nei Playoffs incontrano gli Atlanta Hawks che eliminano Orlando in sei gare nonostante 6 doppie doppie consecutive da parte del centro dei Magic.\nViene inserito nel quintetto base della NBA Eastern Conference per l'edizione 2012 dell'NBA All-Star Game. Il 20 aprile 2012 si sottopone a un'operazione alla schiena per un'ernia al disco, compromettendo cos\u00ec la sua partecipazione a play-off e alle olimpiadi. Lascia gli Orlando Magic con 11.435 punti realizzati (18,41 di media) in 621 gare.\nLos Angeles Lakers (2012-2013).\nDopo mesi di voci e trattative, il 10 agosto 2012 i Magic accontentano il desiderio di cambiare squadra di Howard, cedendolo ai Los Angeles Lakers in un giro a 4 squadre che include anche i Philadelphia 76ers e i Denver Nuggets. Howard arriva ai Lakers convinto che la nuova squadra sia una da titolo, sicch\u00e9 il quintetto base era composto da Steve Nash, Kobe Bryant, Metta World Peace, Pau Gasol e lui. Purtroppo la strada si rivela in salita e dopo anche un cambio d'allenatore (da Mike Brown a Mike D'Antoni) alla fine la franchigia californiana si qualifica settima. Howard vince il titolo di miglior rimbalzista NBA, concludendo con 12,4 rimbalzi a cui vanno aggiunti i 17,1 punti e le 2,4 stoppate di media. Ai Playoffs i Lakers, privi di Kobe Bryant infortunato, escono al primo turno eliminati facilmente dagli Spurs (poi finalisti) per 4-0, con Howard che viene espulso in gara-4.\nHouston Rockets (2013-2016).\nIl 5 luglio 2013, dopo aver valutato le offerte dei Lakers, dei Dallas Mavericks, degli Atlanta Hawks e degli Houston Rockets, sceglie di accettare quella di questi ultimi lasciando cos\u00ec la franchigia gialloviola dopo un solo anno. Qualche giorno dopo firma con la squadra texana un contratto quadriennale da 88 milioni di dollari. A Houston trova un'altra stella NBA come James Harden, andando a formare sulla carta una delle coppie pi\u00f9 forti della lega. Chiude la sua prima stagione in Texas con 18,3 punti e 12,2 rimbalzi di media, venendo anche eletto nell'All-NBA Second Team. Ai play-off chiude con 26 punti e 13,7 rimbalzi di media, ma i Rockets vengo eliminati sorprendentemente al primo turno dai Portland Trail Blazers in 5 gare.\nDopo aver giocato 10 delle prime 11 partite della stagione 2014-15, \u00e8 costretto a saltare le successive 11 partite a causa di un infortunio al ginocchio destro per poi tornare in campo il 13 dicembre contro i Denver Nuggets, raggiungendo anche 10.000 rimbalzi in carriera. Il 31 gennaio 2014, tuttavia, \u00e8 stato nuovamente costretto a fermarsi per i suoi problemi al ginocchio, rimanendo fermo per circa due mesi e saltando 26 partite. Il 25 marzo torna in campo contro i New Orleans Pelicans, giocando per 17 minuti e realizzando 4 punti e 7 rimbalzi. Nel corso della stagione ha disputato solo 41 partite a causa dei suoi problemi fisici. Nonostante ci\u00f2 i Rockets hanno ottenuto il loro primo titolo di divisione dopo 20 anni e sono arrivati fino alle finali di conference, dove sono stati sconfitti per 4-1 dai Golden State Warriors poi campioni NBA.\nIl 4 novembre 2015 ha realizzato 23 punti e 5 rimbalzi contro gli Orlando Magic; in questa partita, grazie al suo 10/10 al tiro, \u00e8 diventato il primo giocatore dei Rockets a realizzare almeno 10 tiri senza errori da quando Yao Ming fece 12/12 nel 2009. Il 26 dicembre ha raggiunto il traguardo dei 15.000 punti nel corso della sconfitta contro i New Orleans Pelicans. Il 18 gennaio 2016, nel corso della sconfitta ai tempi supplementari contro i Los Angeles Clippers, ha realizzato 36 punti e 26 rimbalzi, chiudendo con la sua decima doppia doppia consecutiva (la pi\u00f9 lunga nella lega in quel momento) e realizzando la sua striscia pi\u00f9 lunga dopo quella di 14 partite nella stagione 2012-13. Nel corso della stagione i Rockets ottengono una serie di risultati deludenti, che costano il licenziamento all'allenatore Kevin McHale; lo stesso Howard viene accusato di essere uno delle principali cause della crisi della franchigia texana a causa delle sue prestazioni molto al di sotto di quanto mostrato negli anni precedenti. Alla fine della stagione regolare i Rockets si qualificano ai play-off in ottava posizione, ma vengono eliminati al primo turno per 4-1 dai Golden State Warriors. Il 22 giugno 2016 decide di non esercitare la sua opzione da 23 milioni di dollari per la stagione successiva, diventando cos\u00ec free agent.\nAtlanta Hawks (2016-2017).\nIl 2 luglio 2016 firma un contratto triennale da 70,5 milioni di dollari con gli Atlanta Hawks, facendo cos\u00ec ritorno nella sua citt\u00e0 natale. In seguito al ritiro di Tim Duncan \u00e8 diventato il giocatore in attivit\u00e0 con pi\u00f9 rimbalzi (12.089) e stoppate (1.916). Con gli Hawks nelle prime battute della stagione 2016-2017 Howard disputa delle ottime prestazioni, formando con Paul Millsap una delle migliori coppie di lunghi della lega. La sua stagione ad Atlanta \u00e8 nel complesso positiva con una doppia doppia di media da 16,6 punti e 12,5 rimbalzi.\nCharlotte Hornets (2017-2018).\nIl 20 giugno 2017 viene ceduto insieme alla 31\u00aa scelta al draft 2017 agli Charlotte Hornets in cambio di Marco Belinelli, Miles Plumlee e la 41\u00aa scelta al draft 2017. Dopo le prime quattro partite stagionali \u00e8 diventato il primo giocatore degli Hornets dopo Emeka Okafor a disputare quattro partite consecutive con almeno 15 rimbalzi. Il 15 marzo 2018 ha realizzato un season-high di 33 punti nella vittoria contro gli Atlanta Hawks. Il 21 marzo realizza 32 punti e 30 rimbalzi nella vittoria contro i Brooklyn Nets, diventando l'ottavo giocatore nella storia dell'NBA a realizzare un 30-30. Ha chiuso la stagione con 53 doppie doppie, diventando il terzo giocatore dopo Wilt Chamberlain e Kareem Abdul-Jabbar a a detenere record stagionali con due squadre diverse. \u00c8 inoltre diventato uno dei sei giocatori ad aver mantenuto una doppia doppia di media in ognuna delle loro prime 13 stagioni in NBA.\nWashington Wizards (2018-2019).\nIl 6 luglio 2018 viene ceduto ai Brooklyn Nets in cambio di Timofej Mozgov, due seconde scelte al draft e un compenso in denaro, ma viene tagliato immediatamente. Il 12 luglio firma un contratto annuale con opzione per il secondo con i Washington Wizards. \u00c8 stato per\u00f2 costretto a saltare tutto il precampionato e le prime sette partite stagionali a causa di un infortunio alla schiena. Il 3 novembre 2018 fa il suo debutto con i Wizards, segnando 20 punti nella partita persa con gli Oklahoma City Thunder. Il 17 novembre successivo segna 25 punti nella sconfitta contro i Brooklyn Nets. Due giorni dopo, nella sconfitta coi Portland Trail Blazers, Howard si infortuna di nuovo, venendo costretto a terminare la stagione anzitempo. Nelle nove partite disputate a Washington ha registrato 12,8 punti, 9,2 rimbalzi e 0,4 assist a partita. Il 18 aprile 2019 esercita l'opzione per rinnovare il suo contratto con i Wizards.\nRitorno ai Los Angeles Lakers (2019-2020).\nIl 5 luglio 2019 viene ceduto ai Memphis Grizzlies in cambio di C.J. Miles; non rientrando per\u00f2 nei piani della franchigia del Tennessee, viene tagliato il successivo 24 agosto. Due giorni dopo firma un contratto annuale non garantito al minimo salariale con i Los Angeles Lakers, facendo cos\u00ec ritorno alla squadra gialloviola dopo sei anni.\nIl 12 ottobre 2020 con la vittoria a gara 6 delle Finals (totale 4-2) contro i Miami Heat si laurea per la prima volta in carriera campione NBA.\nPhiladelphia 76ers (2020-2021).\nDurante l'offseason entra in \"free agency\" e firma successivamente per i Philadelphia 76ers per 2,6 milioni di dollari. Stranisce questa scelta dopo che quest'ultimo aveva poco prima pubblicato un tweet dopo annunciava che sarebbe rimasto a L.A, rimosso prontamente poco prima dell'annuncio della nuova firma.\nSecondo ritorno ai Los Angeles Lakers (2021-).\nNon essendovi l'intenzione di rinnovare il contratto con i Philadelphia 76ers e, in seguito, entrando in \"free agency,\" ritorna nuovamente ai Los Angeles Lakers, siglando il secondo ritorno nella franchigia giallo-viola, dopo la vincente stagione 2019-2020.\nNazionale.\nNell'estate del 2006 \u00e8 stato convocato nella Nazionale statunitense che ha partecipato al Campionato mondiale in Giappone. Due anni dopo viene convocato anche per i Giochi olimpici di Pechino 2008, dove vince la medaglia d'oro.\nStatistiche.\nStatistiche aggiornate al 25 ottobre 2021"}
{"id": "548469", "revid": "125811544", "url": "https://it.wikipedia.org/wiki?curid=548469", "title": "Giovanni Gradenigo", "text": "Biografia.\nOrigini.\nProveniva da una famiglia che aveva dato membri di rilievo alla vita pubblica veneziana, figlio di Marino di Marco Gradenigo (fratello del doge Pietro e nipote, forse, del doge Bartolomeo) e di Maria Dandolo (per alcuni figlia del doge Giovanni). Ebbe almeno tre fratelli maschi (Luca, Tommaso e Michele).\nIl padre aveva svolto una brillante carriera politica e diplomatica ed era morto a Creta mentre ricopriva la carica di duca di Candia.\nSi spos\u00f2 probabilmente due volte, la prima con una certa Adriana Borromeo, la seconda con una Felipa di cui non si conosce il cognome. Si conoscono i nomi di nove dei suoi figli, cinque maschi (Marino, Pietro, Luca, Tommaso, Orso) e quattro femmine (Caterina, Cristina, Angioletta, Marchesina). I primi parteciparono alla politica veneziana, ma non raggiunsero mai posizioni ragguardevoli, probabilmente perch\u00e9 offuscati dalla figura paterna o per l'azione del Maggior Consiglio che cercava di contrastare eventuali nepotismi.\nFu noto ai contemporanei con i soprannomi di \"Nason\" (per il naso di notevoli dimensioni) e \"Grando\" (per la statura o per distinguerlo da un omonimo pi\u00f9 giovane, Giovanni di Matteo Gradenigo). \u00c8 ricordato anche per la memoria non comune, nonch\u00e9 per il pessimo carattere, che spingeva molti ad evitarlo. Non trova conferme la notizia che lo vorrebbe laureato all'universit\u00e0 di Padova.\nDogado.\nSvolse una buona carriera nell'amministrazione e fu podest\u00e0 a Capodistria, Padova e Treviso. Era noto come persona burbera ed austera ma considerata fedelissima verso la Repubblica. Probabilmente quest'ultimo fattore contribu\u00ec alla sua elezione.\nIl 21 aprile 1355 venne eletto doge e dogaressa divenne la sua seconda moglie, tale Felipa, di casato incerto. A giugno la Repubblica di Venezia, spaventata dalle congiure interne, firm\u00f2 un trattato di pace con la Repubblica di Genova ponendo termine ad una lunga e sfavorevole guerra. Sotto il suo dogato si giustiziarono i traditori che avevano congiurato contro Venezia e si cerc\u00f2 d'uscire dalle difficolt\u00e0 economiche sorte dalla situazione sfavorevole. All'inizio del 1356 Venezia si ritrov\u00f2 coinvolta in nuove guerre sia in terraferma che in Dalmazia.\nIl suo dogato fu soprattutto di passaggio visto che si spense l'8 agosto 1356 senza aver particolarmente inciso nella gestione dello stato."}
{"id": "548470", "revid": "161374", "url": "https://it.wikipedia.org/wiki?curid=548470", "title": "Comunione Anglicana mondiale", "text": ""}
{"id": "548471", "revid": "109341398", "url": "https://it.wikipedia.org/wiki?curid=548471", "title": "Nucleo di curvatura", "text": "Il nucleo di curvatura o reattore materia/antimateria (abbr. dall'inglese MAMR, \"Matter/Antimatter Reactor\"), conosciuto anche come camera di reazione \u00e8 una tecnologia fantascientifica dell'universo di \"Star Trek\".\nMolti dei sistemi di una nave stellare funzionano grazie all'energia fornita dal reattore materia/antimateria, che produce un'energia superiore a quella che si sviluppa all'interno di una stella.\nNel nucleo si annichiliscono materia e antimateria, sviluppando l'energia necessaria per la propulsione di velocit\u00e0 curvatura (pi\u00f9 veloce della luce, pi\u00f9 comunemente chiamato Warp Drive o solo Warp).\nMateria e antimateria sono stivate separatamente ai due estremi della sezione motori. La materia usata per alimentare i motori a curvatura \u00e8 costituita da deuterio, un isotopo dell'idrogeno, che viene conservato allo stato liquido in serbatoi situati all'estremit\u00e0 superiore della sezione motori, per permettere un facile rifornimento ed un'eventuale rapida espulsione del combustibile.\nL'antimateria invece, costituita da antideuterio, \u00e8 conservata in capsule cilindriche separate ed indipendenti situate all'estremit\u00e0 inferiore dello scafo. Ognuna di queste capsule \u00e8 dotata di un proprio sistema di contenimento e pu\u00f2 essere espulsa rapidamente. Da ogni serbatoio e da ogni capsula si diramano condotti che trasportano l'antimateria al nucleo di curvatura.\nUn elemento fondamentale \u00e8 l'equilibrio tra contenimento e mantenimento della reazione: da un lato una reazione incontrollata tra materia e antimateria provoca un'esplosione catastrofica con il rilascio devastante di una grande quantit\u00e0 di energia; dall'altro lato, il tasso di reazione dell'antimateria deve essere al di sopra del 9%, altrimenti si verifica la chiusura degli iniettori di plasma e non \u00e8 possibile attivare le gondole di curvatura; il tasso di reazione viene mantenuto sufficientemente alto utilizzando cristalli di Dilitio.\nNessun altro sistema di produzione di energia pu\u00f2 competere con il nucleo di curvatura in termini di efficienza e di quantit\u00e0 di energia prodotta in modo controllato.\nComponenti.\nIniettori dei reagenti.\nSono posti alle estremit\u00e0 superiore ed inferiore del nucleo di curvatura, immettono un flusso controllato di materia e antimateria nei segmenti di costrizione magnetica che confluiscono nella camera di reazione. Questi iniettori sono regolabili secondo la potenza di reazione necessaria e richiesta.\nNelle serie Classica e TNG sono posti appena sopra i segmenti di costrizione e sono singoli, nella serie sono posti in una camera apribile a destra della Sala Macchine, contrariamente alle serie precedenti sono cinque.\nSegmenti di costrizione magnetica.\nCostituiscono la parte mediana del nucleo e provvedono a fornire il supporto strutturale alla camera di reazione stessa, il contenimento della pressione per tutto il nucleo e l'allineamento del flusso dei reagenti convogliandolo verso la camera di reazione. Ogni costrittore \u00e8 formato da due parti, ognuna delle quali contiene un compressore toroidale e numerose serie di bobine di costrizione magnetica. I costrittori concentrano e accelerano il flusso di materia o antimateria proveniente dagli iniettori per indirizzarlo al centro della camera di reazione.\nCamera di reazione.\n\u00c8 il cuore pulsante della nave, al suo interno i reagenti si annichiliscono formando l'Electro-plasma che permette il funzionamento dei sistemi della nave. La camera di reazione \u00e8 costruita attorno ad una rete di cristalli di dilitio (l'unico materiale conosciuto che non reagisce con l'AM), che consente mediante il rallentamento dell'antimateria di produrre una reazione costante e controllata. Tutta la camera \u00e8 costruita con compositi di duritanio e altre leghe estremamente resistenti a calore e pressione; appositi superconduttori creano un campo di contenimento in grado di reggere una temperatura di 4\u00a0000\u00a0000 kelvin e una pressione di 200\u00a0000 atmosfere. A partire dalla seconda met\u00e0 del XXIV secolo nelle camere di reazione \u00e8 presente un sistema che permette la ricristallizzazione del dilitio. L'energia fornita dall'annichilazione viene divisa e inviata nei due condotti principali che escono dal nucleo di curvatura per dirigersi alle gondole di curvatura. L'energia prodotta dalla reazione viene inviata anche ad altri sistemi tramite la rete di distribuzione energetica della nave (Griglia EPS).\nCondotte di trasferimento di energia od Electro-Plasma System.\nSono simili ai costrittori magnetici in quanto utilizzano anch'esse un campo di contenimento interno per trasferire il plasma da un punto all'altro. Questi canali devono percorrere distanze molto maggiori per raggiungere ogni sezione dell'astronave, dove ricaricano accumulatori e batterie che a loro volta alimentano i vari sistemi (l'unico componente alimentato direttamente dal plasma \u00e8 il motore a curvatura).\nFunzionamento.\nGli iniettori prelevano i reagenti dai loro rispettivi serbatoi, dopo averli portati allo stato di particelle aeriformi li iniettano nel condotto di costrizione magnetica.\nI reagenti percorrono il condotto fino a raggiungere la camera di reazione contenente i cristalli di dilitio. Qui materia ed antimateria vengono in contatto, liberando plasma energetico che, mediante i condotti del plasma, viene trasferito alle gondole di curvatura.\nIl plasma fornisce gran parte dell'energia necessaria al funzionamento di tutti i sistemi elettronici di bordo. Il Reattore si trova nella Sezione Ingegneria della nave stellare, in modo che l'equipaggio della sezione possa costantemente controllare l'andamento della reazione materia-antimateria.\nColpo di risonanza nel nucleo di curvatura.\nPer produrre questo colpo di risonanza \u00e8 necessario aprire un campo di curvatura simmetrico e quindi mettere in sequenza la compressione di plasma magnetico secondo la formula D = C1 / (theta * pe).\nPer accedere al codice sequenziale, si attiva il modulo di comando e si seleziona la sequenza del plasma magnetico; una volta attivato, si immette la temperatura centrale, che deve essere abbastanza alta da provocare il colpo di risonanza ma non troppo alta per evitare conseguenza sull'equipaggio, di 3.000.000 K.\nInfine, si attiva il campo di curvatura."}
