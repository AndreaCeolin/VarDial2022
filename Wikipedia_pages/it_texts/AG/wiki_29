{"id": "553526", "revid": "767487", "url": "https://it.wikipedia.org/wiki?curid=553526", "title": "Contrada San Martino", "text": "La contrada San Martino \u00e8 una delle otto contrade in cui \u00e8 divisa la citt\u00e0 lombarda di Legnano. \u00c8 situata nella zona centro-nord della citt\u00e0, verso il confine con i comuni di Castellanza e Busto Arsizio. Partecipa annualmente al palio di Legnano ed \u00e8 stata istituita in occasione dell'organizzazione della festa del Carroccio (1932).\nStoria.\nSul territorio della contrada sono avvenuti alcuni importanti ritrovamenti archeologi risalenti all'epoca preromana e romana: sono stati rinvenuti in una necropoli nell'antica zona chiamata \"in Galvagno\" e sono databili tra il II secolo a.C. ed il I secolo a.C..\nIl territorio della contrada potrebbe essere stato teatro degli scontri decisivi della battaglia di Legnano. Il Carroccio venne posizionato sul bordo di un ripido pendio fiancheggiante l'Olona, cos\u00ec che la cavalleria imperiale, il cui arrivo era previsto da Castellanza lungo il corso del fiume, sarebbe stata obbligata ad assalire il centro dell'esercito della Lega Lombarda risalendo una scarpata. Federico Barbarossa sarebbe stato quindi costretto ad attaccare l'esercito comunale in una situazione di svantaggio, dato che avrebbe dovuto sferrare l'assalto dal basso. Questa scelta si rivel\u00f2 poi sbagliata: il Barbarossa arriv\u00f2 infatti da Borsano, cio\u00e8 dalla parte opposta, obbligando le truppe comunali, che avevano la strada di fuga sbarrata dall'Olona, a resistere intorno al Carroccio. Una delle cronache dell'epoca, gli Annali di Colonia, contiene infatti un'informazione che indica dove probabilmente fosse il Carroccio:\nCi\u00f2 potrebbe significare che le fasi decisive della famosa battaglia siano state combattute nell'odierna contrada di San Martino oppure in prossimit\u00e0 del quartiere legnanese della \"Costa di San Giorgio\" e quindi su un territorio ora appartenente alla contrada Sant'Ambrogio, a quella di San Magno e al comune di San Giorgio su Legnano, non essendo in altra parte del Legnanese individuabile un'altra scarpata con queste caratteristiche: infatti, ancora oggi, la chiesa di San Martino domina un ripido pendio che digrada verso l'Olona.\nSul territorio della contrada San Martino \u00e8 situato il museo civico Guido Sutermeister, che \u00e8 stato realizzato con materiale proveniente dal Maniero Lampugnani, e che ospita i ritrovamenti archeologici scoperti nel Legnanese. Allestito nel 1929, \u00e8 intitolato all'archeologo Guido Sutermeister, che ne volle la fondazione. Nella contrada San Martino \u00e8 anche situata villa Bernocchi, che ospita la biblioteca comunale, in seguito intitolata ad Augusto Marinoni.\nLa chiesa di riferimento.\nLa contrada fa riferimento alla chiesa di San Martino. In occasione della vittoria della contrada nella corsa ippica, la copia della croce di Ariberto da Intimiano viene solennemente traslata nella chiesa di riferimento del rione vincitore e qui conservata per un anno: questo ambito simbolo di vittoria \u00e8 custodito nella chiesa fino all'edizione successiva del palio.\nDedicata a san Martino di Tours, che \u00e8 anche il santo patrono della contrada, \u00e8 stata costruita nel XV secolo ed \u00e8 sussidiaria della parrocchia di San Domenico. Una chiesa legnanese dedicata allo stesso santo \u00e8 citata nell'elenco scritto dallo storico Goffredo da Bussero nel 1389: la moderna chiesa di San Martino \u00e8 quindi un rifacimento di un tempio pi\u00f9 antico. Uno scritto che conferma la presenza di questa antica chiesa dedicata a San Martino di Tours \u00e8 il testamento di Giovanni da Legnano, giurista legnanese del XIV secolo, che \u00e8 datato 27 marzo 1376:\nLe opere artistiche pi\u00f9 importanti presenti nella moderna chiesa di San Martino sono un affresco raffigurante la deposizione di Cristo che si trova nell'abside e che \u00e8 stato forse dipinto da Giovanni Lampugnani nel 1480 e un affresco di stile lombardo-bizantino che un tempo si trovava nell'antica chiesa di San Martino e che raffigura una parte del volto di Ges\u00f9 Cristo.\nIl maniero.\nNegli anni trenta il maniero della contrada era situato in una corte lombarda di propriet\u00e0 della famiglia Tirinnanzi.\nNegli anni cinquanta la sede fu trasferita in una corte lombarda concessa dalla carrozzeria di Valerio Moretti, per poi essere spostata in via Pietro Micca in alcuni locali messi a disposizione dalla famiglia Gregori, dove rimase fino al 1972. Dal 1972 al 1992 il maniero della contrada fu ospitato in alcuni locali situati in via XXIX Maggio.\nNel 1992 il maniero fu trasferito nuovamente, questa volta in via dei Mille, questa volta definitivamente. Questa sede, originariamente, ospitava un'officina meccanica e venne restaurata dai contradaioli di San Martino: durante i lavori venne adattata al nuovo scopo con la realizzazione, al piano terra, di un bar e di un ampio salone che \u00e8 in grado di ospitare, anche in caso di cene, pi\u00f9 di trecento persone. Al piano superiore sono invece stati ricavati la sala del consiglio e la sala dei costumi.\nI colori ed il gonfalone.\nSono due le leggende che spiegano i colori della contrada. La prima narra di un nobile vassallo di Carlo Magno che si perse tra i campi di San Martino mentre si stava allenando con dei cavalli. Il vassallo, ad un certo punto, incontr\u00f2 un boscaiolo, a cui chiese la via da seguire per ritrovare la strada di casa; il boscaiolo, dopo avergli indicato una formazione nuvolosa a forma di croce, gli disse che se l'avesse seguita avrebbe trovato la direzione giusta. Il nobile, per ringraziarlo, permise al boscaiolo di utilizzare la croce bianca in campo blu come simbolo della propria casata: successivamente il vassallo fece ratificare lo stemma dall'imperatore. La croce bianca in campo blu divent\u00f2 poi il simbolo della contrada.\nUna seconda leggenda racconta di un giovane pastore che si perse nelle campagne intorno all'antica chiesetta di San Martino, in seguito sostituita dall'omonimo edificio religioso. Il pastorello, non ritrovando la via di casa, ad un certo punto si mise a piangere e supplic\u00f2 Dio chiedendogli aiuto. Improvvisamente in cielo comparve una croce luminosa che gli indic\u00f2 la strada per tornare a casa.\nSecondo tali leggende il blu dello stemma della contrada \u00e8 associato al cielo, mentre il bianco \u00e8 il colore divino. Il gonfalone richiama invece l'iconografia religiosa di san Martino, che mostra il santo nell'atto di tagliare il suo mantello per donarlo a un povero.\nAlbo d'oro delle reggenze.\nL'albo d'oro delle reggenze della contrada San Martino \u00e8:\nNota: in grassetto le reggenze che hanno retto la contrada in occasione delle vittorie al palio.\nLa contrada ed il palio.\nLa contrada di San Martino ha conquistato 5 vittorie al palio: 1957, 1967, 1992, 2003 e 2016.\nSan Martino ha vinto anche il palio straordinario del 1980, che fu indetto per celebrare il 25\u00ba anniversario della fondazione del collegio dei capitani e delle contrade. Il palio ordinario dell'anno in questione fu invece conquistato dalla contrada di San Bernardino. La contrada ha anche vinto tre edizioni della provaccia (1997, 2007 e 2013) senza mai riuscire a realizzare il \"cappotto\"."}
{"id": "553529", "revid": "767487", "url": "https://it.wikipedia.org/wiki?curid=553529", "title": "Melvinmania", "text": "Melvinmania: The Best of the Atlantic Years 1993-1996 \u00e8 un album compilation dei Melvins, pubblicato nel 2003 dalla Atlantic Records. Le tracce 1-5 sono tratte da \"Houdini\" del 1993, le tracce 6-10 da \"Stoner Witch\" del 1994, le tracce 11-15 da \"Stag\" del 1996. In aggiunta troviamo anche tre videoclip della band, e precisamente \"Honey Bucket\", \"Revolve\" e \"Bar-X-The Rocking M\". In nessuno di questi video compare la bassista Lori Black. L'album \u00e8 stato comunque disconosciuto dalla band."}
{"id": "553531", "revid": "1610933", "url": "https://it.wikipedia.org/wiki?curid=553531", "title": "Lucherino testa nera", "text": ""}
{"id": "553532", "revid": "767487", "url": "https://it.wikipedia.org/wiki?curid=553532", "title": "His Regeneration", "text": "His Regeneration (trad.: \"La sua rinascita\") \u00e8 un cortometraggio di Gilbert M. Anderson del 1915: vi appare per una decina di secondi Charlie Chaplin (nel ruolo di Charlot).\nTrama.\nIl cortometraggio narra della storia di due rivali, entrambi innamorati di una ballerina. La storia termina con la drammatica sequenza di un omicidio a scopo di rapina.\nLa presenza di Charlot, allora giovane attore emergente, non \u00e8 \"accreditata\" ma \u00e8 segnalata nel titolo della pellicola, nella quale, oltre ad indicare il regista, si precisa che egli \u00e8 stato \"... slightly assisted by Charlie Chaplin\" (\"assistito brevemente da Charlie Chaplin\").\nProduzione.\nIl film fu prodotto da Gilbert M. 'Broncho Billy' Anderson per la Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche USA il 7 maggio 1915."}
{"id": "553533", "revid": "2128848", "url": "https://it.wikipedia.org/wiki?curid=553533", "title": "Border Collie", "text": "Il Border Collie \u00e8 una razza canina di origine scozzese riconosciuta dalla FCI (standard n. 297, gruppo 1, sezione 1).\nOrigine.\nLa razza ha avuto origine tra la Scozia e l'Inghilterra, da qui il nome \"border\" (confine); l'etimologia della parola \"collie\" \u00e8, invece, incerta: secondo alcuni deriverebbe da \"coleius\" (fedele, in gallese), secondo altri da \"coley\" (nero), infine, secondo una terza ipotesi, da \"colley\", una razza di pecore scozzesi. Questa razza \u00e8 stata successivamente utilizzata dai cowboy americani in Texas per riunire le mandrie.\nIl suo ingresso nel gruppo dei cani da pastore del Kennel Club inglese \u00e8 avvenuto molto tardi, solo nel 1976.\nDescrizione.\nIl Border collie \u00e8 un cane ben proporzionato dall'aspetto armonioso e atletico e ha, in genere, una coda moderatamente lunga, attaccata bassa, ben fornita di peli, (in genere sono pi\u00f9 lunghi che sul resto del corpo),che termina ricurva verso l'alto. In azione pu\u00f2 alzarsi, ma non \u00e8 mai portata sul dorso. Il cane \u00e8 di taglia media. I colori sono tutti ammessi; il tipo pi\u00f9 diffuso \u00e8 il bianco-nero. Il pelo pu\u00f2 essere lungo (5-7 cm) o corto. \u00c8 in ogni caso denso, di tessitura morbida e fitto. Gli occhi sono ben distanziati, ovali, di grandezza media. Il colore \u00e8 bruno, tranne che nel soggetto \"blu merle\" per il quale possono essere singolarmente o entrambi blu.\nLe orecchie sono di taglia e di tessitura media portate erette o semierette. Il cranio \u00e8 piuttosto largo, con apofisi occipitale non pronunciata. Muso forte. Stop ben marcato. Guance non piene n\u00e9 tondeggianti. Le zampe sono ovali, con cuscinetti plantari spessi e forti. Dita arcuate e strette.\nHa un'andatura sciolta, regolare e scorrevole.\nColori.\nInoltre esiste: blue, blue tricolore, blue merle e blue merle tricolore,\nlilac, lilac tricolore, lilac merle e lilac merle tricolore,\nsable, sable tricolore, sable merle e sable merle tricolore,\nblack saddleback tricolour,\nseal, seal tricolore, seal merle e seal merle tricolore,\nchocolate, chocolate tricolore, chocolate merle e chocolate merle tricolore,\nrosso, rosso tricolore, red merle, australian red e il mottled (che consiste in macchie e pezzature principalmente su muso e zampe).\nAllevamento e addestramento.\n\u00c8 un cane robusto e longevo (raggiunge facilmente i 15 anni di et\u00e0) che non ha bisogno di cure particolari. Delle spazzolate regolari sono sufficienti per mantenere in buone condizioni il mantello; le spazzolate dovranno essere pi\u00f9 frequenti nel periodo della muta: una volta l'anno (primavera/estate) per i maschi, due volte l'anno (in corrispondenza dei periodi di estro) per le femmine.\n\u00c8 ritenuto estremamente intelligente, addirittura la razza canina pi\u00f9 brillante e sveglia, soprattutto perch\u00e9 impara molto in fretta, per questo bisogna prestare attenzione a non commettere errori nell'educazione: il cane imparer\u00e0 velocemente qualcosa di sbagliato e non sar\u00e0 semplicissimo correggere l'errore.\nDue ricercatori americani, specializzati in psicologia comportamentale, hanno dimostrato come Chaser, un giovane esemplare femmina di border collie da loro addestrato, abbia imparato 1.022 parole nell'arco di tre anni.\nPastorizia.\nQuesto cane \u00e8 ancora oggi usato nelle greggi per controllare le pecore. Effettivamente, al giorno d'oggi il border collie pu\u00f2 essere considerato l'emblema del cane conduttore e a livello mondiale, sia nella pratica dello sheepdog che nella vera e propria pastorizia \u00e8 la razza pi\u00f9 utilizzata, per la sua intelligenza, obbedienza e rapidit\u00e0 di movimento.\nNel border collie \u00e8 chiaramente visibile la vicinanza degli atteggiamenti del cane da pastore col comportamento tipico del lupo in caccia; l'animale si approccia alle pecore nello stesso modo con cui il lupo si avvicina a un branco di prede (di soppiatto, con le zampe striscianti, il ventre e il muso rasente terra e il tipico \"groppone\"), creando tensione nel bestiame e spingendolo quindi a raggrupparsi, per poi partire di corsa e con rapide e abili mosse dividere il gregge in gruppetti pi\u00f9 piccoli (fase di inseguimento e separazione della preda prescelta nel lupo); tuttavia la fase finale dell'attacco, l'uccisione, \u00e8 stata col tempo inibita dalla selezione dei pastori. Per compiere tutto ci\u00f2 \u00e8 necessario uno straordinario feeling tra il cane e il padrone, ed \u00e8 questo che ha reso il border collie cos\u00ec brillante e versatile.\nDiffusione.\nNel 2004 l'ENCI ha contato 1204 cuccioli iscritti ai libri genealogici, contro i 1139 dell'anno prima, i 1130 del 2002 e i 959 del 2001, ma la sua diffusione \u00e8 in costante aumento in confronto ai 107 soggetti del 1995. Nel 2012 invece i soggetti iscritti sono stati 2538.\nCarattere.\n\u00c8 un cane da pastore attivo, vivace, tenace e strenuo lavoratore, di grande docilit\u00e0. Sveglio, attento, molto dolce e buono soprattutto con i bambini. \u00c8 uno dei cani pi\u00f9 intelligenti al mondo ma rischia di diventare aggressivo se non gli viene data la possibilit\u00e0 di sfogarsi all'aperto.\nAttivit\u00e0.\nIl Border collie \u00e8 molto portato in questo genere di attivit\u00e0:"}
{"id": "553534", "revid": "324090", "url": "https://it.wikipedia.org/wiki?curid=553534", "title": "CCTV-1", "text": "CCTV1 \u00e8 il primo canale televisivo della televisione cinese (CCTV).\n\u00c8 una televisione generalista ed \u00e8 ricevibile anche via cavo.\nProgrammazione giornaliera.\nNota: questa programmazione rimane invariata da vent'anni circa."}
{"id": "553540", "revid": "103875070", "url": "https://it.wikipedia.org/wiki?curid=553540", "title": "Ipato", "text": "Ipato, dal latino \"hypatus\" o \"ypatus\", a sua volta dal greco \"hypatos\" ( \u1f55\u03c0\u03b1\u03c4\u03bf\u03c2 ), generalmente tradotto come console, fu il titolo assunto dai governanti delle citt\u00e0 stato tirreniche tra il nono e l'undicesimo secolo in segno di sottomissione all'Impero bizantino, che durante l'alto medioevo controllava il Sud della penisola. Col passare del tempo, quando il potere bizantino nella regione cominci\u00f2 a vacillare, e l'autonomia delle citt\u00e0 stato aument\u00f2, i governanti assunsero titoli pi\u00f9 latini come \"consul\" o \"dux\", da cui deriv\u00f2 in seguito il titolo duca.\nUno degli ipati pi\u00f9 famosi fu quello di Gaeta (notare che curiosamente a Gaeta \u00e8 in uso il termine, scorretto, \"ipata\"). Iniziato con Costantino (839-866), il regno degli ipati a Gaeta si trasform\u00f2 in un potentato quando nell'877 Giovanni I di Gaeta ottenne il titolo \"patricius\", nel senso tardo-imperiale di \"guida militare\", dall'Imperatore, come ricompensa per la sconfitta dei Saraceni; suo figlio Docibile II di Gaeta assunse ufficialmente il titolo \"dux\" nel 930, in segno di indipendenza dall'Impero bizantino, e diede cos\u00ec inizio al ducato di Gaeta. Il femminile del termine era \"ipatessa\" (latino \"ypatissa\"), ma fu sostituito con \"ducissa\" da Docibile II per la sua consorte Orania."}
{"id": "553541", "revid": "324090", "url": "https://it.wikipedia.org/wiki?curid=553541", "title": "CCTV-3", "text": "CCTV3 \u00e8 il canale tematico della tv cinese che tratta di musica e spettacolo. Trasmette ufficialmente dal 30 novembre 1995; raggiunge l'intero paese tramite il satellite APSTAR\uff0d1A, trasmettendo per circa 18 ore al giorno."}
{"id": "553543", "revid": "1428919", "url": "https://it.wikipedia.org/wiki?curid=553543", "title": "Ashlie Brillault", "text": "\u00c8 conosciuta per il ruolo di Kate Sanders nel telefilm \"Lizzie McGuire\" con Hilary Duff, Adam Lamberg, Lalaine, Jake Thomas, Hallie Todd e Clayton Snyder. Nel 2003 ha ricoperto il ruolo di Kate anche nel film \"\". Per Ashlie il ruolo di Kate \u00e8 stata la sua prima esperienza da attrice. Prima di diventare famosa, ha lavorato per quattro anni come modella.\nHa frequentato la \"Millikan High School\" a Long Beach, California. Vive con i genitori e le due sorelle, Jennie e . Ama la musica punk rock, hip-hop e pop e considera sua madre il suo modello da seguire. Ashlie Brillault si ritir\u00f2 dalle scene ed ora \u00e8 un avvocato."}
{"id": "553545", "revid": "125404245", "url": "https://it.wikipedia.org/wiki?curid=553545", "title": "Corso Donati", "text": "Biografia.\nCorso Donati nacque a Firenze intorno al 1250 da Simone Donati e Contessa, detta \"Tessa\", la cui casata non \u00e8 nota. Aveva tre fratelli, Forese, Maso e Sinibaldo, e due sorelle, Ravenna e Piccarda.\nFu a capo della fazione dei \"donateschi\", chiamati poi \"guelfi neri\", fu un uomo facinoroso e fiero, soprannominato anche \"Il Barone\" per i suoi modi inclini al motteggio e all'offesa. Verso la fine del XIII secolo, dopo essere rimasto vedovo, fece una promessa di matrimonio con Tessa Ubertini, imparentata con i Cerchi da parte di padre, ma neg\u00f2 un'eredit\u00e0 che spettava alla donna ai suoi parenti, creando il primo motivo di inimicizia tra Cerchi e Donati. Il matrimonio avvenne nel 1296, ma gi\u00e0 nel 1302 egli si rispos\u00f2 per la terza volta con una figlia di Uguccione della Faggiola.\nNel 1289 partecip\u00f2 al fianco dei fiorentini (guelfi), comandando l'esercito dei cavalieri di Pistoia, alla battaglia di Campaldino, contro gli aretini (ghibellini) risultandone il vero protagonista: al comando delle riserve pistoiesi guid\u00f2 senza aver ricevuto alcun ordine, la carica contro il fianco destro dello schieramento avversario in quel momento in procinto di prevalere sui fiorentini, provocando la rotta del nemico e garantendo la vittoria di Firenze.\nFu esiliato dai Bianchi nel 1299, ma torn\u00f2 trionfalmente in citt\u00e0 nel 1301 con l'aiuto di Papa Bonifacio VIII, riprendendo i suoi vecchi modi da \"barone\" e cercando di trarre il massimo profitto dalla sua vittoria e aspirando al governo della citt\u00e0, tanto da inimicarsi i suoi stessi compagni del partito dei Neri. Nel 1304 usc\u00ec indenne da un attentato. Nel 1308 la signoria lo condann\u00f2 assieme a Gherardo Bordoni come ribelle e traditore. Un moto spontaneo della folla lo costrinse a fuggire precipitosamente dalla citt\u00e0 il 6 ottobre, mentre il popolo saccheggiava le sue case. Inseguito, nella fuga cadde da cavallo rimanendo per\u00f2 impigliato in una staffa: fu cos\u00ec raggiunto dai suoi nemici che lo finirono presso San Salvi. Fu raccolto dai frati vallombrosani e sepolto nell'attigua chiesa.\nCorso Donati fu favorito in un arbitrato che lo vedeva contrapposto alla madre della sua seconda moglie Tessa, Giovanna Ubertini, da parte del magistrato Baldo d'Agugliano.\nDante lo cit\u00f2 indirettamente senza riportarne il nome nel Purgatorio (Canto XXIV, v. 82-87) attraverso una profezia fatta recitare da suo fratello Forese Donati e in cui lo destina all'Inferno. In quei versi \u00e8 stato notato un certo compiacimento del poeta per la triste sorte dell'avversario:"}
{"id": "553548", "revid": "125192144", "url": "https://it.wikipedia.org/wiki?curid=553548", "title": "Violante Placido", "text": "Ha inciso i suoi album con lo pseudonimo Viola. \nBiografia.\n\u00c8 figlia dell'attore e regista Michele Placido e dell'attrice Simonetta Stefanelli, che in seguito si separarono, e sorella degli attori Michelangelo e Brenno Placido. \u00c8 inoltre nipote degli attori Gerardo Amato e Donato Placido.\nCinema.\nEsordisce nel mondo del cinema nel 1993 al fianco del padre Michele Placido nel film drammatico \"Quattro bravi ragazzi\" di Claudio Camarca. Dopo circa tre anni, entra nel cast del film \"Vite strozzate\" (1996) e si fa notare anche nella commedia \"Jack Frusciante \u00e8 uscito dal gruppo\" (1996), accanto a Stefano Accorsi. Lavora per tutto il 2000 in opere passate un po' inosservate, mentre il primo ruolo di un certo rilievo lo interpreta nel film \"L'anima gemella\" (2002), per la regia di Sergio Rubini. Con questo film viene anche candidata come \"miglior attrice\" al Nastro d'argento. Nello stesso anno divide il set con star internazionali come Harvey Keitel e Andie MacDowell nel film \"Ginostra\".\nNel 2003 recita in \"Ora o mai pi\u00f9\" di Lucio Pellegrini e \"Che ne sar\u00e0 di noi\" di Giovanni Veronesi. Si guadagna anche una candidatura al David di Donatello come \"migliore attrice protagonista\". Dopo essere stata diretta da Pasquale Scimeca ne \"Gli indesiderabili\" (2003), ritorna accanto a Stefano Accorsi nel discusso \"Ovunque sei\", dove viene diretta dal padre. Successivamente recita in alcune commedie come \"Il giorno + bello\" (2005), \"La cena per farli conoscere\" (2007) di Pupi Avati, e \"Lezioni di cioccolato\" (2007).\nNello stesso periodo partecipa anche ad alcune produzioni televisive. Nel 2007 \u00e8 infatti, nel cast di \"Guerra e pace\". Sempre per il piccolo schermo, nel 2009 interpreta il ruolo di Moana Pozzi nella miniserie TV di Sky Cinema \"Moana\", diretta da Alfredo Peyretti. Inoltre compare su Rai 1 nel ruolo della Fata turchina nella miniserie TV \"Pinocchio\", diretta da Alberto Sironi (adattamento televisivo della omonima favola di Carlo Collodi).\nNel 2009 posa senza veli per l'edizione italiana di \"Playboy\". L'anno dopo recita al fianco di George Clooney nella pellicola statunitense \"The American\". Nel 2012 una nuova pellicola hollywoodiana: accanto a Nicolas Cage, recita in \"Ghost Rider - Spirito di vendetta\", secondo capitolo della saga Marvel con protagonista Johnny Blaze, per la regia di Neveldine e Taylor. Veste il ruolo di Nadya, madre di Danny Ketch e alleata con Blaze per liberare il figlio rapito. Nel 2014 diventa una delle protagoniste della serie televisiva \"\", interpretando la parte di Caterina Boldieu, assistente del protagonista Frank Martin, ed ex agente dei servizi segreti francesi.\nMusica.\nNel 1994 \u00e8 la protagonista del video di \"Maledette Malelingue\" di Ivan Graziani, che il cantautore teramano propose quell'anno al Festival di Sanremo. Nel 2006 debutta nel mondo musicale con lo pseudonimo di Viola. Anticipato dal singolo \"Still I\", pubblica l'album \"Don't Be Shy...\", 10 tracce per lo pi\u00f9 in inglese di cui \u00e8 anche autrice. Viola canta sullo stile cantautorale di Suzanne Vega. Il secondo singolo \u00e8 \"How to save your life\". Successivamente collabora con il cantautore Bugo, nel rifacimento in versione duetto del suo brano \"Amore mio infinito\". Duetta con Mauro Ermanno Giovanardi nella canzone \"Bang Bang\" contenuta nell'album \"Ho sognato troppo l'altra notte?\" (2011). Collabora anche con i Casa del vento in \"Icarus\", dall'album \"Giorni dell'Eden\" (2012).\nNel 2012 torna come cantante, pubblicando in dicembre per Mescal il singolo \"We Will Save the Show\". Nel 2013 scrive e interpreta il brano \"Hey sister\" per la colonna sonora del film \"Cose cattive\" di Simone Gandolfo. Entrambi i brani vengono inseriti nel secondo album di Viola, pubblicato dalla Mescal il 3 settembre 2013 e intitolato \"Sheepwolf\". Il disco \u00e8 prodotto da Alessandro \"Gaben\" Gabini con la collaborazione di Lele Battista e contiene anche il singolo \"Precipitazioni\", di cui \u00e8 stato diffuso un videoclip di 26 agosto diretto da Massimiliano D'Epiro, fidanzato dell'attrice e cantautrice. Durante la quarta serata del Festival di Sanremo 2014 accompagna i Perturbazione nell'esecuzione de \"La donna cannone\" di Francesco De Gregori. Ha fatto parte della giuria degli esperti al Festival di Sanremo 2017.\nImpegno sociale.\nNel dicembre 2011 posa per alcuni scatti del Calendario Matrix Onlus 2012.\nVita privata.\nViolante Placido \u00e8 stata a lungo fidanzata con l'attore Fabio Troiano.\nDalla successiva relazione con il regista Massimiliano D'Epiro ha avuto un figlio, Vasco, nato il 5 ottobre 2013."}
{"id": "553550", "revid": "76963", "url": "https://it.wikipedia.org/wiki?curid=553550", "title": "Clayton Snyder", "text": "\u00c8 meglio conosciuto per il suo ruolo di Ethan Craft nel telefilm \"Lizzie McGuire\" e nel film \"\" con Hilary Duff, Lalaine, Adam Lamberg ed Ashlie Brillault. Si \u00e8 diplomato il 21 giugno 2006 alla Los Alamitos High School a Los Alamitos, California. Attualmente frequenta la Pepperdine University dove fa parte della squadra di pallanuoto e di tennis.\nAttualmente gioca nella squadra di pallanuoto Promogest Quartu Sant'Elena (serie A2)."}
{"id": "553555", "revid": "1632387", "url": "https://it.wikipedia.org/wiki?curid=553555", "title": "China (gruppo musicale)", "text": "I China sono un gruppo hard rock svizzero fondato nel 1985.\nFondati dal batterista John Dommen, il gruppo raggiunse il successo internazionale nel periodo tra i fine anni ottanta e primi anni novanta. I loro dischi ottennero molta popolarit\u00e0 in Svizzera entrando nella top 10 in classifica, ma registrarono buoni risultati anche in altri paesi.\nLe loro sonorit\u00e0 sono particolarmente ispirate all'AOR di stampo americano e le loro maggiori fonti di ispirazione furono gruppi come Thin Lizzy, Europe e Scorpions.\nStoria.\nFondati nel 1985 dal batterista John Dommen e dal chitarrista Freddy Laurence, la formazione veniva completata da Math Shiverow alla voce, dal chitarrista Claudio Matteo e dal bassista Marc Lynn. Dal 1988, dopo aver ottenuto un contratto con la \"major\" tedesca Phonogram Records iniziarono a comporre i brani per il primo disco. Vennero assistiti durante le registrazioni dal cantante dei Krokus Marc Storace che contribu\u00ec ai backing vocals, mentre il chitarrista dei Krokus Fernando Von Arb compose la traccia \"Back to You\".\nIl loro debutto omonimo \"China\" prodotto da Dirk Steffans, era composto da un heavy AOR particolarmente orientato sullo stile americano. Questo ottenne molti consensi in Svizzera e nella vicina Germania. Gli svizzeri partirono subito per un tour di supporto ai tedeschi Victory in Germania durante il 1988, e seguire avrebbero dovuto supportare anche i tedeschi Bonfire, ma queste date vennero cancellate a causa di un incidente accaduto al chitarrista di questi.\nIl secondo album \"Sign in the Sky\", venne prodotto da Stephen Galfas (Meat Loaf, EZO, Stryper) dove la band prese strade musicali pi\u00f9 mature. Questo signific\u00f2 l'inizio di una nuova era per la band, che arruol\u00f2 anche il nuovo cantante Patrick Mason (ex Krokus) ed il nuovo bassista Brian Kofmehl a seguito della dipartita di Math Shiverow e Marc Lynn. Il disco vedeva anche la partecipazione del cantante dei Grim Reaper Steve Grimmett nel ruolo di corista. Mason rimase nella band per un breve periodo, cos\u00ec nel 1990 venne sostituito dallo statunitense Eric St. Michaels con cui pubblicheranno il terzo \"Go All the Way\" e il mini live album \"Live\" nel 1991. \nNel 1993 St.Michaels torn\u00f2 negli Stati Uniti, e in maggio i China si unirono al cantante Marc Storace dei Krokus, in occasione di qualche concerto in Svizzera.\nIl quarto album \"Natural Groove\" vedeva alla voce l'ennesima sostituzione con il nuovo frontman Douglas McCowan.\nIl bassista originale Marc Lynn, abbandon\u00f2 la band per entrare nella formazione dei Gotthard. Nuove notizie emersero nel tardo 2003 dove i China, composti da Patrick Mason, John Dommen, Claudio Matteo, Freddy Laurence e Brian Kofmehl, tornarono sulle scene partecipando a tour e concerti."}
{"id": "553556", "revid": "307923", "url": "https://it.wikipedia.org/wiki?curid=553556", "title": "Kodro", "text": ""}
{"id": "553558", "revid": "767487", "url": "https://it.wikipedia.org/wiki?curid=553558", "title": "Uwe Blab", "text": "Carriera.\nFormatosi cestisticamente alla Indiana University, fu scelto come numero 17 dai Dallas Mavericks nel Draft NBA 1985. Gioc\u00f2 nella NBA per cinque stagioni: nelle prime quattro a Dallas, in seguito pass\u00f2 ai Golden State Warriors e ai San Antonio Spurs, totalizzando soltanto 2,1 punti e 1,9 rimbalzi a partita.\nDopo l'esperienza nella NBA torn\u00f2 in Europa, dove milit\u00f2 con l'Alba Berlino per buona parte degli anni novanta, tranne per una breve parentesi con il Napoli Basket nella stagione 1990-91.\nAttualmente lavora in Texas come insegnante."}
{"id": "553562", "revid": "1776051", "url": "https://it.wikipedia.org/wiki?curid=553562", "title": "Neither Here Nor There", "text": "Neither Here Nor There \u00e8 un libro dei Melvins, con allegato un CD compilato dalla band stessa, una sorta di \"Best of\". Il libro ed il CD sono stati pubblicati nel 2004 dalla Ipecac Recordings. Il libro celebra i 20 anni di attivit\u00e0 della band. \u00c8 composto di 228 pagine di foto e illustrazioni, nonch\u00e9 di scritti, principalmente di Buzz Osborne."}
{"id": "553564", "revid": "599013", "url": "https://it.wikipedia.org/wiki?curid=553564", "title": "Tony Kanaan", "text": "Carriera.\nDopo aver guidato i kart, Kanaan nel 1991 esordisce nel Campionato Brasiliano Formula Ford, ma la prima vittoria di un titolo arriva nel 1994 quando vince il Campionato Italiano di Alfa-Boxer. Nel 1998 viene nominato miglior debuttante quell'anno in CART, arrivando terzo tra l'altro a Houston e a Laguna Seca, concludendo il campionato nono. Nel 1999 vince la sua prima gara in Michigan e conclude undicesimo in campionato, mentre nella stagione successiva \u00e8 costretto a saltare parecchi gran premi, a causa di una frattura rimediata durante dei test a Detroit.\nNegli ultimi due anni in CART (2001 e 2002), continua a correre sempre con la Mo Nunn Racing, e arriva nono e decimo in questi due campionati, facendo come migliori piazzamenti due terzi posti in Giappone (2001) e a Vancouver (2002). Inizia la sua avventura in IndyCar in una 500 miglia di Indianapolis, partendo quinto e comandando la gara per 23 giri, ma conclude solo ventottesimo a causa di un incidente. Nel 2003 conclude al quinto posto della classifica, dopo aver vinto anche una gara, a Phoenix.\nIl 2004 \u00e8 il suo anno, perch\u00e9 riesce a vincere il campionato, vincendo su tre circuiti (Phoenix, Texas e Nashville) e arrivando sei volte secondo.\nNel 2005, sempre con l'Andretti Green Racing arriva secondo in campionato, vincendo per\u00f2 due gare (Kansas e Infineon) e conquistando anche la pole a Indianapolis.\nPassato nel 2011 al team KV Racing Technology, nel 2013 vince la 500 miglia di Indianapolis, mettendosi alle spalle il rookie Carlos Mu\u00f1oz e il vincitore del campionato 2012 Ryan Hunter-Reay.\nNel 2014 passa al team Target Chip Ganassi Racing andando ad ereditare la macchina numero 10 lasciata libera dal ritiro di Dario Franchitti."}
{"id": "553567", "revid": "767487", "url": "https://it.wikipedia.org/wiki?curid=553567", "title": "Bovaro delle Fiandre", "text": "Il bovaro delle Fiandre \u00e8 una razza canina di origine belga e francese riconosciuta dalla FCI (Standard N. 191, Gruppo 1, Sezione 2).\nStoria.\nLa razza \u00e8 presente gi\u00e0 da molti secoli nelle colline fiamminghe, ma la storia del bovaro delle Fiandre ha ufficialmente inizio soltanto nel secolo scorso, e precisamente nel 1937.\nLe sue origini sono incerte, ma si presuppone sia il risultato di un incrocio tra l'ormai scomparso alano spagnolo e il pastore della Linguadoca. Importatori di ambedue le razze e primi fautori dell'incrocio sarebbero stati i dominatori spagnoli.\nIn seguito ci sarebbe stato un innesto di sangue del pastore del Brie e il pastore di Piccardia. Gli allevatori belgi sostengono per\u00f2 che gli esemplari allevati in Francia recano in s\u00e9 le tracce del griffone Korthals e del pastore di Beauce. Il bovaro delle Fiandre in passato fu utilizzato anche dalla polizia belga, fin dalla fine del XIX secolo. Anzi, in parecchi casi i poliziotti di ronda erano muniti di due cani, un leggero ma pi\u00f9 nevrile pastore belga e un pi\u00f9 grosso e potente ma meno reattivo bovaro delle Fiandre. Durante la prima guerra mondiale il bovaro delle Fiandre fu massicciamente utilizzato come ausiliario dei soldati in battaglia - cos\u00ec come il fortissimo mastino belga da traino, di cui ne furono utilizzati circa 50.000 esemplari, con il risultato che la razza si estinse - ma questo impiego ne sfolt\u00ec pericolosamente la fila. Una volta cessato il conflitto la razza venne rilanciata da una poderosa opera di riconsolidamento. L'utilizzo militare di questa razza per\u00f2 oggi \u00e8 stato abbandonato, in quanto il particolare pelo necessita di una costante cura. Lo stesso del resto si verific\u00f2 con altre razze un tempo molto usate a livello militare, come il barbet, il barbone gigante, lo schnauzer gigante e il terrier nero russo, tutti con lo stesso problema di pelo.\nDescrizione.\nLa coda \u00e8 generalmente tagliata la prima settimana di nascita lasciandone circa 2- 3 vertebre. I colori sono generalmente il fulvo o il grigio, spesso tigrato o con strisce color grigio-antracite. Ammesso nelle gare di esposizione ma non favorito il nero. Il pelo \u00e8 molto folto. Quello di copertura forma con il sottopelo uno strato protettivo perfettamente adeguato anche ai climi pi\u00f9 rigidi. Ruvido al tatto e lungo circa 6 cm.\nGli occhi non sono ne prominenti ne infossati, di forma leggermente ovale e collocati orizzontalmente. Il colore \u00e8 il pi\u00f9 scuro possibile rispetto al manto.\nLe orecchie se tagliate sono triangolari, bene erette, attaccate alte e molto mobili; se integre, sono a triangolo portate in avanti in linea col cranio. La testa ha un aspetto massiccio, con assi cranio-facciali paralleli. Stop poco pronunciato. Muso largo, forte e irsuto. I piedi sono corti, rotondi e compatti.\nCarattere.\n\u00c8 un cane dal notevole equilibrio psichico, molto tranquillo, e spesso diffidente con gli estranei. In famiglia \u00e8 perfettamente integrabile, premuroso e attento con i bambini. Rapido nelle decisioni, il bovaro delle Fiandre \u00e8 un vero tuttofare, dotato di spiccata intelligenza e sensibilit\u00e0. Molto adattabile risponde a qualsivoglia tipo di addestramento, purch\u00e9 ci sia un buon affiatamento con il padrone. L'agilit\u00e0 nonostante la mole ed il fiuto eccezionale ne fanno un cane utilizzabile sia per la difesa che per la ricerca di persone.\nCure.\nDal momento che il pelo del bovaro delle Fiandre \u00e8 secco, il suo mantello non andrebbe quasi mai lavato, ma unicamente spazzolato. Le spazzolate vanno date con cura, utilizzando la spazzola a denti di ferro diritti, in modo tale da eliminare il sottopelo morto.\nConsigli.\nIl bovaro delle Fiandre \u00e8 un cane da lavoro, sostanzialmente rustico sul piano della salute e delle esigenze alimentari. Per chi ama l\"'agility dog\", trova ottimo impiego e da molte soddisfazione. Altro utilizzo \u00e8 quello di cane da gara nelle prove per cani da utilit\u00e0 e difesa. Richiede molto affetto e necessit\u00e0 di parecchio movimento per poter restare in forma ed esaurire la sua notevole carica di energia. Proverbiale il coraggio e la tenacia con cui custodisce la propriet\u00e0 a lui affidata.\nDiffusione.\nNel 2004 l'ENCI ha contato 29 cuccioli iscritti ai libri genealogici, contro i 40 dell'anno prima, i 44 del 2002 e i 78 del 2001, ma la sua diffusione \u00e8 molto variabile considerando i 75 soggetti del 1995 e i 32 soggetti del 1998. Nel 2012 i cuccioli contati sono stati 20."}
{"id": "553568", "revid": "695564", "url": "https://it.wikipedia.org/wiki?curid=553568", "title": "Tetsuya Nomura", "text": "Ha lavorato come designer e game director per Square Enix (precedentemente Square), occupandosi del \"character design\" di molti personaggi della serie \"Final Fantasy\" fin dal suo debutto con \"Final Fantasy V\", ed \u00e8 noto per aver ideato alcuni dei personaggi pi\u00f9 rappresentativi dell'azienda come Cloud Strife e Sora. Inoltre, ha supervisionato la serie di \"Kingdom Hearts\" fin dalla sua nascita nel 2002 ed ha lavorato come regista del film in CGI \"\".\nBiografia.\nPrima di lavorare per la Square Enix (ex-Squaresoft), lavorava come disegnatore in un'impresa di pubblicit\u00e0. Nel 1992, la Squaresoft lo assunse per disegnare le grafiche delle battaglie in \"Final Fantasy V\", e in seguito come direttore grafico (nel 1994) per \"Final Fantasy VI\". Nel 1996, un progetto chiamato \"Silent Chaos\" (che doveva essere originariamente il seguito di \"Dark Earth\", un gioco di avventura per PC) fu interrotto dopo vari mesi di lavoro, e divent\u00f2 un gioco per la PlayStation, sviluppato insieme alla Squaresoft. I personaggi, disegnati precedentemente da Fran\u00e7ois Rimasson, furono totalmente rifatti da Nomura, ma il progetto non fu mai terminato e fu definitivamente interrotto in novembre del 1999, dopo due anni e mezzo di progettazione.\nRimase inattivo fino al 1995, quando la Squaresoft gli chiese di disegnare i personaggi per la loro nuova opera, \"Final Fantasy VII\". Il gioco ebbe un impressionante successo e divenne il gioco di ruolo definitivo per la PlayStation. Nel 1998, lavor\u00f2 sia su \"Parasite Eve\" che su \"Brave Fencer Musashi\", mentre nell'anno successivo, lavor\u00f2 su un altro gioco che ebbe un enorme successo: \"Final Fantasy VIII\", dove ricopriva il ruolo di capo-disegnatore dei personaggi e direttore visuale delle battaglie.\nIn seguito, fu impegnato su molti altri progetti, come \"Ehrgeiz\" e \"Parasite Eve II\" per PlayStation. Continu\u00f2 anche a disegnare personaggi per il primo gioco della Squaresoft su PlayStation 2: \"The Bouncer\", prima di ritornare a disegnare i personaggi per \"Final Fantasy X\", \"Final Fantasy X-2\" e \"Final Fantasy XI\". Successivamente, ricopr\u00ec i ruoli di direttore, artista e disegnatore di personaggi per la saga di \"Kingdom Hearts\", iniziata con l'omonimo videogioco, uscito nel 2002 per PS2.\nNomura inoltre diresse il film \"\", uscito nel 2005 in Giappone, e scrisse anche alcuni dei testi che appaiono nella colonna sonora.\nNegli anni successivi \u00e8 stato impegnato nei progetti contenuti in \"Fabula Nova Crystallis Final Fantasy\" come disegnatore dei personaggi di tutti e quattro i giochi. \u00c8 inoltre direttore di \"Kingdom Hearts III\", di \"Final Fantasy XV\" (prima di essere sostituito da Hajime Tabata) e di \"Final Fantasy VII Remake\".\nControversie.\nNel 2000, Nomura disse in un'intervista che gli sarebbe piaciuto lavorare con la Nintendo, cosa che non aveva mai potuto fare per varie controversie nei tempi in cui lui lavorava con la Squaresoft. La stessa Squaresoft, per\u00f2, disse che i commenti di Nomura non rappresentavano la volont\u00e0 della compagnia, anche se dopo qualche anno le due case si riconciliarono e pubblicarono \"Final Fantasy Crystal Chronicles\", ed altri videogiochi di ruolo su Game Boy Color e Game Boy Advance."}
{"id": "553572", "revid": "1305772", "url": "https://it.wikipedia.org/wiki?curid=553572", "title": "PH (disambigua)", "text": ""}
{"id": "553573", "revid": "320578", "url": "https://it.wikipedia.org/wiki?curid=553573", "title": "Placca tettonica", "text": ""}
{"id": "553576", "revid": "181699", "url": "https://it.wikipedia.org/wiki?curid=553576", "title": "Tele Vox", "text": "Tele Vox fu una delle prime emittenti televisive di Torino, nata nel 1976.\nTrasmetteva, inizialmente sulle frequenze VHF, canale D. I programmi erano soltanto sperimentali e ripetitivi; al monoscopio, si alternavano vecchi film di guerra o della coppia Stan Laurel e Oliver Hardy.\nNegli anni ottanta, \"Tele Vox\" trasmise sulle frequenze UHF 28 e 29.\nMolto spazio era dedicato al filo diretto con i telespettatori. Fra i conduttori pi\u00f9 noti ai telespettatori si ricordano Fabrizio Chiti, Pier Giorgio Franzoso con i suoi programmi musicali, Don Piero Ottaviano, Padre Reginaldo Frascisco e Matilde Di Pietrantonio.\nL'emittente televisiva ha trasmesso fino al 1999."}
{"id": "553583", "revid": "339392", "url": "https://it.wikipedia.org/wiki?curid=553583", "title": "Petrus Romanus", "text": ""}
{"id": "553584", "revid": "119754731", "url": "https://it.wikipedia.org/wiki?curid=553584", "title": "Night Songs", "text": "Night Songs \u00e8 il primo album in studio del gruppo musicale statunitense Cinderella, pubblicato il 2 agosto 1986 dalla Mercury Records.\nL'album \u00e8 stato prodotto da Andy Johns, gi\u00e0 collaboratore di Rolling Stones e Led Zeppelin. Tutte le parti della batteria sono state registrate da Jody Cortez, ex membro degli Stone Fury. Hanno partecipato alle registrazioni anche altri musicisti tra cui Jon Bon Jovi, che ha eseguito i cori presenti in \"Nothin' for Nothin\"' e \"In from the Outside\", e Barry Benedetta, ex chitarrista dei Waysted.\nStoria.\n\"Night Songs\" ha venduto oltre 3 milioni di copie grazie principalmente al singolo di successo \"Nobody's Fool\" e al forte airplay ricevuto su MTV. L'album raggiunse il terzo posto della Billboard 200 il 7 febbraio 1987 ed \u00e8 stato certificato triplo disco di platino per le vendite negli Stati Uniti. Quello stesso anno, i Cinderella aprirono diverse date statunitensi dello \"Slippery When Wet Tour\" dei Bon Jovi.\nIl singolo di lancio \"Shake Me\" fall\u00ec la scalata in classifica, tuttavia \"Nobody's Fool\" riusc\u00ec ad entrare nella top 20, raggiungendo il tredicesimo posto della Billboard Hot 100. Il terzo singolo \"Somebody Save Me\" arriv\u00f2 alla posizione numero 66. Tutti e tre furono accompagnati da video musicali che ricevettero enorme successo, in cui era raccontata la storia di una moderna Cenerentola, perseguitata dalla sorelle cattive, che veniva magicamente trasportata al concerto della sua band preferita: i Cinderella.\nL'album registr\u00f2 vendite incredibili per tutto il 1987, risultando tra i dieci dischi pi\u00f9 venduti in assoluto durante l'anno.\nSecondo alcuni critici rock/metal, \"Night Songs\" \u00e8 considerato un album heavy metal. Tuttavia, gi\u00e0 dal loro lavoro successivo, \"Long Cold Winter\", i Cinderella si sposteranno in direzioni musicali pi\u00f9 vicine all'hard rock/blues, facendo emergere uno stile pi\u00f9 personale.\nNell'episodio \"Conoscenze vecchie e nuove\" della terza stagione della serie \"How I Met Your Mother\", appare il protagonista Ted Mosby con indosso una maglietta rappresentante la copertina dell'album durante un flashback."}
{"id": "553585", "revid": "1776051", "url": "https://it.wikipedia.org/wiki?curid=553585", "title": "Mangled Demos from 1983", "text": "Mangled Demos from 1983 \u00e8 un album dei Melvins, pubblicato nel 2005 dalla Ipecac Recordings. L'album raccoglie una parte delle prime registrazioni della band, fatte nel 1983. Nessuno dei pezzi contenuti nell'album, fatta eccezione per \"Set me straight\" pubblicata in Houdini, era stato mai pubblicato ufficialmente, solo alcuni erano comparsi su bootleg non ufficiali. L'album \u00e8 anche l'unico in cui compare la formazione originaria (Osborne, Lukin, Dillard). Le tracce 3-13 vennero registrate a Mud Bay, un sobborgo di Olympia, Washington, per la possibile realizzazione di un album. L'album non venne per\u00f2 realizzato, perch\u00e9 la band non trov\u00f2 nessuna casa discografica interessata a pubblicarlo."}
{"id": "553589", "revid": "181699", "url": "https://it.wikipedia.org/wiki?curid=553589", "title": "Videouno", "text": "Videouno \u00e8 stata un'emittente televisiva di Torino, dichiaratamente comunista, che trasmetteva, a met\u00e0 degli anni ottanta, sulle frequenze UHF 21 e 53. Il logo era costituito da una farfalla, con ali dal bordo di colore blu. Particolarmente curato era l'appuntamento con l'informazione locale. L'edizione serale di \"Videouno notizie\" presentava un taglio critico accentuato e un approfondimento adeguato ai temi dedicati al lavoro. Nei primi anni 80 Antonio Nazzaro collabor\u00f2 con la redazione. L'esistenza dell'emittente dur\u00f2 tuttavia pochi anni e, gi\u00e0 all'inizio degli anni novanta, sullo stesso canale trasmetteva l'emittente Tele Alpi, la cui vita fu ancora pi\u00f9 breve."}
{"id": "553590", "revid": "33689", "url": "https://it.wikipedia.org/wiki?curid=553590", "title": "Disturbo iatrogeno", "text": ""}
{"id": "553592", "revid": "124007240", "url": "https://it.wikipedia.org/wiki?curid=553592", "title": "Promozione (calcio)", "text": "La Promozione \u00e8 la sesta serie del campionato italiano di calcio. \u00c8 la terza divisione dilettantistica in ordine gerarchico, la seconda a livello regionale, ed \u00e8 organizzata dai Comitati Regionali della Lega Nazionale Dilettanti.\nLa denominazione di \"Promozione\" fu usata per la prima volta nel 1912 per indicare il secondo livello del calcio italiano. L'odierno campionato di Promozione \u00e8 organizzato con continuit\u00e0 dal 1967 ed ha subito nel tempo un graduale declassamento fino al 1991, con l'istituzione dell'Eccellenza, che ha preso il suo posto di massimo campionato regionale.\nQuesto campionato \u00e8 il primo in cui gli assistenti arbitrali sono designati e non di parte.\nCaratteristiche.\nEssendo a base regionale, le caratteristiche dei vari campionati non sono omogenee in tutta Italia, ma possono cambiare in qualche dettaglio come il numero di squadre partecipanti e il numero di retrocesse. In Trentino-Alto Adige, ad esempio, il girone trentino e quello altoatesino sono organizzati direttamente dai rispettivi Comitati Autonomi Provinciali.\nPromozione.\nLa prima classificata di ogni girone viene promossa in Eccellenza. Si disputano dei play-off tra le migliori classificate per godere, a seconda dei casi, di ulteriori promozioni o di possibilit\u00e0 di eventuali ripescaggi.\nRetrocessione.\nSono stati usati diversi meccanismi per le retrocessioni. Solitamente retrocedono, in Prima Categoria, le ultime tre di ogni girone con modalit\u00e0 che variano, ma che nella maggior parte delle regioni hanno visto l'introduzione dei play-out e la discesa diretta solo dell'ultima classificata.\nCampionati di Promozione.\nIl numero di partecipanti pu\u00f2 variare nel corso degli anni. Il seguente elenco \u00e8 aggiornato alla stagione 2021-2022.\nStoria della Promozione.\nDal 1912 al 1922 la \"Promozione\" era il campionato sottostante la Prima Categoria, rispetto al quale aveva carattere di qualificazione. In teoria, essa avrebbe dovuto accogliere anche le retrocesse dal massimo torneo, ma in realt\u00e0 ripescaggi sistematici impedirono tale ricambio. Gestita dai comitati regionali, la Promozione risult\u00f2 dequalificata nel tempo via via che la Prima Categoria s'ingrandiva, tanto che nel 1922 il Compromesso Colombo ne provoc\u00f2 la trasformazione nella neonata Terza Divisione, mentre la Prima Categoria veniva spezzata in due divisioni. Altre riforme portarono poi queste due divisioni a riorganizzarsi in tre serie, e fu cos\u00ec che nel 1948 la Promozione fu restaurata al di sotto della Serie C, fungendo da quarta serie ma essendo stavolta gestita da leghe interregionali. Il parallelismo lessicale posto in essere dalla FIGC fra il vecchio torneo del 1922 e quello nuovo del 1948 era anche sostanziale, dato che il numero di squadre ad essa sovrastanti nel primo e nel secondo periodo, cio\u00e8 le partecipanti rispettivamente alla Prima Categoria e alla Divisione Nazionale (termine con cui si definivano collettivamente le serie A, B e C), era quasi del tutto simile.\nNel 1952 la FIGC attu\u00f2 un'altra riforma, e mentre la vecchia Promozione veniva trasformata nella IV Serie, la denominazione di campionato di Promozione torn\u00f2 ad indicare i massimi tornei regionali sebbene, a conti fatti, tale manifestazione non pu\u00f2 pi\u00f9 essere considerata equivalente all'omonima categoria del primordiale calcio italiano.\nNelle stagioni 1957-58 e 1958-59 questa denominazione non fu utilizzata perch\u00e9 il campionato fu ridenominato \"Campionato Nazionale Dilettanti\".\nSi ritorn\u00f2 a parlare di Promozione dal 1967-68 per designare di nuovo la quinta serie quando, dopo aver fatto una selezione fra le migliori classificate, i Comitati Regionali spostarono in gi\u00f9 di un livello la Prima Categoria ponendo la Promozione quale massima serie regionale. Con l'istituzione nel 1991 del campionato di \"Eccellenza\" come massima categoria regionale, col termine di Promozione si prese poi a indicare il secondo livello calcistico regionale italiano; la competizione cos\u00ec configurata non pu\u00f2 quindi essere considerata equivalente a quella in essere fino al 1922.\nSituazione storica.\nLa Promozione fu la principale innovazione della riforma voluta dal presidente federale Ottorino Barassi nel 1948. Ispirato alla Seconda Divisione dei primi anni trenta e all'antica \"Promozione\" dei primi anni venti, il nuovo campionato successe all'inflazionata Serie C del secondo Dopoguerra, ereditandone anche l'organizzazione imperniata su tre leghe interregionali. La Promozione si sarebbe dovuta articolare su dodici gironi da sedici squadre, per un totale di 192 club, ma il Caso Napoli fu l'occasione per un allargamento straordinario dei quadri e per la concessione di un regime particolare per il Meridione. Il regolamento prevedeva per ogni girone una promozione e quattro retrocessioni, tranne al Sud dove il regime derogatorio contemplava un girone finale interregionale e retrocessioni stabilite annualmente.\nLa Promozione Regionale.\nIl Lodo Barassi, con la sponsorizzazione del magistrato Giuseppe Simonide, introdusse nel 1952 un nuovo campionato di Promozione, pi\u00f9 scadente rispetto al precedente poich\u00e9 organizzato dalle leghe regionali, delle quali divenne il vertice. Il principio ispiratore era quella specie di svalutazione del titolo sportivo che la FIGC attuava da sempre a ogni riforma dei suoi organigrammi: inserendo le squadre escluse dal nuovo campionato rivalutato, in questo caso la IV Serie, in un torneo con lo stesso nome di quello cui partecipavano l'anno precedente, la Federcalcio si tutelava da eventuali ricorsi legali e polemiche giornalistiche da parte delle escluse. (Un esempio \u00e8 il campionato di \"Prima Divisione\", che da massimo campionato nazionale negli anni Venti, negli anni Cinquanta era divenuto l'equivalente dell'odierna Promozione.) Rispetto ai precedenti tornei regionali, la Promozione si present\u00f2 molto pi\u00f9 razionalizzata e standardizzata dalla Federazione, che per la prima edizione decise essa stessa la formula di 32 gironi da 16 squadre, con una promozione e quattro retrocessioni per ogni raggruppamento, anche se le regioni minori non riuscirono a completare i propri organici. La suddivisione dei gironi era la seguente:\nIl totale delle partecipanti era dunque di poco meno di cinquecento squadre. La categoria and\u00f2 avanti fino al 1957, dopodich\u00e9 fu trasformata dal presidente federale Ottorino Barassi nel Campionato Nazionale Dilettanti che, rispetto alla Promozione di cui peraltro port\u00f2 avanti molti aspetti regolamentari, fu liberalizzata rispetto alla gestione autonoma delle varie leghe regionali, che tornarono libere di apportare ai propri tornei le modifiche che reputavano pi\u00f9 opportune."}
{"id": "553593", "revid": "6963725", "url": "https://it.wikipedia.org/wiki?curid=553593", "title": "Real Ira", "text": ""}
{"id": "553595", "revid": "1543377", "url": "https://it.wikipedia.org/wiki?curid=553595", "title": "Peso cubano", "text": "Il peso cubano (codice ISO 4217: CUP), chiamato localmente \"Moneda Nacional\" (MN), \u00e8 la valuta ufficiale di Cuba.\nCircola in monete da 1, 5 e 20 \"centavos\" e da 1 e 3 \"pesos\". Le banconote sono in tagli da 1, 3, 5, 10, 20, 50 e 100 \"pesos\".\nStoria.\nLa prima emissione del peso cubano fu una serie di banconote stampate nel 1857. La valuta fu emessa solamente in banconote fino al 1915, quando furono coniate le prime monete. Nel 1959, quando Fidel Castro prese il potere, un \"peso\" valeva un USD. Perse di valore a causa della sospensione delle importazioni di zucchero negli Stati Uniti (che fu la principale causa economica che spinse Cuba a cercare un nuovo partner economico nell'Unione Sovietica) e dell'embargo degli Stati Uniti. Con il collasso dell'Unione Sovietica nel 1991, il peso perse gran parte del suo valore e il tasso di scambio cadde a 125 pesos per un USD. Recentemente il peso ha parzialmente riacquistato valore.\nUnione con il Peso convertibile.\nNell'ambito delle riforme economiche attuate dopo l'arrivo al potere di Ra\u00fal Castro, il 20 dicembre 2013 \u00e8 stata annunciata l'unificazione del Peso cubano con il peso convertibile, per lasciare cos\u00ec una sola moneta circolante ed avente corso legale. Dopo le ulteriori decisioni del 10 dicembre 2020, il 1\u00ba gennaio 2021 \u00e8 iniziato il processo di unificazione tra le due monete. Dal 1\u00ba luglio 2021 i negozi non accettano pi\u00f9 il CUC, e dal 30 dicembre 2021 andr\u00e0 completamente fuori corso, permettendo il completamento dell'unione."}
{"id": "553597", "revid": "767487", "url": "https://it.wikipedia.org/wiki?curid=553597", "title": "Long Cold Winter", "text": "Long Cold Winter \u00e8 il secondo album in studio del gruppo musicale statunitense Cinderella, pubblicato il 21 maggio 1988 dalla Mercury Records.\nStoria.\nDue anni dopo il folgorante esordio della band, venne pubblicato il secondo album \"Long Cold Winter\", in cui emerge chiaramente la personalit\u00e0 blues dei Cinderella. Il disco conferm\u00f2 le vendite del lavoro precedente, venendo certificato tre volte disco di platino dalla RIAA. Apr\u00ec inoltre alla band le porte del mercato europeo, arrivando fino al settimo posto della classifica svizzera e al trentesimo di quella britannica. Divenne quindi l'album di maggior successo commerciale dei Cinderella, come confermato da un tour mondiale omonimo di ben 254 spettacoli tra il 1988 e il 1989.\nMusicalmente, si tratta di un disco di transizione tra i toni pop metal di \"Night Songs\" e il blues rock dei due lavori successivi. Il cantante Tom Keifer, autore di tutti i brani, ha citato infatti tra le sue principali influenze Muddy Waters, B.B. King e Steve Marriott degli Humble Pie.\nL'album venne accompagnato da quattro singoli, tutti entrati in classifica negli Stati Uniti. \"Don't Know What You Got (Till It's Gone)\", che \u00e8 anche il brano pi\u00f9 famoso del gruppo, raggiunse la posizione numero 12 della Billboard Hot 100, \"Coming Home\" la numero 20, \"The Last Mile\" la numero 36, e \"Gypsy Road\" la numero 51, quest'ultima a un anno di distanza dalla sua pubblicazione.\nTracce.\nTutte le canzoni sono state composte da Tom Keifer, ad eccezione di \"If You Don't Like It\" composta da Tom Keifer ed Eric Brittingham."}
{"id": "553599", "revid": "10473", "url": "https://it.wikipedia.org/wiki?curid=553599", "title": "Candelore", "text": ""}
{"id": "553600", "revid": "2044109", "url": "https://it.wikipedia.org/wiki?curid=553600", "title": "Lockheed Corporation", "text": "La Lockheed Corporation era una delle pi\u00f9 importanti industrie aerospaziali statunitensi e mondiali. Fu fondata originariamente nel 1912 e nel 1995 ci fu la fusione con la Martin Marietta, da cui nacque la nuova societ\u00e0 Lockheed Martin.\nStoria.\nOrigini.\nLa Alco Hydro-Aeroplane Company fu fondata nel 1912 dai fratelli Allan e Malcolm Loughead: il loro primo prodotto fu un idrovolante, ma visto che non ebbe successo di vendita, per ottenere un po' di guadagno lo impiegarono per trasportare a pagamento qualche passeggero. Questa compagnia fu poi rinominata, supportata da Burton Rodman e altri investitori, Loughead Aircraft Manufacturing Company e spostata a Santa Barbara, California. Il primo aereo della nuova azienda fu un idrovolante da 10 posti, l'F-1: vol\u00f2 la prima volta il 29 marzo del 1918 e il 12 aprile registr\u00f2 un ottimo record volando da Santa Barbara a San Diego (340\u00a0km) in soli 181 minuti. Grazie a questo record, la Marina Statunitense lo adott\u00f2. Alla progettazione dell'F-1 contribu\u00ec anche John K. \"Jack\" Northrop (che pi\u00f9 tardi fonder\u00e0 l'omonima azienda) progettando lo scafo e le ali.\nCon la fine della guerra, gli importanti ordini governativi cessarono: la costruzione di alcuni aerei sportivi e i lavori presi in sub-appalto non furono sufficienti, e la societ\u00e0 venne liquidata nel 1921. Nel 1926, a seguito del fallimento della Loughead, Allan Loughead form\u00f2 la Lockheed Aircraft Company (il cognome fu cambiato per evitare problemi di pronuncia) a Hollywood, California. La compagnia dur\u00f2 meno di tre anni, ma riusc\u00ec comunque a sviluppare e costruire il Lockheed Vega, la prima realizzazione di successo costruita in un cospicuo numero (128 esemplari): era un monoplano ad ala alta costruito in legno ed in grado di trasportare un pilota e 4 passeggeri. \u00c8 noto soprattutto per aver impostato molti record (tra cui il primo volo transatlantico in solitaria compiuto da una donna) ed esser stato impiegato da aviatori come Amelia Earhart, Wiley Post e Hurbert Wilkins. Fu progettato da Northrop (che ritorn\u00f2 dopo esser andato via quando l'azienda fu liquidata nel '21) e vol\u00f2 la prima volta il 4 luglio 1927.\nVerso la fine del 1927, Northrop progett\u00f2 anche un aereo postale simile al Vega, l'Air Express, su commissione della Western Air Express, e adatto per essere impiegato negli spostamenti tra Salt Lake City e Los Angeles. Dell'Express fu realizzata anche una variante, l'Explorer, pensata per il primo volo non-stop transpacifico verso il Giappone: entrambi gli esemplari costruiti per\u00f2 si schiantarono.\nNel 1928, Northrop lasci\u00f2 definitivamente la Lockheed per fondare la sua propria azienda, la Northrop Corporation; il suo posto di capo-ingegnere fu preso da Gerard \"Jerry\" F. Vultee.\nNel 1929 l'investitore della Lockheed Freed Keeler, che deteneva il 51% dell'azienda, decise di vendere l'87% delle azioni alla Detroit Aircraft, che continu\u00f2 a costruire i Vega. Venne realizzato anche il Lockheed 8 Sirius, impiegato da Charles Lindbergh per alcuni voli di valutazione condotti in tutto il mondo per conto della Pan Am nei primi anni trenta. La versione successiva del Sirius, l'Altair, tra il 20 ottobre e il 4 novembre 1934 comp\u00ec il primo volo sul Pacifico dagli Stati Uniti all'Australia. Un altro aereo di successo di quel periodo fu l'Orion, un monoplano in legno con carrello retrattile in grado di trasportare 6 passeggeri pi\u00f9 il pilota. Entr\u00f2 in servizio nel 1931 e venne impiegato anche durante la guerra civile spagnola nelle file repubblicane, oltre che in diverse compagnie aeree statunitensi.\nLa Grande depressione rovin\u00f2 il mercato dell'aviazione e la Detroit Aircraft and\u00f2 in bancarotta nel 1931. Un gruppo di investitori, capeggiato dai fratelli Robert e Courtland Gross, port\u00f2 la compagnia fuori dalla curatela fallimentare nel 1932 e la acquist\u00f2 per miseri 40.000$. Ironicamente, lo stesso Allan Loughead aveva pianificato di offrire del denaro per la propria compagnia, ma raccolse \"solo\" fino a 50.000$, che credeva fosse una somma troppo piccola per un'offerta cos\u00ec seria. Dopo aver lasciato la compagnia nel '29, vi ritorn\u00f2 come consulente. In quel periodo la Lockheed riusc\u00ec ad assumere anche Clarence \"Kelly\" Johnson, un giovane ingegnere che diverr\u00e0 uno dei pi\u00f9 importanti progettisti statunitensi (il \"padre\" dell'F-104).\nNel 1934, Robert Gross fu nominato presidente della nuova compagnia, la Lockheed Corporation, che aveva il quartier generale presso l'aeroporto Bob Hope, a Burbank.\nLa compagnia rimase l\u00ec per molti anni prima di spostarsi a Calabasas.\nGross intu\u00ec che per competere con aziende del calibro della Boeing e della Douglas, l'azienda avrebbe dovuto puntare su aerei con pi\u00f9 di un motore che avrebbero dovuto essere pi\u00f9 leggeri, veloci ed economici rispetto ai modelli della concorrenza. Negli anni trenta, la Lockheed spese 139.400$ per sviluppare l'L-10 Electra, un piccolo trasporto bimotore con carrello d'atterraggio retrattile, doppi piani di coda e di costruzione interamente metallica. Vol\u00f2 per la prima volta il 23 febbraio del 1934 e poteva trasportare 10 passeggeri. La compagnia ne vendette 40 nel primo anno di produzione: l'aereo fu un vero successo e veniva utilizzato sia negli Stati Uniti che fuori. Amelia Earhart e il suo navigatore Fred Noonan volarono su questo aereo con l'intento fallimentare di compiere il giro del mondo nel 1937; nel 1936 Jimmy Doolittle impieg\u00f2 5 ore e 55 minuti per volare da Chicago e New Orleans, due ore pi\u00f9 veloce del precedente record.\nL'Electra fu seguito dal Model 12 Electra Junior, una versione pi\u00f9 piccola da sei posti, e dal Model 14 Super Electra, una versione pi\u00f9 grande. Il Super Electra per\u00f2 fall\u00ec il confronto con i DC-2 e DC-3: per la maggior parte vennero venduti all'estero, tra cui il Giappone che ne costru\u00ec un centinaio su licenza per destinarli all'esercito.\nIl Super Electra cre\u00f2 anche le basi per il bombardiere Hudson, che fu fornito sia alla Royal Air Force britannica, sia all'esercito degli Stati Uniti prima e durante la seconda guerra mondiale. Il suo ruolo primario era quello di dare la caccia ai sottomarini.\nAnche il Lodestar, un aereo da 15-18 posti pi\u00f9 lungo del Super Electra che vol\u00f2 nel 1939, non ottenne un grande successo commerciale per via della grandissima fama e qualit\u00e0 del DC-3: con lo scoppio della guerra per\u00f2 arriv\u00f2 un importante ordine dall'esercito statunitense per la costruzione di 600 esemplari.\nNel 1939 la Lockheed ricevette un ordine dalla Trans World Airlines per un aereo di linea dal quale nacque un progetto rivoluzionario, l'L-049 Constellation. Il Constellation, soprannominato \"Connie\", aveva una cabina completamente pressurizzata (ideale per viaggi lunghi) e dotata di molte caratteristiche moderne, tre timoni di coda e carrello triciclo retrattile; era capace di trasportare 43 passeggeri tra New York e Londra ad una velocit\u00e0 di 480\u00a0km/h in 13 ore. Vol\u00f2 per la prima volta nel 1943 e il primo lotto di produzione fu destinato all'USAAF, che lo denomin\u00f2 C-69: fu il pi\u00f9 grande e veloce aereo da trasporto impiegato in guerra.\nDurante la seconda guerra mondiale.\nLa seconda guerra mondiale fu un'incredibile opportunit\u00e0 di crescita per la Lockheed: grazie agli enormi ordinativi militari, la produzione pass\u00f2 dalle poche centinaia di esemplari prodotti da quando fu fondata l'azienda, ai 19.000 prodotti durante il periodo bellico, ponendo la Lockheed al quinto posto tra i pi\u00f9 grandi costruttori aeronautici statunitensi. All'inizio del 1937 gli impiegati erano 2.000, divennero 7.000 nel marzo del 1940, 17.000 nel 1941 e pi\u00f9 di 90.000 nel 1943, tra cui moltissime donne. Nel 1945 venivano prodotti 23 aerei al giorno e il valore dei contratti governativi ammontava a circa 2 miliardi di dollari.\nPoco prima dell'inizio della guerra, la Lockheed, sotto la guida di \"Kelly\" Johnson, realizz\u00f2 il P-38 Lightning per rispondere alla richiesta di un caccia-intercettore: era un aereo metallico bimotore con doppi timoni e carrello triciclo. Vol\u00f2 per la prima volta il 26 gennaio 1939 e fu il primo aereo a superare i 644\u00a0km/h e il primo a conoscere i problemi derivanti dall'avvicinarsi alla velocit\u00e0 del suono. Entrato in servizio nel 1941, Il P-38 fu l'unico caccia statunitense progettato per essere impiegato per tutta la durata della guerra e fu costruito in circa 10.000 esemplari. Venne impiegato in diversi ruoli, dai combattimenti aria-aria all'attacco al suolo alla ricognizione, in tutti i teatri operativi; fu l'aereo che abbatt\u00e9 il maggior numero di velivoli giapponesi e partecip\u00f2 anche all'abbattimento dell'Ammiraglio Isoroku Yamamoto, ideatore dell'attacco a Pearl Harbor. La Lockheed svilupp\u00f2 poi una versione pi\u00f9 grande del P-38, ma ottenne poco successo.\nIl 30 novembre del 1943 la Lockheed assorb\u00ec la Vega Aircraft Corporation, un'azienda aeronautica che ebbe grossi problemi durante la Grande Depressione, a cui affid\u00f2 la costruzione su licenza di 2.500 Boeing B-17 e la sua variante da ricognizione PB-1.\nDurante la guerra la Lockheed divenne una vera e propria multinazionale, con sedi in Inghilterra, Irlanda del Nord, Scozia e Australia. La Gran Bretagna fu un importante cliente: nel 1938 emise un ordine per gli Hudson, i Ventura e un'opzione per i P-38 del valore di 65 milioni di dollari. Gli Hudson vennero ordinati per svolgere compiti di pattugliamento marittimo, visto che i britannici non riuscirono a sviluppare autonomamente un aereo adatto a questo ruolo.\nGli Hudson furono i primi aerei di costruzione statunitensi ad essere impiegati dalla Royal Air Force: ne vennero costruiti 2.941 e furono usati intensamente; la prima vittoria della guerra della RAF fu ottenuta proprio da un Hudson, che abbatt\u00e9 un idrovolante tedesco. Durante la guerra gli Hudson ottennero altri primati militari.\nLa Lockheed e la sua sussidiaria, la Vega Aircraft Corporation, produssero 19.278 aerei durante la guerra, che rappresentano il 6% di tutti quelli prodotti durante la guerra; tra questi vi erano 2.600 Ventura, 2.750 B-17 Flying Fortress (costruiti su licenza per la Boeing), 2.900 Hudson e 9.000 P-38 Lightning.\nDopo la guerra.\nDopo la guerra, l'aviazione commerciale ripart\u00ec anche dal Constellation: con la fine delle ostilit\u00e0, ci fu un enorme surplus di aerei da trasporto, che per la maggior parte vennero riconvertiti all'uso civile; alle compagnie aeree vennero consegnati gli esemplari da loro ordinati: questo diede alla Lockheed un vantaggio di circa un anno rispetto alle altre industrie aeronautiche. La versione allungata del Constellation, soprannominata \"Super Connie\", era in grado di trasportare pi\u00f9 di 100 passeggeri su rotte di oltre 6.400\u00a0km in regolari voli di linea sull'Atlantico.\nLa Lockheed produsse anche un grande aereo da trasporto, l'R6V Constitution, che avrebbe dovuto essere l'erede del Constellation: il progetto per\u00f2 dimostr\u00f2 di non avere motori adeguati e furono costruiti solo due prototipi.\nDalla met\u00e0 degli anni cinquanta, la Lockheed svilupp\u00f2 l'aereo di linea L-188 Electra, dotato di quattro motori turboelica e che avrebbe dovuto essere l'erede del Constellation. L'8 giugno 1950 la American Airlines e la Eastern Airlines ne ordinarono 12 esemplari, e 26 mesi dopo vol\u00f2 il prototipo, 8 settimane in anticipo sul programma. Gli aerei entrarono in servizio nel 1958 ma 3 incidenti gravi nel giro di pochi mesi costrinsero la Lockheed a modificare il progetto: due degli incidenti furono causati da debolezze strutturali nel montaggio dei motori, amplificate poi dalle vibrazioni delle ali. Il problema fu risolto ma ormai la reputazione dell'Electra era compromessa: ne vennero prodotti solo 174 esemplari, e venne stimato che la Lockheed perse 57 milioni di dollari, pi\u00f9 altri 55 in cause legali. Dall'Electra venne per\u00f2 sviluppata una versione per il pattugliamento marittimo di grande successo, il P-3 Orion, che entr\u00f2 in servizio nel 1962 e vola ancora oggi.\nNel 1943 la Lockheed inizi\u00f2 segretamente lo sviluppo di un nuovo caccia nel suo complesso di Burbank, basato sul progetto di un aereo dotato dei nuovissimi motori a getto per il quale il concorrente, la Bell Aircraft, non aveva strutture adeguate. Il caccia P-80 Shooting Star (basato sul prototipo XP-80) fu sviluppato in 143 giorni e fu uno dei primi jet statunitensi a volare (era il 1944); avrebbe dovuto essere prodotto in 5.000 esemplari, ma non fu pronto al combattimento fino al 1945, ormai a guerra finita.\nVenne impiegato anche durante la guerra di Corea e fu il primo jet che ottenne una vittoria aria-aria contro un altro jet, abbattendo un MiG-15, anche se in quel periodo l'F-80 (cos\u00ec era stato rinominato in base alle nuove designazioni) era considerato gi\u00e0 obsoleto. Dall'F-80 venne derivata anche una versione allungata da addestramento, chiamata T-33, che ebbe un grandissimo successo in tutto il mondo: pi\u00f9 di 6.000 esemplari costruiti ed impiegati da 33 aviazioni militari.\nDurante la guerra fredda.\nDopo la fine della guerra, e soprattutto durante la guerra fredda, i progetti della Lockheed erano per la maggior parte di carattere militare.\nA partire dall'F-80, i progetti segreti della Lockheed furono sviluppati in un complesso chiamato \"Skunk Works\": il metodo di lavoro, su idea di Kelly Johnson, era quello di concentrare gli ingegneri pi\u00f9 brillanti in posto isolato dove potessero concentrarsi su un singolo progetto. Questo complesso divenne famoso e vide la realizzazione di molti progetti di successo della Lockheed, tra cui gli aerei spia U-2 (nei tardi anni cinquanta) e SR-71 (1962). Alcuni progetti furono di straordinario successo e spesso vennero sviluppati avendo poche risorse a disposizione; ancora oggi il termine \"skunk works\" indica un posto dove poche grandi menti sviluppano lavori eccezionali.\nL'U-2 \u00e8 uno dei pi\u00f9 famosi aerei da ricognizione, largamente impiegato in tutte le fasi della guerra fredda, specialmente quando non erano ancora disponibili i satelliti, per fornire foto scattate sull'Unione Sovietica alla CIA.\nLa necessit\u00e0 di un aereo pi\u00f9 veloce divenne evidente quando un U-2 fu abbattuto sull'Unione Sovietica il 1\u00ba maggio 1960: venne quindi sviluppato l'SR-71, un aereo in grado di raggiungere Mach 3 che vol\u00f2 per la prima volta il 22 dicembre 1964.\nEntr\u00f2 in servizio nel 1966 e venne ritirato nel 1990, per poi essere impiegato ancora per un breve periodo nel 1995. \u00c8 stato l'unico aereo operativo a detenere il record di velocit\u00e0 per tutta la sua carriera.\nNel 1951 la Lockheed riapr\u00ec una fabbrica governativa in Georgia per la costruzione del bombardiere B-47 Stratojet e dei successivi C-130 Hercules e JetStar.\nUn altro progetto famoso della Lockheed \u00e8 l'F-104 Starfighter (nei tardi anni Cinquanta), il primo caccia da Mach 2: nonostante i numerosi incidenti iniziali, che gli valsero il soprannome di \"Widowmaker\" (\"Fabbricante di vedove\"), e le scarse vendite iniziali, ne vennero costruiti in tutto 2.583 esemplari in 7 paesi, tra cui l'Italia.\nL'Aeronautica Militare Italiana lo ha impiegato in servizio operativo dal 1962 al 2004.\nLa Lockheed realizz\u00f2 con successo molti aerei da trasporto durante la guerra fredda, aerei che volano ancora oggi.\nIl primo di questi fu il quadri-turboelica C-130 Hercules, che vol\u00f2 nel 1954: \u00e8 stato costruito in oltre 2.100 esemplari fino al 2005 ed impiegato da moltissimi paesi, tra cui l'Italia.\nDivenne famoso nel 1968 durante la guerra del Vietnam perch\u00e9 riusc\u00ec a rifornire i Marines durante l'assedio di Khe Sanh.\n\u00c8 ancora in servizio presso molte forze aeree nelle ultime versioni sviluppate.\nNei primi anni sessanta invece venne sviluppato il C-141 Starlifter, un altro aereo da trasporto, ma molto pi\u00f9 grande e dotato di 4 motori a jet, il primo militare ad usare questo tipo di propulsione. L'USAF ne compr\u00f2 270 esemplari che entrarono in servizio nel 1964; alla fine degli anni Settanta vennero modificati per poter essere riforniti in volo, in modo da prolungarne ulteriormente l'autonomia, mentre negli anni ottanta vennero allungati per aumentarne la capacit\u00e0 di carico.\nNel 1965 la Lockheed ricevette un contratto per la costruzione di 115 aerei da trasporto C-5 Galaxy: l'aereo vol\u00f2 il 30 giugno 1968 e all'epoca era il pi\u00f9 grande del mondo.\nL'azienda per\u00f2 sottostim\u00f2 i costi e quello che doveva essere un programma da 2 miliardi di dollari divenne uno da 5 miliardi, costringendo il Congresso a ridurre a 81 gli aerei ordinati.\nPer rimanere nel settore civile, spinta anche dalla volont\u00e0 del presidente e amministratore delegato Dan Haughton, nel 1969 inizi\u00f2 lo sviluppo dell'aereo di linea L-1011 TriStar. Furono adottati i nuovi motori Rolls Royce RB.211, ma questo comport\u00f2 molti problemi: la societ\u00e0 britannica infatti fu sull'orlo della bancarotta, e questo blocc\u00f2 il programma del TriStar, anche perch\u00e9 non furono previsti altri tipi di motorizzazione.\nQuesto ritardo and\u00f2 a vantaggio del diretto rivale del TriStar, il McDonnell Douglas DC-10, che riusc\u00ec a consolidare meglio la sua posizione sul mercato. Grazie a un finanziamento statale di 250 milioni di dollari alla Lockheed (che a sua volta pot\u00e9 salvare la Rolls Royce comprandone i motori), il programma pot\u00e9 ripartire: il TriStar fu prodotto dal 1971 al 1983, ma non vennero venduti abbastanza esemplari per ripagarsi le spese, determinando una perdita per la Lockheed di 2,5 miliardi di dollari. Dopo il TriStar, non vennero pi\u00f9 prodotti modelli civili.\nNel 1976, nel pieno dei problemi con il TriStar, scoppi\u00f2 lo scandalo Lockheed: l'azienda stessa ammise di aver speso 22 milioni di dollari in tangenti verso importanti personalit\u00e0 straniere per spingerle all'acquisto dei propri prodotti. Fra i paesi coinvolti vi furono i Paesi Bassi, l'Italia, il Giappone e la Germania Ovest: in ognuno di essi furono travolte dallo scandalo importanti cariche pubbliche con conseguenze immaginabili. Ipotesi di corruzione vennero sollevate anche nei confronti della scelta dell'F-104 come caccia standard dei paesi NATO negli anni cinquanta.\nIn alcuni casi, sembra che fossero proprio gli incaricati dell'acquisto a minacciare la Lockheed di annullare gli ordini se non avessero pagato tangenti, ma comunque siano andate le cose l'azienda ne fu duramente colpita e molti membri importanti dovettero dimettersi.\nIn seguito allo scandalo, il Senato statunitense eman\u00f2 il \"Foreign Corrupt Practices Act\" (FCPA), che venne approvato dal presidente Carter.\nNel 1976 la Lockheed ottenne un contratto per lo sviluppo di un velivolo stealth, dopo che aveva gi\u00e0 sviluppato alcuni prototipi; anche l'A-12 e l'SR-71 avevano minime capacit\u00e0 stealth, ma in questo caso tutto il progetto sarebbe stato votato all'invisibilit\u00e0.\nIl lavoro fu affidato a Ben Rich e al suo team, e nel 1977 cominciarono a volare alcuni prototipi in scala, mentre il primo vero prototipo vol\u00f2 nel giugno del 1981, pilotato da Hal Farley.\nIl nominativo radio di questo prototipo, \"117\", port\u00f2 poi al nome ufficiale dell'aereo, F-117 Nighthawk, nonostante nella designazione degli aerei da combattimento la F fosse riservata ai caccia.\nIl soprannome \"Nighthawk\" (\"Falco notturno\") deriva invece dal fatto che per i primi cinque anni questo nuovo bombardiere vol\u00f2 soltanto di notte, vista l'alta segretezza del progetto.\nFu ufficialmente presentato in pubblico nel 1988 e nello stesso anno ne vennero consegnati 52 esemplari all'USAF.\nDal 1\u00ba settembre 1977 la Lockheed Aircraft Corporation cambi\u00f2 il nome in Lockheed Corporation.\nNella met\u00e0 degli anni ottanta la Lockheed vinse, insieme alla Boeing e alla General Dynamics, un appalto per la costruzione dell'\"Advance Tactical Fighter\" (ATF), programma che ha portato (dal 1991) allo sviluppo e costruzione del Lockheed-Boeing F-22 Raptor.\nNel 1992 venne acquistata la divisione di Forth Worth della General Dynamics, assorbendo sia la sua percentuale nel programma F-22 che il suo progetto di maggiore successo, l'F-16 Fighting Falcon.\nProgetti missilistici e aerospaziali.\nA partire dal 1\u00ba gennaio 1954 venne avviata una divisione dedicata ai missili (\"Missile Systems Division\") che venne poi rinominata Lockheed Missile and Space Company (LMSC). La prima realizzazione fu il velivolo senza pilota da alta quota X-7, realizzato per testare i motori ramjet.\nDal 1956 inizi\u00f2 la progettazione di satelliti da spionaggio per l\"'intelligence\" statunitense, e nel 1960, dopo numerosi fallimenti, venne lanciato con successo il primo satellite-spia, chiamato CORONA. Oltre a costruire satelliti sempre pi\u00f9 perfezionati, la Lockheed si occup\u00f2 anche dello stadio superiore del razzo Agena.\nSempre nello stesso anno venne stipulato un contratto per lo sviluppo del missile balistico intercontinentale sottomarino Polaris (realizzato poi nel 1959), seguito poi dai missili nucleari Poseidon e Trident.\nLa nuova divisione partecip\u00f2 a molti programmi spaziali della NASA, tra cui la realizzazione delle mattonelle dello scudo termico dello Space Shuttle, la gestione a terra della flotta di Shuttle al John F. Kennedy Space Center e l'attivazione della base aerea di Vandenberg.\nLa Lockheed ha anche partecipato alla costruzione di una parte del telescopio spaziale Hubble e fornisce assistenza alla NASA per la sua gestione.\nLa fusione con la Martin Marietta.\nLa Martin Marietta, nata sua volta dalla fusione tra la Martin e la American Marietta, era l'azienda leader nel settore dell'elettronica dedicata alle industrie aerospaziali e della difesa.\nIl 29 agosto 1994 venne dato l'annuncio della fusione tra le due aziende, che divenne effettiva dal 15 marzo 1995, dando vita alla Lockheed Martin. La sede principale della nuova azienda venne stabilita a Bethesda (Maryland), la stessa citt\u00e0 del quarter generale della Martin Marietta; il primo amministratore delegato fu l'amministratore delegato della Lockheed, Daniel M. Tellep, seguito poi dall'AD della Martin Marietta, Norman R. Augustine.\nLa nuova societ\u00e0 si occupa dall'elettronica dei sistemi di bordo, alla progettazione e realizzazione di aerei, missili e veicoli spaziali ed altro ancora, con introiti stimati in circa 23,5 miliardi di dollari.\nProdotti.\nIn seguito c'\u00e8 una lista non completa dei prodotti realizzati dalla Lockheed."}
{"id": "553603", "revid": "124452883", "url": "https://it.wikipedia.org/wiki?curid=553603", "title": "Cisco (cantautore)", "text": "Biografia.\nPrima dei \"Modena City Ramblers\".\nIl soprannome \"Cisco\" deriva dalla sua passione per il calcio. Infatti, tutte le volte che da ragazzo giocava a pallone con gli amici, indossava una maglietta con la scritta \"San Francisco\", via via usuratasi fino a lasciare solo le ultime cinque lettere, per l'appunto Cisco.\nAppassionato di musica fin da bambino, Cisco assimil\u00f2 le canzoni e le musiche di molti cantautori italiani come Francesco Guccini, Lucio Dalla, Fabrizio De Andr\u00e9, Francesco De Gregori, Roberto Vecchioni, Enzo Jannacci, attraverso gli ascolti del fratello maggiore Marco Bellotti. Successivamente inizi\u00f2 ad ascoltare gruppi stranieri quali Beatles, Led Zeppelin, Deep Purple e Pink Floyd. Venne inoltre influenzato dal gruppo The Pogues, caratterizzato dall'utilizzo di flauti, fisarmoniche e violini, suonati con uno stile punk ed energico.\nInizi\u00f2 quindi ad interessarsi alle sonorit\u00e0 folk, partendo dalla musica irlandese e britannica (Christy Moore, The Bothy Band, Planxty, Chieftains), passando per le sonorit\u00e0 balcaniche (Goran Bregovi\u0107, Cociani Orchestra), fino ad approdare al mondo latino (Les N\u00e9gresses Vertes, Mano Negra, Manu Chao, Buena Vista Social Club); anche artisti come Bob Dylan ebbero un ruolo importante nella sua crescita di cantautore.\nNei suoi testi la cultura e la curiosit\u00e0 per le radici prendono spunto dai racconti tramandati dai nonni e dagli anziani della famiglia sui partigiani, sulle storie del tempo di guerra e i canti della madre, ex mondina.\nUn'altra fonte di ispirazione per Cisco fu la sua passione per i viaggi, che lo port\u00f2 in giro per l'Europa, visitando paesi come Norvegia, Svezia, Danimarca, Inghilterra, Scozia, Ungheria e Spagna, fino ad arrivare al viaggio \u00abche mi cambi\u00f2 profondamente, culturalmente e musicalmente\u00bb: l'Irlanda. Fondamentale per Cisco fu inoltre il viaggio che fece in solitaria in Patagonia, sul finire del 1996, viaggio che segn\u00f2 profondamente il suo pensiero, inserendo un immaginario utopistico latinoamericano al suo modo di pensare tipico di un europeo occidentale.\nL'esperienza con i \"Modena City Ramblers\" (1992 - 2005).\nCisco incontr\u00f2 i Modena City Ramblers nel febbraio del 1992, durante un loro concerto al \"Kalinka\", un locale di Carpi. Interessato da quel gruppo che suonava musica irlandese in stile The Pogues, Cisco vi ci and\u00f2 e venne invitato sul palco per eseguire alcuni brani dal repertorio irlandese, tra cui \"Wild Rover\", \"Irish Rover\" e \"'If I Should Fall From Grace With God\". Da quel momento Cisco divenne, insieme ad Alberto Morselli, cantante dei Modena City Ramblers. Successivamente, con l'abbandono di Alberto, Cisco divenne l'unico cantante del gruppo.\nDurante la sua permanenza nel gruppo, Cisco realizz\u00f2 insieme alla band emiliana il demo tape d'esordio \"Combat Folk,\" nel 1993, e 9 successivi album: \"Riportando tutto a casa\" (1994), \"La grande famiglia\" (1996), \"Terra e libert\u00e0\" (1997), \"Raccolti\" (1998), \"Fuori campo\" (1999), \"Radio Rebelde\" (2002), \"Gocce\" (2004), \"\u00a1Viva la vida, muera la muerte!\" (2004) e \"Appunti partigiani\" (2005). Con i Ramblers vendette 700\u00a0000 dischi e collezion\u00f2 oltre 1200 date in Italia e in Europa.\nNello stesso periodo Cisco collabor\u00f2 con il gruppo Casa del vento, molto affini ai Ramblers come canzoni, tematiche e sonorit\u00e0. Da questa collaborazione nacque l'album \"Novecento\", pubblicato nel 2001, ispirato al famoso film di Bernardo Bertolucci e agli avvenimenti sociali e culturali che sconvolgevano il mondo in quel periodo. Alla pubblicazione dell'album segu\u00ec un tour insieme al gruppo Casa del Vento. Cisco abbandon\u00f2 i Ramblers sul finire del 2005.\nLa carriera da solista (2005 - ad oggi).\nCon queste parole il 18 novembre 2005 i Modena City Ramblers annunciarono la separazione con Stefano Cisco Bellotti, che dichiar\u00f2 di voler prendersi qualche mese di pausa.\n\"La lunga notte\".\nDopo alcune collaborazioni nella realizzazione di dischi con altri artisti (come la Casa del vento e i Fiamma Fumana) Cisco si dedic\u00f2 all'incisione del suo primo disco da solista, intitolato \"La lunga notte,\" uscito il 1\u00ba settembre 2006.\n In questa occasione il cantautore di Carpi present\u00f2 una band di 6 elementi, tra i quali Francesco Magnelli (gi\u00e0 tastierista dei CCCP). Lo stile di Cisco passa da sonorit\u00e0 gitane a vere e proprie canzoni d'autore.\nL'8 gennaio 2008 Cisco diventa padre di Ettore Olmo Bellotti (al quale dedica la canzone \"Olmo\" dell'album \"Il mulo\") e si divide tra l'Emilia e la Ciociaria, terra di cui \u00e8 originaria la sua compagna Chiara. Durante un'intervista concessa alla ricetrasmittente \"PdCITV\" afferma di essere in attesa del secondogenito.\n\"Il mulo\".\nNel marzo 2008 annunci\u00f2 l'inizio delle registrazioni del nuovo album dal titolo \"Il mulo\", pubblicato il 5 settembre 2008. Il tema principale \u00e8 la testardaggine, con la quale questo animale cerca una strada tutta sua, senza seguire le mode, senza cadere nella superficialit\u00e0 dell'apparire, continuando a resistere ai calci e alle bastonate che ogni giorno riceve. Il mulo trova nelle piccole soddisfazioni quotidiane quell'entusiasmo per fregarsene ed andare sempre avanti, con positiva cocciutaggine. In altre parole \u00e8 l'esempio che ogni essere umano dovrebbero seguire. L'album vede la collaborazione di Giovanni Rubbiani (ex Modena City Ramblers) e di Francesco Magnelli (ex CSI).\nIl 22 settembre 2008 Cisco si esibisce per la prima volta insieme ai Nomadi. L'evento avvenne a Torino; per l'occasione Cisco esegu\u00ec il brano \"Bella ciao\" in duetto con Danilo Sacco, per poi cimentarsi nell\"Atomica cinese\", brano di Francesco Guccini che Cisco aveva riproposto insieme ai Ramblers per il tributo ad Augusto Daolio, e in un'inedita versione di \"Io vagabondo\".\nConcerto del Primo Maggio 2009 a Roma.\nCon queste parole Cisco descrive la sua esibizione durante il Concerto del Primo Maggio a Roma nel 2009. Si esibisce con il solo ausilio del bodhr\u00e1n (che riporta sul fianco la vistosa scritta \"W CiscoVox\") davanti ad un pubblico di 800\u00a0000 persone. Esegue in ordine \"Terra rossa\", \"Contessa\" e \"I cento passi\".\nIl 9 novembre 2009 nasce Bianca, la secondogenita della famiglia Bellotti.\nDal vivo - Volume Uno.\nL'11 dicembre 2009 usc\u00ec l'album live \"Dal vivo - Volume uno\". Il motivo principale che spinse Cisco alla realizzazione di un album del genere \u00e8 nel desiderio dell'artista di cimentarsi con la dimensione a lui pi\u00f9 congeniale, ovvero l'esibizione live.\nL'album, che raccoglie esperienze ed esibizioni live, vide la collaborazione del gruppo Bandabard\u00f2, degli artisti Enzo Avitabile, Francesco Magnelli, dell'Orchestra Multietnica d'Arezzo e di Massimo Bubola.\n40 Anni Tour.\nNel febbraio 2010 Cisco intraprese il tour \"40 anni - Storie di Ramblers, d'innocenza, d'esperienza.\" Il tour vide protagonisti sul palco lo stesso Cisco (voce, bodhran e chitarra), Giovanni Rubbiani (chitarre) e Alberto Cottica (fisarmonica e tastiere), tre dei fondatori dei Modena City Ramblers. Il nome del tour venne scelto in quanto gi\u00e0 titolo di una canzone dei Modena City Ramblers, nonch\u00e9 et\u00e0 del trio.\nIl tour ottenne una buona presenza di pubblico. Furono circa una ventina le date che si svolsero per lo pi\u00f9 in teatri o piccoli locali. Negli spettacoli a La Claque di Genova e al Teatro Salomone di Cherasco vennero registrate le tracce che diedero vita all'album \"40 anni in concerto\" uscito nel 2016. \nCollaborazione con le Mondine di Novi.\nIl 23 aprile 2010, nell'auditorium polivalente a Fiera di Primiero, in provincia di Trento, si tenne il primo concerto di \"Fatica da coltivare\", uno spettacolo frutto della collaborazione tra Cisco e il Coro delle Mondine di Novi.\nIl premio ANPI.\nIl 25 aprile 2011 il cantautore venne insignito del Premio Renato Benedetto Fabrizi, nella sezione \"arte\". Il premio fu istituito dalla sezione ANPI di Osimo in provincia di Ancona ed \u00e8 dedicato alla memoria dell'antifascista osimano Renato Fabrizi.\nA teatro con Giulio Cavalli.\nTra il 2011 e il 2015 Cisco collabor\u00f2 a due spettacoli scritti e interpretati da Giulio Cavalli. Si tratta dei monologhi teatrali intitolati \"L'innocenza di Giulio\", nel quale viene raccontata la vicenda processuale della controversa figura di Giulio Andreotti, e \"L'amico degli eroi\", nel quale viene ricostruito l'intreccio tra imprenditoria, politica e mafia partendo dai documenti processuali inerenti i processi a Marcello Dell'Utri, Vittorio Mangano e Silvio Berlusconi. Cisco cur\u00f2 la parte musicale delle produzioni, componendo anche alcuni brani inediti e intervenendo ad alcune rappresentazioni con esecuzioni dal vivo.\nLa temporanea reunion.\nIl 25 giugno 2012 Cisco si esib\u00ec allo Stadio Renato Dall'Ara in occasione del concerto \"Emilia: live\"; un evento organizzato per raccogliere fondi destinati ad aiutare le popolazioni colpite dal sisma insieme ai Modena City Ramblers, interpretando i brani \"Viva la Vida\" e \"I Cento Passi.\"\nOh Belli Ciao.\nNel 2014 usc\u00ec \"Oh Belli Ciao (Ecco perch\u00e9 ho lasciato i Modena City Ramblers)\" l'autobiografia romanzata scritta a quattro mani con l'amico Carlo Alb\u00e8, il quale aveva gi\u00e0 collaborato alla scrittura del testo del brano dedicato a Augusto Daolio contenuto nell'album \"Fuori i secondi\". Il romanzo descrive il viaggio che porta Cisco verso Borgo Valsugana, dove si svolse l'ultimo concerto con i Modena City Ramblers, e raccoglie alcuni aneddoti riguardo ai 14 anni passati nel gruppo. All'uscita del libro segu\u00ec un tour di presentazione, che vide la partecipazione del coautore Carlo Alb\u00e8.\nDiscografia.\nInternet.\nPer \"Sinarra.tv\" ha realizzato una video-narrazione di I Commitments di Roddy Doyle."}
{"id": "553604", "revid": "767487", "url": "https://it.wikipedia.org/wiki?curid=553604", "title": "Heartbreak Station (album)", "text": "Heartbreak Station \u00e8 il terzo album in studio del gruppo musicale statunitense Cinderella, pubblicato il 20 novembre 1990 dalla Mercury Records. Ha raggiunto la posizione numero 19 della Billboard 200 negli Stati Uniti ed \u00e8 stato certificato disco di platino per le vendite di oltre 1 milione di copie nello stesso anno. Il cantante Tom Keifer ha lasciato intendere in diverse occasioni che questo \u00e8 l'album dei Cinderella che preferisce. Sono stati estratti i singoli \"Shelter Me\", che ha raggiunto la posizione numero 36 nella Billboard Hot 100, la \"title track\", che ha raggiunto la posizione numero 44, e \"The More Things Change\", che ha invece fallito l'accesso in classifica.\nStoria.\n\"Heartbreak Station\" \u00e8 un album dai contorni decisamente diversi da quanto fatto in precedenza dalla band, presentando uno stile musicale maggiormente orientato al blues rock piuttosto che al pop metal, con evidenti influenze di Rolling Stones e Aerosmith. Questo disco rappresenta con molta probabilit\u00e0 il momento di massima maturit\u00e0 artistica da parte dei Cinderella. Tuttavia le vendite si dimostrarono inferiori rispetto a quelle dei due dischi precedenti e portarono all'inizio di un periodo difficile nella band, culminato con la perdita momentanea del batterista Fred Coury verso la fine del 1991, unitosi a Stephen Pearcy (voce dei Ratt) negli Arcade. Coury verr\u00e0 brevemente sostituito da Kevin Valentine, Kenny Aronoff e Ray Brinker, prima di fare il suo ritorno nella band nel 1997. Inoltre, Tom Keifer comincer\u00e0 ad avere seri problemi con la voce e dovr\u00e0 sottoporsi a diversi interventi alle corde vocali. Diverse date del tour promozionale dell'album, tra cui una prevista in Italia, furono cancellate a causa dello scoppio della prima Guerra del Golfo.\nTracce.\nTutte le canzoni sono state composte da Tom Keifer, ad eccezione di \"Love's Got Me Doin' Time\" composta da Tom Keifer ed Eric Brittingham."}
{"id": "553606", "revid": "304077", "url": "https://it.wikipedia.org/wiki?curid=553606", "title": "Still Climbing", "text": "Still Climbing \u00e8 il quarto album in studio del gruppo musicale statunitense Cinderella, pubblicato l'8 novembre 1994 dalla Mercury Records.\nStoria.\nL'album \u00e8 il naturale successore di \"Heartbreak Station\", presentando un hard rock \"bluesy\" e ruvido nella migliore tradizione di band come Rolling Stones e Aerosmith, naturalmente con il tipico marchio di fabbrica di Tom Keifer, il quale fra l'altro dedica la struggente ballata \"Hard to Find the Words\" alla madre. Tutte le tracce della batteria furono registrate da Kenny Aronoff, mentre Fred Coury suona solo su \"Hot and Bothered\", pezzo registrato nel 1991. Nonostante si tratti di un disco qualitativamente a livello di tutti i precedenti, avr\u00e0 la sfortuna di uscire in piena era grunge rock e passer\u00e0 relativamente inosservato. L'album infatti raggiunse soltanto la posizione numero 178 nella Billboard 200, causando la rescissione del contratto da parte della Mercury Records.\nMTV, poco sorprendentemente, rifiuter\u00e0 di trasmettere i nuovi video ritenendo i Cinderella come una band anni ottanta, ormai fuori moda. Dopo questo disco, seguito da un breve tour, la band si scioglier\u00e0 temporaneamente per poi riunirsi con la formazione originale nel 1997.\nTracce.\nTutte le canzoni sono state composte da Tom Keifer, eccetto dove indicato."}
{"id": "553607", "revid": "198277", "url": "https://it.wikipedia.org/wiki?curid=553607", "title": "Rondinella Marzocco", "text": "L'Associazione Sportiva Dilettantistica Rondinella Marzocco, meglio nota come Rondinella Marzocco o semplicemente Rondinella, \u00e8 una societ\u00e0 calcistica italiana con sede nella citt\u00e0 di Firenze. Nella stagione 2020-2021 milita in Promozione, secondo livello calcistico regionale.\nFu fondata nel 1946 e rifondata quattro volte in seguito ai fallimenti avvenuti nel 2009 e nel 2012 ed alle fusioni/inglobazioni del 1997 e del 2016. Negli anni ottanta, con la denominazione di R.M. Firenze disput\u00f2 cinque campionati di Serie C1, accreditandosi di fatto come la seconda squadra del capoluogo toscano dopo la Fiorentina.\nI colori sociali sono il bianco e il rosso. Disputa le partite di casa allo stadio Gino Bozzi.\nStoria.\nLa societ\u00e0 nacque nel luglio del 1946 in un bar del rione fiorentino di San Frediano per iniziativa di un nucleo di sportivi che volevano creare un'alternativa cittadina all'allora egemone Fiorentina. Il nome fu adottato grazie a una serie fortuita di combinazioni: in effetti, al momento di battezzare la neonata societ\u00e0 sportiva, qualcuno tra i soci fondatori not\u00f2, incollate alle pareti del bar, alcune rondini di carta, verosimilmente residuo del periodo pasquale o di qualche festa di carnevale. Fu cos\u00ec che si decise di dare alla squadra il nome di \"Rondinella\". Il suo primo presidente fu Luigi Mochi.\nFino al 1963 la squadra si chiam\u00f2 semplicemente \"Rondinella\": iscritta fin dalla nascita alla Seconda Categoria, ai tempi il gradino pi\u00f9 basso delle serie dilettantistiche italiane non esistendo ancora la Terza Categoria, la squadra trov\u00f2 modi fantasiosi per autofinanziarsi: uno di questi fu l'allestimento di spettacoli canori e musicali con le celebrit\u00e0 dell'epoca (tra i vari cantanti, il fiorentino Odoardo Spadaro e il romano Claudio Villa si esibirono gratis per la squadra). Nel 1953 arriv\u00f2 un luogo per la sede sociale, il \"Torrino\" di Santa Rosa in riva all'Arno, ma ancora non un campo stabile, sebbene nel frattempo la squadra avesse guadagnato il diritto a disputare il campionato di Promozione. Arriv\u00f2 nel 1957 anche la promozione in Serie D, all'epoca semi-professionista, e con essa gli incontri con squadre toscane pi\u00f9 note, come ad esempio l'Empoli, il o la .\nDopo una retrocessione e una serie di disavventure societarie, nel 1963 la societ\u00e0 si fuse con la squadra giovanile del Marzocco, assumendo quindi il nome di \"Rondinella Marzocco\" o, pi\u00f9 brevemente, \"R.M. Firenze\". Inizi\u00f2 cos\u00ec un periodo relativamente florido per la nuova societ\u00e0: nel 1965 e 1966 arrivarono le vittorie nel Campionato Juniores Nazionali (l'equivalente dilettantistico del Campionato Primavera) e dalla squadra uscirono in quel periodo alcuni giocatori che avrebbero avuto pi\u00f9 successo tra i professionisti, il pi\u00f9 famoso dei quali fu certamente Guido Magherini, acquistato dal Milan e vincitore anche di una Coppa delle Coppe con la squadra rossonera. Fino agli anni settanta la squadra milit\u00f2 nei campionati dilettantistici, finch\u00e9 non conobbe un'altra stagione florida con Renzo Melani, allenatore che segn\u00f2 un decennio di progressi: fallita la promozione in Serie C2 nel 1978 (causa spareggio perso al lancio della monetina contro il Viareggio), la squadra centr\u00f2 l'obbiettivo un anno pi\u00f9 tardi e alla fine della stagione 1979-1980 arriv\u00f2 prima e si guadagn\u00f2 la promozione in Serie C1, ma fu penalizzata di sei punti in quanto coinvolta nel primo scandalo del calcio-scommesse (1980). La promozione arriv\u00f2 comunque nella stagione 1981-82. Gi\u00e0 dal 1979, inoltre, la Rondinella aveva trovato un campo stabile, lo Stadio Comunale \"Due Strade\", dove continu\u00f2 a giocare in seguito.\nDalla stagione 1982-83 fino a quella 1986-87 la squadra gioc\u00f2 dunque nel campionato di C1, ottenendo come miglior piazzamento il settimo posto nell'annata 1983-84. In questo lustro, quel Guido Magherini che vent'anni prima aveva giocato per la Rondinella, nel 1984 ne divenne dirigente; tuttavia nel 1986 Magherini venne squalificato nell'ambito del secondo scandalo calcioscommesse (dopo che da giocatore, sei anni addietro, era gi\u00e0 stato squalificato nel primo), e la squadra retrocesse di nuovo in Serie C2. Quindi nel successivo decennio la squadra navig\u00f2 fra C2 e Serie D, finch\u00e9 nel 1997 sopraggiunse la fusione con l\"Associazione Sportiva Impruneta Tavarnuzze\" (che nel 1966-1967 aveva vinto una Coppa Italia Dilettanti), a seguito della quale la nuova societ\u00e0 si chiam\u00f2 \"Rondinella Impruneta 1990\" e assunse i colori rosso e verde. Nel 1998-1999 la Rondinella Impruneta vinse il Girone E del Campionato Nazionale Dilettanti, guadagnandosi la promozione in Serie C2.\nDopo una salvezza ai play-out, nel 2000-2001 conclude il Girone B di Serie C2 all'ottavo posto, assume la denominazione di \"Rondinella Firenze 1946\" e ritorna ai colori bianco e rosso. L'anno successivo finisce ultima e torna in Serie D.\nDopo un paio di salvezze risicate e assunto nel 2002-2003 il nome di \"Associazione Calcio Firenze Rondinella\", la squadra nel 2005-2006 conclude all'ultimo posto e retrocede in Eccellenza, assumendo il nome di \"Rondinella Calcio Firenze\". Complici alcune vicissitudini e penalizzazioni, nel 2006-2007 ha chiuso la stagione al penultimo posto, con una nuova retrocessione dopo i play-out con il Barberino. Nel 2007-2008 la Rondinella ha disputato cos\u00ec il campionato di Promozione, concludendolo al nono posto.\nNel maggio del 2009 la Rondinella Calcio S.r.l. avvia le procedure di fallimento a causa di una elevata esposizione debitoria. Nel luglio seguente viene fondata la nuova societ\u00e0, la San Frediano Rondinella SSDr.l. a cui la Lega Nazionale Dilettanti conferisce il titolo sportivo, il parco giocatori e l'anzianit\u00e0 di affiliazione della vecchia societ\u00e0: viene cos\u00ec ammessa in sovrannumero al campionato di Promozione Toscana 2009-2010, che nel girone C concluder\u00e0 con una salvezza conquistata alla penultima giornata e con il nono posto in classifica. Il 24 luglio 2012 viene dichiarato il fallimento della societ\u00e0.\nSette giorni dopo \u00e8 stata costituita, da un gruppo di soci fondatori appartenenti alla tifoseria della Vecchia Guardia e al mondo del calcio fiorentino, l'Associazione Sportiva Dilettantistica denominata \"VG Rondinella Marzocco\", ed il 2 agosto \u00e8 stata affiliata alla FIGC. Dalla stagione 2012-2013 riparte dal campionato provinciale di Terza Categoria ottenendo un settimo posto. Nella stagione 2013-2014 ottiene la promozione in Seconda Categoria con 6 giornate d'anticipo vincendo il Girone B di Terza Categoria Firenze. Nella stagione 2014-2015 \u00e8 inserita nel girone M della Seconda Categoria, ottenendo l'undicesimo posto, sufficiente a mantenere la categoria. Il 27 maggio del 2015 l'assemblea dei soci ha eletto come nuovo presidente l'avvocato Federico Bagattini, deliberando anche il cambio nome della societ\u00e0 in \"Rondinella Marzocco\", abbandonando il riferimento ai tifosi della Vecchia Guardia (VG).\nNel mese di giugno dell'anno 2016 l'assemblea dei soci della Rondinella Marzocco deliberava, con 43 voti positivi la volont\u00e0 di inglobare la Societ\u00e0 nella Polisportiva Ponte a Greve, anch'essa partecipante al Campionato Regionale di Seconda Categoria. L'inglobazione permetteva di unire il blasone e la storia della Rondinella Marzocco con il settore giovanile Elite del Ponte a Greve. La nuova societ\u00e0 ha assunto la denominazione di ASD Ponte Rondinella Marzocco.\nNel mese di luglio la FIGC, grazie ai risultati ottenuti dall'U.P.D. Ponte a Greve nella stagione precedente, ripescava la Ponte Rondinella Marzocco in Prima Categoria.\nDalla stagione calcistica 2019-20, nell'ambito dell'inglobazione della ASD Olimpia Firenze, Societ\u00e0 di grande tradizione a livello giovanile nel panorama calcistico fiorentino, modifica il nome ritornando alla storica denominazione Rondinella Marzocco. La Scuola Calcio assume invece la denominazione di Ponte a Greve Academy. Il 21 luglio 2020 al Torrino di Santa Rosa a Firenze, durante la festa di promozione, viene presentato il nuovo inno della squadra dal titolo \"Rondine Biancorossa\" scritto da Alessandro Innocenti e cantato da Lorenzo Andreaggi. L'inno diventa ufficiale a tutti gli effetti il 6 marzo 2021 con la votazione da parte dei soci.Resta comunque indimenticato \"La Rondinella\" inno storico precedente.\nAttualmente il pi\u00f9 vecchio gruppo di tifosi organizzati \u00e8 quello che si identifica nella Gradinata1946, che ha ricominciato a seguire la squadra nel 2019, anno dal quale la societ\u00e0 \u00e8 ritornata a chiamarsi con il nome storico Rondinella Marzocco, dopo che lo stesso gruppo si era autosospeso nell'anno 2016. Questo gruppo \u00e8 la naturale continuazione del gruppo storico \"Vecchia Guardia\" che ha contribuito nell'anno 2012 insieme ai presidenti di Ponte a Greve, Casellina e Albereta alla rifondazione della Vg Rondinella Marzocco.\nNel Dicembre del 2019 \u00e8 stato fondato anche un altro gruppo di tifosi della Rondinella, denominato \"Cuore Biancorosso\", che segue assiduamente la squadra.\nColori e simboli.\nI colori sociali sono il bianco e il rosso della Rondinella e l'amaranto e il blu del Ponte a Greve.\nLa prima squadra e tutto il settore giovanile disputano le proprie partite indossando delle maglie biancorosse.\nLe squadre della scuola calcio invece disputano le proprie partite indossando completi di gioco interamente amaranto o, di riserva, blu.\nImpianti.\nStadio.\nLa Rondinella Marzocco gioca le partite casalinghe allo Stadio Comunale delle Due Strade, a Firenze, presso l'omonimo quartiere. L'impianto \u00e8 dotato di tribuna centrale coperta, tribuna laterale scoperta, settore ospiti separato dal resto dello stadio, con ingresso indipendente, curva e rettilineo fronte tribuna. Ha una capienza di 3800 unit\u00e0.\nLe squadre del settore giovanile e della scuola calcio invece disputano le gare interne presso il Centro Sportivo Don Vittorio di Ponte a Greve, impianto dotato di campo centrale in erba naturale e tre campi a misure ridotte in erba sintetica, tutti con tribuna coperta.\nCalciatori.\nNel corso degli anni hanno militato nelle file della Rondinella molti calciatori che si sono poi distinti in ambito nazionale e internazionale: tra questi Luciano Chiarugi, Sebastiano Rossi, Andrea Barzagli e Christian Rigan\u00f2."}
{"id": "553610", "revid": "110157", "url": "https://it.wikipedia.org/wiki?curid=553610", "title": "Y\u00fcks\u0259k d\u0259st\u0259 2004-2005", "text": "La Y\u00fcks\u0259k d\u0259st\u0259 2004-2005 \u00e8 stata la 13\u00aa edizione della massima serie del campionato di calcio azero disputato tra il 7 agosto 2004 e il 24 maggio 2005 e concluso con la vittoria del PFC Neftchi Baku, al suo quinto titolo.\nCapocannoniere del torneo fu Zaur Ramazanov (Karvan Yevlax) con 21 reti.\nFormula.\nIl torneo fu disputato da 18 squadre che si incontrarono in un turno di andata e ritorno per un totale di 34 partite con le ultime 4 retrocesse in Birinci D\u00e4st\u00e4.\nLo Shafa Baku si ritir\u00f2 per motivi finanziari durante la pausa invernale e perse 3-0 a tavolino le rimanenti partite.\nLa \"Dinamo Baku\" cambi\u00f2 nome in \"FK Baku\" mentre il \"Khazar Universiteti Baku\" divent\u00f2 \"Inter Baku\".\nLe squadre qualificate alle coppe europee furono quattro. La vincente si qualific\u00f2 alla UEFA Champions League 2005-2006, la seconda e la vincitrice della coppa nazionale alla Coppa UEFA 2005-2006 e un ulteriore squadra partecip\u00f2 alla Coppa Intertoto 2005.\nClassifica finale.\nLegenda:\nNote:"}
{"id": "553612", "revid": "1305772", "url": "https://it.wikipedia.org/wiki?curid=553612", "title": "Movimento Libert\u00e0 Statutarie", "text": "Il Movimento Libert\u00e0 Statutarie era un partito politico della Repubblica di San Marino attivo negli anni sessanta e settanta. \nVenne fondato il 21 aprile 1964 sotto l'impulso di Leo Dominici ed aveva un'ispirazione di tipo liberale.\nTra gli obiettivi del Movimento vi erano la riforma dello Stato nel senso di un rafforzamento della divisione dei poteri, dell'istituzione di un sistema per il controllo della legittimit\u00e0 delle leggi e di un sistema di garanzie per le minoranze. Si proponevano inoltre riforme istituzionali finalizzate alla regolamentazione legislative delle competenze dei Segretariati di Stato. Per quanto riguarda la Pubblica Amministrazione, si proponeva la nomina dei funzionari tramite concorso pubblico. Si proponevano infine referendum sui temi pi\u00f9 importanti.\nIl partito si present\u00f2 alle elezioni dal 1964 al 1974, non ottenendo mai pi\u00f9 del 3% dei voti e conquistando un seggio in ciascuna consultazione.\nDal marzo 1973 al settembre 1974, il MLS ha fatto parte della coalizione di governo con PDCS e PSS in seguito alla crisi della maggioranza formata da PDCS e Socialdemocratici Indipendenti. Nell'esecutivo, il partito ha ricoperto il Segretariato alla Giustizia.\nTra i principali successi del Movimento, va ricordata la Dichiarazione dei diritti dei cittadini e dei principi fondamentali dell'ordinamento sammarinese, promulgata nel 1974 dopo che era stata respinta nel 1968.\nIl 2 agosto 1974 muore Leo Dominci. Il Movimento non si ripresenter\u00e0 alle successive elezioni politiche del 1978."}
{"id": "553613", "revid": "438678", "url": "https://it.wikipedia.org/wiki?curid=553613", "title": "Pila ISO/OSI", "text": ""}
{"id": "553614", "revid": "2214856", "url": "https://it.wikipedia.org/wiki?curid=553614", "title": "Utopia (Tommaso Moro)", "text": "Utop\u00eca (il titolo originale in latino \u00e8 \"Libellus vere aureus, nec minus salutaris quam festivus de optimo rei publicae statu, deque nova insula Utopia\"), \u00e8 un romanzo dell'umanista inglese Thomas More (italianizzato Tommaso Moro) pubblicato in latino nel 1516. \nGenesi dell'opera.\nPer la scrittura di questo romanzo, in cui \u00e8 descritto il viaggio immaginario di Raffaele Itlodeo (\"Raphael Hythlodaeus\" nell'originale) in una fittizia isola-repubblica, abitata da una societ\u00e0 ideale, Tommaso Moro si \u00e8 particolarmente ispirato all'opera \"La Repubblica\" del filosofo greco Platone, anch'essa scritta in forma dialogica. In Utopia, come nell'opera sopracitata, si ha il progetto di una nazione ideale e vengono trattati argomenti come la filosofia, la politica, il comunitarismo, l'economia, l'etica e, pi\u00f9 specificatamente, l'etica medica. \nCi\u00f2 che inizialmente ispir\u00f2 Tommaso Moro alla stesura di \"Utopia\" fu, probabilmente, la traduzione dal greco al latino di alcuni scritti di Luciano che egli oper\u00f2 congiuntamente con Erasmo da Rotterdam, in particolare di un dialogo in cui Menippo, un drammaturgo greco, scende negli Inferi e racconta il suo viaggio. L'opera ricalca pure lo schema dell'opuscolo \"Il volto della luna\" dei \"Moralia\" di Plutarco.\n\"Utopia\" esprime il sogno rinascimentale di una societ\u00e0 pacifica dove \u00e8 la cultura a dominare e a regolare la vita degli uomini.\nGiunto alla quarta edizione nel 1519, il romanzo venne poi tradotto in tedesco da Claudio Cantiuncula (1524), in fiorentino da Ortensio Lando (1548), in francese da Jean Le Blond (1550) e solo nel 1551 in inglese (da Ralph Robinson).\nTitolo.\nIl titolo dell'opera \u00e8 un neologismo coniato da Moro stesso e presenta un'ambiguit\u00e0 di fondo: \"Utopia\", infatti, pu\u00f2 essere intesa come la latinizzazione dal greco sia di \u0395\u1f50\u03c4\u03bf\u03c0\u03b5\u03af\u03b1 (parola composta dal prefisso greco \u03b5\u1f50-, 'bene', e \u03c4\u00f3\u03c0\u03bf\u03c2, \"t\u00f3pos\", 'luogo', seguito dal suffisso -\u03b5\u03af\u1fb1, quindi \"ottimo luogo\") sia di \u039f\u1f50\u03c4\u03bf\u03c0\u03b5\u03af\u03b1 (se si considera la \"U\" iniziale come la contrazione del greco \u03bf\u1f54, 'non', con il significato di \"non luogo\", luogo inesistente o immaginario).\nTuttavia, \u00e8 molto probabile che quest'ambiguit\u00e0 fosse nelle intenzioni di Moro e che quindi il significato pi\u00f9 corretto del neologismo sia la congiunzione delle due accezioni, ovvero \"l'ottimo luogo (non \u00e8) in alcun luogo\", che \u00e8 divenuto anche il significato moderno del termine \"utopia\". Effettivamente, l'opera narra di un'isola ideale (\"l'ottimo luogo\"), pur mettendone in risalto il fatto che esso non possa esistere davvero (\"nessun luogo\").\nA conferma dell'irrealizzabilit\u00e0 di \"Utopia\", Moro utilizza nomi come:\nTrama generale.\nUtopia \u00e8 un'opera suddivisa in due libri. Nella prima parte, Moro presenta l'Inghilterra del XV secolo.\nNella seconda parte, invece, avviene la narrazione del viaggio che Raffaele Itlodeo, viaggiatore-filosofo, compie per primo nell'isola di \"Utopia\", una \"societas perfecta\", creata dal suo primo re, Utopo, che con un'opera titanica tagli\u00f2 l'istmo che la congiungeva con il continente. \nUtopia \u00e8 divisa in 54 citt\u00e0 (che rimandano alle 54 contee inglesi), tra le quali la capitale Amauroto. Utopia, a differenza dell'Inghilterra, ha saputo risolvere i suoi contrasti sociali, grazie ad un innovativo sistema di organizzazione politica: la propriet\u00e0 privata \u00e8 abolita, i beni sono in comune, il commercio \u00e8 pressoch\u00e9 inutile, tutto il popolo inoltre \u00e8 impegnato a lavorare la terra circa sei ore al giorno, fornendo all'isola tutti i beni necessari. Il resto del tempo deve essere dedicato allo studio e al riposo. In questo modo, la comunit\u00e0 di Utopia pu\u00f2 sviluppare la propria cultura e vivere in maniera pacifica e tranquilla.\nL'isola \u00e8 governata da un principe che ha il potere di coordinare le varie istituzioni e di rappresentare il suo popolo. Il governo \u00e8 affidato a magistrati eletti dai rappresentanti di ogni famiglia, mentre vige il principio (rivoluzionario per l'epoca) della libert\u00e0 di parola e di pensiero e soprattutto della tolleranza religiosa, che tuttavia si esprime solo verso i credenti: gli atei non sono puniti, ma sono circondati dal disprezzo degli abitanti di Utopia e sono loro precluse le cariche pubbliche.\nL'isola si basa su una struttura agricola ed \u00e8 proprio l'agricoltura a fornire i beni utili per industrie, artigianato, ecc. Si produce solo per il consumo e non per il mercato. Oro e argento sono considerati privi di valore e i cittadini non possiedono denaro ma si servono dei magazzini generali secondo le necessit\u00e0. La citt\u00e0 \u00e8 pianificata in modo tale che tutti gli edifici siano costruiti in egual modo. Esiste la schiavit\u00f9 per chi commette dei reati. Anche il numero dei figli \u00e8 stabilito in modo tale che rimanga lo stesso numero di persone. I figli sono accuditi e allevati in sale comuni e sono le stesse madri a occuparsene. Gli utopiani trascorrono il loro tempo libero leggendo classici e occupandosi di musica, astronomia e geometria.\nMappa dell'isola.\nLa prima edizione del romanzo conteneva una mappa chiamata \"Utopiae insulae tabula\" incisa nel legno dall'artista Ambrosius Holbein (1494-1519).\nHolbein, in accordo con Moro, concep\u00ec il perimetro dell'isola in modo da farlo apparire a forma di luna crescente, le cui estremit\u00e0 dovevano misurare circa duecento miglia nel punto pi\u00f9 largo. Tra le due estremit\u00e0 vi \u00e8 uno stretto di circa undici miglia di diametro in cui penetra l'acqua del mare andandosi ad allargare in una specie di grande lago che, a riparo dai venti, \u00e8 sempre calmo e va a formare una laguna stagnante; questo lo rende un ottimo porto naturale che consente agli isolani un facile e diretto scambio commerciale tra loro. L'accesso a questo porto \u00e8 reso pericoloso da secche e scogli situati a fior d'acqua che svolgono il ruolo di protezione naturale. Al centro del lago si trova una grande roccia sopra cui \u00e8 stata costruita una torre dove risiede una guarnigione di soldati. Anche nelle altre parti dell'isola vi sono porti naturali, ma talmente ben difesi che facilmente pochi assediati potrebbero respingere un gran numero di nemici.\nCome afferma Moro, essendo le citt\u00e0 identiche tra loro, basta descriverne una per poterle descrivere tutte, dunque prosegue con la descrizione della capitale dell'isola che \u00e8 chiamata Amauroto ed \u00e8 la citt\u00e0 pi\u00f9 rispettata perch\u00e9 vi \u00e8 il senato. Questa citt\u00e0 ha un perimetro quadrato e si estende dalla cima di una collina fino al fiume Anidro, le cui sponde sono collegate da un ponte formato da archi di pietra che permettono il passaggio alle navi. Vi \u00e8 anche un altro fiume che nasce sulla stessa collina da cui si erge la citt\u00e0 e si getta nell'Anidro. La sua fonte \u00e8 cinta da fortificazioni poich\u00e9 \u00e8 situata al di fuori delle mura e vi \u00e8 il rischio che, in caso di assalto, i nemici possano bloccarla o avvelenarne le acque che, per mezzo di canali in terracotta, giungono fino alle parti inferiori della citt\u00e0. \nEsternamente la citt\u00e0 \u00e8 circondata da mura massicce e per tre lati del perimetro vi \u00e8 un fossato asciutto, ma reso inagevole da siepi spinose, mentre il quarto lato \u00e8 costeggiato dal fiume. \nLa volont\u00e0 di Moro di presentare l'opera come veritiera \u00e8 visibile nella precisione estrema dei dettagli, come l'accurata descrizione della capitale. Gli indizi sulla non veridicit\u00e0 dell'opera sono contenuti nei giochi di parole dei nomi derivati dal greco: ci\u00f2 indica la volont\u00e0 di Moro di restringere il pubblico a cui \u00e8 indirizzata l'opera. La scelta di utilizzare il latino, per\u00f2, rende il lavoro accessibile ai lettori di tutta Europa. Per questo \u00e8 possibile affermare che Moro stabilisce una gerarchia di lettori:\nPrimo libro.\nAll'interno del primo libro si trova la critica che Tommaso Moro porta avanti contro l'Inghilterra del XV secolo elencandone i difetti e le contraddizioni, soprattutto sociali ed economiche. Si apre con la lettera che Moro indirizza a Pieter Gillis (1486-1533), maggiormente conosciuto con il suo nome anglicizzato Peter Giles o latinizzato Petrus \u00c6gidius, umanista, prestigioso letterato e funzionario di Anversa. Successivamente alla lettera, Moro racconta che Enrico VIII, a seguito di una controversia con Carlo, principe di Castiglia, lo invi\u00f2 come ambasciatore assieme al dotto umanista Cuthberth Tunstall (1474-1559). Per ragioni di affari, per\u00f2, Moro si dovette recare ad Anversa dove conobbe Gilles, il quale gli present\u00f2 il viaggiatore Raffaele Itlodeo. Durante tutto l'arco del primo libro Moro affronta temi estremamente delicati, come la pena di morte e la propriet\u00e0 privata.\nLettera a Pieter Gilles.\nMoro conobbe Gilles nel 1515 mentre lui ed Erasmo da Rotterdam si trovavano in un'ambasciata dei Paesi Bassi. La lettera svolge la funzione di presentare l'intera opera come la ricostruzione della conversazione tra Moro, Gilles e Raffaele Itlodeo; viene anche citato il segretario e precettore dei figli di Moro, chiamato John Clement (1500-1572), con la funzione di essere un altro testimone della conversazione. \nAll'interno di questa lettera Moro si dipinge come un uomo politicamente occupato, ma nonostante questo, come Gilles, devoto alla famiglia e agli amici. Questa informazione, mette in evidenza le differenze tra Gilles, Moro e Raffaele Itlodeo, l'uomo che rinunci\u00f2 agli affetti per rimanere fedele al suo senso di dovere pubblico. \nMoro scrive all'amico innanzitutto per scusarsi se \u00e8 stato costretto a procedere alla stesura del romanzo con lentezza, a causa dei suoi numerosi impegni, ma soprattutto, per chiedergli di fare le dovute correzioni in caso avesse dimenticato qualcosa.\nPena di morte.\nAttraverso il racconto di Raffaele Itlodeo, Moro presenta una tematica controversa riguardante l'Inghilterra del Cinquecento, ovvero la pena di morte per furto. Il discorso si apre con il racconto del viaggiatore, il quale, seduto alla tavola del cardinale John Morton, risponde alla lode verso la pena di morte riservata ai ladri fatta da un laico seduto vicino a lui. Secondo Raffaele vi \u00e8 un ideale errato dietro questa legge, poich\u00e9 non solo il furto \u00e8 un reato troppo poco grave per essere punito con la morte, ma spesso i ladri sono coloro che non hanno nessun mezzo di sussistenza e dunque sono costretti a rubare. Per questo, invece di punirli, sarebbe pi\u00f9 giusto provvedere affinch\u00e9 essi abbiano i mezzi per guadagnarsi da vivere (la pena di morte in Inghilterra fu abolita nel 1998, mentre l'ultima esecuzione per furto avvenne il 13 agosto del 1836).\nRaffaele continua la sua invettiva facendo esempi delle motivazioni che possono spingere un uomo a rubare:\nLa risposta presentata dal racconto di Itlodeo \u00e8 quella di non permettere ai nobili di comprare tutte le terre monopolizzando il mercato, permettendo cos\u00ec ai contadini di continuare a coltivare le terre, e di stabilire un limite massimo di averi che ciascuno pu\u00f2 accumulare. Per quanto riguarda la pena per furto, vede necessaria una punizione che non colpisca soltanto il colpevole, ma porti giovamento alla societ\u00e0, facendo l'esempio della Persia. In Persia, infatti, il ladro deve risarcire la somma sottratta direttamente alla vittima e non al principe, come invece avviene in altri paesi. In caso il ladro non riesca a restituirla, \u00e8 costretto a renderla di tasca propria e viene condannato ai lavori forzati; se il furto commesso non \u00e8 grave, il ladro, libero dalle catene, deve lavorare per il servizio pubblico. Questa \u00e8 considerata una pena giusta, poich\u00e9 se non fosse per l'obbligo di lavorare, la loro vita non sarebbe dura, poich\u00e9 \u00e8 la societ\u00e0 a fornir loro vitto e alloggio, dato che \u00e8 essa a beneficiare dei loro servigi. \nLa critica di Moro alla pena di morte per furto \u00e8 vicina all'ideale umanista secondo cui tutti i beni del mondo non equivalgono alla vita umana.\nCritica alla propriet\u00e0 privata.\nAncora una volta Moro presenta un'asperrima critica portata avanti da Itlodeo, il quale ritiene che nessuna Repubblica pu\u00f2 essere ben governata dal momento in cui esiste la propriet\u00e0 privata. La societ\u00e0, per funzionare al meglio, deve basarsi su principi di uguaglianza e di giustizia, caratteristiche che vengono a mancare nel momento in cui pochi cittadini vivono nel lusso e nell'agiatezza e molti, ridotti alla fame, sono costretti a lavorare duramente dalla mattina alla sera per pochi soldi. \nQuest'ultima critica caratterizza il finale del primo libro.\nSecondo libro.\nIl secondo libro descrive l'isola di Utopia, presentando la geografia del luogo, la politica, l'economia, la societ\u00e0, i rapporti sociali e le sue religioni. Le caratteristiche di utopia sono poste in contrasto con quelle dell'Inghilterra degli anni di Moro: non a caso lo scrittore ha inserito nel primo libro gli aspetti negativi della sua nazione per poi narrare di questa societ\u00e0 perfetta. \nPolitica.\nPer quanto riguarda la politica, gli utopiani si affidano a un sistema basato sulle citt\u00e0: tutti gli anni un gruppo di 30 famiglie elegge un magistrato chiamato filarca, che in passato veniva chiamato sifogrante. Dieci filarchi con le loro trecento famiglie sono soggetti ad un magistrato che in precedenza, come spiega Itlodeo, veniva chiamato traninboro, ma successivamente \u00e8 stato nominato protofilarca. Per quanto riguarda le elezioni del magistrato supremo, ogni citt\u00e0 viene divisa in quattro zone ed in ogni zona viene scelto un aspirante da portare a consiglio. Tutti i sifogranti (duecento), dopo aver giurato che la loro scelta ricadr\u00e0 su chi ritengono migliore, scelgono a suffragio segreto tra i candidati elencati dal popolo. La carica di magistrato supremo \u00e8 valida per tutta la vita, a meno che l'eletto non sia sospettato di aspirare alla tirannia: in tal caso viene deposto. I traninbori vengono nominati ogni anno, ma non vengono cambiati se non vi sono buoni motivi per farlo; essi si riuniscono in consiglio con il magistrato supremo ogni tre giorni o pi\u00f9 spesso se lo ritengono necessario.\nOgni cosa che riguarda l'interesse pubblico non pu\u00f2 essere confermata o rettificata se non \u00e8 stata prima discussa per almeno tre giorni all'interno del consiglio; inoltre, \u00e8 proibito discuterne al di fuori del luogo e del tempo stabiliti per la riunione. Questa regola venne applicata per fare in modo che il magistrato supremo e i traninbori non cospirassero per opprimere il popolo con la tirannide: infatti, le questioni di grande importanza vengono esposte ai sifogranti, i quali sono incaricati di metterne a conoscenza le famiglie e solo dopo essersi consultati con loro esprimono la propria opinione. \nMestieri.\nGeneralmente ogni cittadino \u00e8 in grado di dedicarsi all'agricoltura, ma oltre a ci\u00f2, ciascuno ha il compito di specializzarsi in un'altra attivit\u00e0 che pu\u00f2 essere la lavorazione della lana e del lino (solitamente vi si dedicano le donne), muratori, fabbri o falegnami; non vi sono altri mestieri poich\u00e9 il lavoro deve soddisfare le esigenze dei cittadini, non il lusso. Solitamente i figli imparano il mestiere del padre, ma se qualcuno esprime il desiderio di apprendere un mestiere diverso da quello paterno, pu\u00f2 essere accolto da un'altra famiglia in cui si svolge tale impiego.\nI sifogranti hanno il compito di verificare che tutti lavorino. Ci\u00f2 permette ai cittadini di ridurre l'orario lavorativo a sei ore, mentre in tutti gli altri paesi, principalmente in Inghilterra, la maggior parte della popolazione \u00e8 composta da donne, le quali solitamente non svolgono alcuna mansione, da sacerdoti, da proprietari terrieri con i loro servitori e da accattoni. I pochi che lavorano, invece, svolgono mestieri non necessari poich\u00e9 l\u00e0 dove tutto si misura in denaro, nascono occupazioni inutili o superflue, al servizio del lusso e della superficialit\u00e0.\nI sifogranti sono esentati per legge dal lavoro, ma per dare il buon esempio non esercitano questo diritto. Lo stesso privilegio lo hanno coloro che abbandonano il lavoro per dedicarsi allo studio in accordo con i sifogranti, i quali, se deludono le loro aspettative, li reintegrano tra i lavoratori. \nPer questo, rispetto agli abitanti degli altri paesi, non sono solo pi\u00f9 organizzati, ma anche pi\u00f9 felici.\nRapporti sociali.\nOgni famiglia risponde agli ordini del membro pi\u00f9 anziano, il quale ha il compito di recarsi al mercato, situato al centro di ogni citt\u00e0, e di prendere il necessario per la propria famiglia. Vestiti, oggetti ed ogni tipologia di genere alimentare sono completamente gratuiti, ma tutti stanno ben attenti a prendere solamente il necessario, poich\u00e9 non avrebbe alcun senso prendere pi\u00f9 di quanto realmente hanno bisogno dal momento in cui possono prendere ci\u00f2 che vogliono ogni volta che vogliono. \nSchiavi.\nGli utopiani, a differenza di quanto avviene in paesi come l'Inghilterra, non fanno schiavi i prigionieri di guerra che non siano stati catturati in un conflitto combattuto da loro e non ne comprano dagli altri paesi. Degli schiavi utopiani fanno parte coloro che hanno commesso un reato grave o coloro che, per un motivo analogo, sono stati condannati a morte in un altro paese. Gli schiavi sono adornati da copricapi, bracciali, collane ed orecchini d'oro: questo materiale infatti, apprezzato in altri paesi, a Utopia \u00e8 sinonimo di indegnit\u00e0. \nPer quanto riguarda i matrimoni, la donna pu\u00f2 sposarsi all'et\u00e0 minima di diciotto anni, l'uomo a ventidue. Se un uomo e una donna vengono sorpresi in intimit\u00e0 prima dell'et\u00e0 stabilita, non possono pi\u00f9 sposarsi se non vengono prima perdonati dal magistrato supremo: questo perch\u00e9 gli utopiani sono convinti che se non frenassero le libert\u00e0 sessuali, pochi si unirebbero in matrimonio.\nIl matrimonio, a differenza dell'Inghilterra, \u00e8 un vincolo che dura fino alla morte di uno dei due coniugi e pu\u00f2 essere sciolto solamente dal magistrato supremo in caso di adulterio. In questo caso la parte offesa riceve il permesso di risposarsi, mentre l'altra dovr\u00e0 vivere nell'infamia soggetta a schiavit\u00f9. Se una parte offesa continua ad amare il compagno/a, non deve per forza rinunciare al matrimonio purch\u00e9 disposto/a a seguire l'altro nella schiavit\u00f9. Solitamente in questi casi \u00e8 lo stesso magistrato, impietosito, a donare la libert\u00e0 ad entrambi, ma in caso l'adultero ricommetta questo peccato, la punizione \u00e8 la morte. Se invece avviene che entrambe le parti commettano un adulterio, \u00e8 possibile divorziare e ottenere il permesso di risposarsi.\nDi estrema importanza \u00e8 inserire questo argomento nel contesto storico dell'Inghilterra degli inizi del Cinquecento in cui Enrico VIII, a causa degli impegni presi con la Spagna, spos\u00f2 Caterina d'Aragona. Questa unione suscit\u00f2 non pochi dubbi a causa del precedente matrimonio della sovrana, ma le nozze vennero celebrate ugualmente dal momento che ella giur\u00f2 di non aver consumato il primo matrimonio. Dopo due tentativi non riusciti, Caterina partor\u00ec una femmina, Mary, lasciando il sovrano con un serio problema di successione poich\u00e9 una donna non era ben vista come regina del popolo inglese. Nel frattempo Enrico aveva pi\u00f9 amanti, tra le quali Maria Bolena ed Elizabeth Blount, dalle quali ebbe tre figli che per ragioni politiche e di illegittimit\u00e0 non pot\u00e9 riconoscere come propri. Quando Caterina entr\u00f2 in menopausa, Enrico inizi\u00f2 a corteggiare Anna Bolena e, per ragioni ereditarie, si appell\u00f2 alla Santa Sede per far dichiarare nullo il precedente matrimonio con Caterina e ottenere il permesso di risposarsi. Gli accordi tra Spagna e Chiesa portarono Papa Clemente VII a non annullare il matrimonio, provocando l'ira del sovrano. Questo affronto nei confronti del re comport\u00f2 la nascita della chiesa anglicana, della quale lo stesso sovrano divenne il capo, e il successivo annullamento delle nozze con Caterina; ci\u00f2 cost\u00f2 a Enrico una scomunica del papato. Tommaso Moro non approv\u00f2 l'annullamento delle nozze tra Enrico e Caterina e non appoggi\u00f2 il matrimonio del re con Anna, tanto che non presenzi\u00f2 alle nozze, ma invi\u00f2 comunque una lettera al sovrano dichiarando che avrebbe riconosciuto Anna come sua regina e si dimise dall'incarico di governo.\nReligione.\nAd Utopia sono ammessi vari tipi di religione, ma la maggior parte dei saggi predilige la divinit\u00e0 chiamata Mitra che secondo le leggende ha creato l'intero universo e coincide con la natura. Mitra \u00e8 un'antica divinit\u00e0 persiana, dio del sole, dell'onest\u00e0, dell'amicizia e dei contratti, famoso tra gli gnostici e probabilmente \u00e8 per questa motivazione che viene nominato da Moro.\nI sacerdoti non svolgono solamente il ruolo religioso, ma si occupano anche dell'educazione dei giovani, curando con attenzione l'istruzione letteraria e l'insegnamento delle buone maniere, utili al benessere della repubblica. Vi sono solamente 13 sacerdoti in ogni citt\u00e0; di consuetudine possono farne parte anche le donne, ma solo se vedove o in et\u00e0 avanzata.\nConclusione.\nLa conclusione dell'opera riprende la critica alla propriet\u00e0 privata portata avanti da Itlodeo nel primo libro.\nUtopia viene descritta come una repubblica ideale, perfetta, e l'unica che pu\u00f2 essere chiamata repubblica, poich\u00e9 mentre negli altri paesi si parla di interessi pubblici, in realt\u00e0 si curano solamente gli interessi privati, mentre a Utopia, non esistendo la propriet\u00e0 privata, ognuno pensa al bene comune. La propriet\u00e0 privata porta come conseguenza l'avidit\u00e0: dato che negli altri stati il singolo individuo non \u00e8 tutelato, esso ha la necessit\u00e0 di provvedere all'accumulo del suo capitale per evitare di cadere in disgrazia. A Utopia, essendo tutto in comune, non vi \u00e8 pericolo che a qualcuno manchi il necessario fintanto che i magazzini comuni saranno ricolmi. Ci\u00f2 che non funziona negli altri paesi \u00e8 l'arricchimento di pochi, oziosi, nobili che non fanno altro che circondarsi da fannulloni e non svolgono alcun tipo di mestiere, mentre i poveri lavoratori non hanno alcuna tutela nel caso si ammalino e quando, costretti dalla vecchiaia, hanno bisogno di abbandonare il loro lavoro. L'ingiustizia consiste nel fatto che lo stato premia chi vive nell'ozio e nel lusso, anzich\u00e9 chi lavora per il benessere dello stato o della stessa comunit\u00e0.\nDi uguale importanza \u00e8 la critica di Moro riguardante le leggi negli altri paesi, giudicate troppo numerose e inutili, tant'\u00e8 che non permettono ai singoli cittadini di poterle leggere o di comprenderle del tutto. Il benessere dello stato dipende per la maggior parte dai costumi dei magistrati, poich\u00e9 se incombono corruzione e lusso, essi potrebbero essere facilmente corrotti dal denaro o da altri beni materiali, dunque la giustizia verrebbe meno."}
{"id": "553616", "revid": "712828", "url": "https://it.wikipedia.org/wiki?curid=553616", "title": "Battaglia dei cinque eserciti", "text": ""}
{"id": "553617", "revid": "834", "url": "https://it.wikipedia.org/wiki?curid=553617", "title": "Von Clausewitz", "text": ""}
{"id": "553619", "revid": "466539", "url": "https://it.wikipedia.org/wiki?curid=553619", "title": "Coppa UEFA 1977-1978", "text": "La Coppa UEFA 1977-1978 \u00e8 stata la 7\u00aa edizione dell'omonima competizione. Venne vinta dal che sconfisse il Bastia nella doppia finale.\nFormula.\nPer questa edizione la UEFA revoc\u00f2 il terzo club a Ungheria e Romania, concedendolo invece alla Svizzera, oltre alla Polonia per supplire alla rinuncia albanese."}
{"id": "553629", "revid": "419471", "url": "https://it.wikipedia.org/wiki?curid=553629", "title": "Sport a San Marino", "text": "Sport rappresentati.\nBaseball.\nNella Repubblica la societ\u00e0 professionistica di baseball autorizzata a disputare il campionato italiano \u00e8 il San Marino Baseball Club. Al dicembre 2021, il club annovera nel proprio palmar\u00e8s 5 campionati italiani e 3 Coppe dei Campioni.\nIn passato ha disputato la Coppa dei Campioni rappresentando la federazione sammarinese nonostante in realt\u00e0 giocasse nel campionato italiano. Questa particolare norma (non presente in altri sport) gli valse la partecipazione a tale competizione anche nelle stagioni in cui negli anni '90 la squadra ha preso parte al campionato di Serie A2.\nLa Nazionale di baseball si \u00e8 qualificata alle edizioni degli Europei del 1971 e del 1985.\nBocce.\nAltro risultato importante arriva ai Giochi del Mediterraneo di Bari del 1997, quando la coppia Frisoni - Bollini ottenne l'argento nella disciplina della Raffa.\nCalcio.\nIl calcio \u00e8 lo sport principale a San Marino.\nLa Federazione Sammarinese Giuoco Calcio (FSGC), fondata nel 1931, organizza le competizioni nazionali e la squadra nazionale che partecipa alle competizioni internazionali. L'affiliazione alla UEFA e alla FIFA \u00e8 stata ottenuta nel 1988, dopo due anni di affiliazione provvisoria. L'attivit\u00e0 internazionale coinvolge sia la Nazionale maggiore che le Nazionali giovanili.\nNegli anni trenta per alcuni decenni sono stati organizzati campionati a 4 squadre. In seguito, la Coppa Titano, torneo estivo, sopperisce al campionato nazionale quando non organizzato.\nNel 1985 viene organizzato il primo campionato sammarinese, di durata da settembre a maggio. La prima squadra campione \u00e8 il Faetano. Nello stesso anno vengono introdotte le Carte Federali (Statuto, Regolamento Organico, Regolamento di Disciplina, Regolamento Arbitrale).\nAttualmente, al campionato nazionale partecipano 15 squadre, divise in due gironi di 8 e 7 squadre. Il titolo viene assegnato con una fase di play-off alla quale sono ammesse le prime tre di ciascun girone.\nLa Federazione organizza inoltre la Coppa Titano, Coppa Nazionale a partire dal 1980, e il Trofeo Federale, Supercoppa nazionale.\nLa Nazionale ha esordito nel 1986 con una sconfitta per 1-0 in un'amichevole contro la Nazionale Olimpica canadese. Il primo incontro ufficiale si \u00e8 tenuto il 14 novembre 1990: sconfitta per 4-0 contro la Svizzera in un incontro valido per le qualificazione al Campionato europeo.\nSuccessivamente, la Nazionale ha preso parte alle qualificazioni per il Campionato Europeo e la Coppa del Mondo, con scarsi risultati. Va tuttavia ricordato il gol di David Gualtieri in San Marino-Inghilterra 1-7 del 17 novembre 1993 segnato dopo 8,3 secondi: all'epoca si \u00e8 trattato del gol pi\u00f9 rapido della storia del calcio internazionale. Il primato ha resistito fino al 10 ottobre 2016, quando \u00e8 stato battuto dal belga Christian Benteke, capace di segnare in 8,1 secondi durante la partita di qualificazioni ai Mondiali di Russia 2018 tra Gibilterra e Belgio.\nLa prima vittoria davanti a oltre 70 sconfitte \u00e8 stata conseguita all'Olimpico di Serravalle per 1-0 il 28 aprile 2004 nella gara amichevole contro il Liechtenstein, con gol di Andy Selva, l'unico incontro ufficiale finora vinto dalla nazionale maggiore (la Nazionale Under-21 di calcio ne ha invece vinti due a tavolino e uno sul campo a settembre 2013 battendo il Galles 1-0).\nIl miglior calciatore sammarinese \u00e8 stato Massimo Bonini, che dopo aver giocato nella Serie A italiana vincendo numerosi trofei con la \u00e8 stato anche commissario tecnico della Nazionale di San Marino; il ruolo di selezionatore \u00e8 ora affidato a Giampaolo Mazza.\nLa societ\u00e0 calcistica che \u00e8 autorizzata a rappresentare l'intero paese nel campionato italiano \u00e8 il San Marino Calcio che tuttora milita nel campionato di Lega Pro Prima Divisione (girone A) e gioca le sue partite casalinghe sul campo dello Stadio Olimpico di Serravalle, stesso campo utilizzato dalla nazionale sammarinese.\nNella stagione 2006-2007 per la prima volta una formazione sammarinese - la Societ\u00e0 Sportiva Murata - si \u00e8 qualificata per la Champions League. Il 17 luglio 2007 allo Stadio Olimpico di Serravalle si \u00e8 disputata l'andata del primo turno preliminare dell'edizione 2007/08 della Champions League, tra il Murata ed i finlandesi del Tampere, terminata con la vittoria di questi ultimi per 2-1. Nel ritorno i finlandesi hanno nuovamente prevalso per 2-0.\nNella stagione 2007-2008 \u00e8 arrivato il primo pareggio di una squadra sammarinese in Coppa Uefa, l'A.C. Libertas contro gli irlandesi del Drogheda United per 1-1. Un altro pareggio \u00e8 stato ottenuto dal Faetano nell'incontro di ritorno del primo turno preliminare dell'Europa League 2010-2011: 0-0 contro la squadra georgiana del FC Zestaponi, dopo aver perso per 5-0 nella gara di andata.\nLa prima vittoria per una compagine sammarinese nelle coppe europee \u00e8 giunta nell'incontro di ritorno del primo turno preliminare della Champions League 2013-2014: il Tre Penne ha battuto per 1-0 gli armeni dello Shirak FC dopo che questi avevano vinto per 3-0 la gara di andata.\nBattendo il Bala Town per un complessivo 3-1 (3-0 in casa e 0-1 in trasferta) nel turno preliminare di Europa League 2018-2019, il Tre Fiori \u00e8 invece il primo club capace di superare un turno di una competizione europea.\nNel 2019 San Marino ha ospitato, affiancando l'Italia, la 22\u00aa edizione del Campionato europeo di calcio Under-21; le gare in territorio sammarinese si sono disputate al San Marino Stadium di Serravalle.\nCiclismo.\nA San Marino arrivava una famosa classica italiana di settembre, la Coppa Placci, la cui partenza era fissata a Imola. L'ultima edizione si \u00e8 svolta nel 2010.\nSan Marino \u00e8 stata inoltre pi\u00f9 volte arrivo di tappa del Giro d'Italia:\nSilvio Zonzini \u00e8 l'unico ciclista del suo paese ad aver partecipato a due campionati del mondo su strada professionisti: nel 1988 a Ronse e nel 1989 a Chamb\u00e9ry.\nDaniela Veronesi \u00e8 invece stata la ciclista di punta sammarinese verso la fine degli anni '90, arrivando 3\u00aa al Giro d'Italia femminile del 1999.\nMotori.\nIl Gran Premio di Formula Uno di San Marino si \u00e8 tenuto dal 1981 al 2006 all'Autodromo Enzo e Dino Ferrari di Imola, in Emilia-Romagna, a circa 100\u00a0km a nordovest da San Marino.\nNel motomondiale gareggiano 2 piloti sammarinesi: Manuel Poggiali, vincitore di 2 titoli mondiali in 125 e 250, e Alex De Angelis, che ha ottenuto una sola vittoria in otto stagioni.\nDalla stagione 2007 \u00e8 tornato a disputarsi il Gran Premio motociclistico di San Marino e della Riviera di Rimini di MotoGP sulla pista di Misano Adriatico al Misano World Circuit Marco Simoncelli, gi\u00e0 utilizzata nelle gare di Superbike e in passato anche dal motomondiale.\nNel Castello di Serravalle ha sede la squadra motociclistica Scot Racing.\nPallavolo.\nLa Federazione Sammarinese Pallavolo FSPAV nasce nel 1980 ad opera di alcuni insegnanti di Educazione Fisica ed appassionati/praticanti e dall'esigenza di attivare e codificare una disciplina sportiva che \u00e8 gi\u00e0 giocata molto nelle scuole di ogni ordine e grado ed occupa gran parte della vita sportiva nella societ\u00e0 sammarinese. \u00c8 lo sport pi\u00f9 praticato nelle scuole ed \u00e8 l'unico a livello femminile che oltre ad avere una base ampia ha raggiunto risultati di valore in campo internazionale. San Marino partecipa al campionato italiano maschile di serie C e quello femminile di seconda divisione con i rispettivi club affiliati alla FSPAV. La FSPAV \u00e8 affiliata alla Federazione Internazionale di Volleyball FIVB dal 1986 ed ha una convenzione con FIPAV che consente alle squadre sammarinesi di giocare nei campionati italiani. Vi sono le squadre Nazionali indoor che dal 1987 ad oggi hanno ottenuto significativi risultati ai Giochi dei Piccoli Stati d'Europa ed il Beach Volley disciplina molto praticata nella quale si distinguono i fratelli Alfredo e Francesco Tabarini.\nPallacanestro.\nLa Federazione Sammarinese Pallacanestro nasce nel 1968 ed \u00e8 membro della Federazione Internazionale Pallacanestro e della FIBA Europe.\nLa squadra di club pi\u00f9 importante di pallacanestro \u00e8 la Pallacanestro Titano, fondata nel 1969, che ha sede a Serravalle ma \u00e8 affiliata alla Federazione Italiana Pallacanestro. Gioca le partite casalinghe al Multieventi Sport Domus di Serravalle.\nL'edizione 2000-2001 della Coppa Kora\u0107 ha visto per la prima volta una formazione sammarinese (ovvero la Pallacanestro Titano che all'epoca era impegnata nella Serie B2 italiana) partecipare alle coppe europee di basket. Nell'edizione successiva, che \u00e8 stata anche l'ultima ad essersi disputata, furono due le squadre sammarinesi a prendere parte alla competizione: la Pallacanestro Titano e il Borgo Maggiore, quest'ultimo impegnata nel campionato italiano di Promozione.\nRugby.\nNel 2004 \u00e8 stata fondata l'unica squadra di rugby a 15 di San Marino, il Rugby Club San Marino che \u00e8 membro della Federazione Italiana Rugby e milita nella Serie C italiana nel girone Marche.\nInoltre 2005 \u00e8 stata fondata la Federazione Sammarinese Rugby che disputa dal 2005 un campionato dilettantistico tra i diversi castelli di rugby a 7.\nIl campo da gioco del Rugby Club San Marino \u00e8 il Campo sportivo di Chiesanuova.\nTiro.\nSan Marino ha ottenuto i migliori risultati alle Olimpiadi nelle discipline di tiro.\nFrancesco Nanni giunse quinto a Los Angeles nel 1984 specialit\u00e0 carabina a terra; Emanuela Felici settima nella gara di Trap (Fossa Olimpica) sia a Sydney 2000 che ad Atene 2004 cos\u00ec come Francesco Amici settimo nel tiro a volo in Grecia.\nAi X Giochi del Mediterraneo in Siria nel 1987 Gian Nicola Berti la medaglia d'argento nel Tiro a Volo (Trap) mentre nel 1993, ai XII Giochi del Mediterraneo Stefano Selva centra anch'egli il secondo posto nel Tiro a Volo, specialit\u00e0 Fossa Olimpica. Ai XV Giochi del Mediterraneo del 2005 ad Almer\u00eda Daniela Del Din vince la medaglia d'argento nel Tiro a Volo (Trap), quattro anni dopo a Pescara ottiene il primo oro nella storia di San Marino in tale competizione.\nOlimpiadi.\nSan Marino ha partecipato a numerose edizioni delle Olimpiadi sia estive sia invernali senza ottenere mai una medaglia.\nPartecipa inoltre ai Giochi del Mediterraneo e ai Giochi dei piccoli stati d'Europa, dove ha conquistato, ad oggi, 61 medaglie d'oro, 109 medaglie d'argento e 141 medaglie di bronzo.\nA San Marino \u00e8 passata la Torcia olimpica dei XX Giochi olimpici invernali di Torino 2006, alle quali ha partecipato un solo atleta sammarinese, Marino Cardelli, slalomista che non ha per\u00f2 terminato la sua prova.\nLa prima medaglia olimpica nella storia di San Marino \u00e8 ad opera di Alessandra Perilli, che il 29 luglio 2021 giunse terza nel trap femminile ai Giochi della XXXII Olimpiade di Tokyo. Era suo anche il precedente miglior piazzamento di un atleta sammarinese ai Giochi, essendosi piazzata al quarto posto nella stessa specialit\u00e0 a Londra 2012. Alle Olimpiadi di Tokyo 2020 si \u00e8 affermato anche Gian Marco Berti, medaglia d'argento nel trap a squadre, assieme ad Alessandra Perilli. E ancora Myles Amine, medaglia di bronzo nella lotta."}
{"id": "553632", "revid": "287204", "url": "https://it.wikipedia.org/wiki?curid=553632", "title": "Istituzioni di San Marino", "text": "San Marino \u00e8 una Repubblica parlamentare.\nIstituzioni.\nGli organismi istituzionali della Repubblica sono, in ordine di importanza:\nEccellentissima Reggenza.\nI due capitani reggenti esercitano collegialmente le funzioni di Capi di Stato e di Governo.\nLa figura istituzionale esercita funzioni, sebbene talvolta simboliche, in tutti i poteri dello Stato, configurandosi come potere costituzionale complesso.\nI Reggenti rappresentano un organo di garanzia costituzionale \"super partes\".\nSono eletti ogni sei mesi dal Consiglio Grande e Generale, risulta eletta la coppia che ottiene la maggioranza assoluta dei voti.\nL'incarico ha durata di un semestre, i due capitani reggenti entrano in carica il primo aprile e il primo ottobre di ogni anno, tale carica non pu\u00f2 essere rinnovata alla stessa persona se non dopo 3 anni.\nTra i poteri dell'organo vanno ricordati quelli di:\nGli atti connessi al mandato della Reggenza che ledano interessi politico-costituzionali sono sottoposti all'esame del Sindacato della Reggenza.\nConsiglio Grande e Generale.\nIl Consiglio Grande e Generale \u00e8 l'organo legislativo della Repubblica di San Marino.\n\u00c8 formato da 60 consiglieri eletti a suffragio universale diretto ogni cinque anni dai cittadini maggiori di 18 anni.\nLa legge elettorale prevede l'elezione con sistema proporzionale. Risultano eletti i candidati di ciascuna lista che hanno ottenuto il numero maggiore di preferenze.\nIl Consiglio \u00e8 presieduto dai due capitani reggenti.\nCongresso di Stato.\nIl Congresso di Stato esercita il potere esecutivo.\nL'organo \u00e8 stato istituito per legge il 15 maggio 1945.\nIl Congresso si compone di 10 Segretari di Stato posti a capo dei settori di intervento della pubblica amministrazione. I Segretari di Stato devono essere eletti dal Consiglio Grande e Generale necessariamente tra i propri membri.\nLa nomina dei Segretari di Stato agli Affari Esteri e Politici, agli Affari Interni e alle Finanze Bilancio e Programmazione \u00e8 contestuale all'attribuzione delle funzioni, mentre per gli altri sette Segretari le funzioni vengono attribuite all'interno del Congresso stesso. L'affidamento delle deleghe ai singoli Segretari \u00e8 flessibile. L'organo cessa dalle sue funzioni se la maggioranza dei membri rimette il mandato, oppure perch\u00e9 il Consiglio delibera la revoca dell'incarico a tutti i membri. La cessazione del Congresso non implica elezioni anticipate.\nIl Congresso \u00e8 presieduto dai due Capitani Reggenti, ai quali non spetta diritto di voto ma svolgono unicamente funzione di coordinamento, direzione e impulso dei lavori e collegamento con l'organo legislativo.\nCollegio garante della costituzionalit\u00e0 delle norme.\nIl Collegio Garante della Costituzionalit\u00e0 delle Norme \u00e8 un nuovo organo istituito nel 2002 con le funzioni esercitate in molti ordinamenti dalle \"Corti Costituzionali\". Il Collegio ha potere di giudizio sulla costituzionalit\u00e0 delle norme e di dirimere i conflitti di attribuzione tra gli organi costituzionali.\nConsiglio dei XII.\nIl Consiglio dei XII \u00e8 un organo originale dell'ordinamento sammarinese. Viene eletto dal Consiglio Grande e Generale per l'intera durata della legislatura.\nLe competenze giurisdizionali un tempo assegnate al Consiglio dei XII sono ora attribuite in via transitoria al Collegio dei Garanti, in attesa dell'approvazione del nuovo ordinamento giudiziario.\nGiunta di Castello.\nLa Giunta di Castello \u00e8 l'organo di governo locale dei Castelli di San Marino.\nIstituti di democrazia diretta della Repubblica.\nIl referendum.\nLa legge prevede il referendum abrogativo, propositivo o d'indirizzo e confermativo.\nI referendum possono essere proposti da almeno l'1,5% del corpo elettorale o da almeno cinque Giunte di Castello. Il referendum confermativo pu\u00f2 essere di iniziativa consiliare e deve essere previsto da un articolo della legge di cui si chiede conferma, approvato da almeno 31 consiglieri.\nOgni proposta di referendum, ad eccezione di quella confermativa, \u00e8 sottoposta al parere del Collegio Garante della costituzionalit\u00e0 delle norme che ne giudica l'ammissibilit\u00e0.\nIl referendum ha effetto se ottiene la maggioranza dei voti validamente espressi (favorevoli o contrari) e comunque non meno del 32% dei voti degli elettori iscritti nelle liste elettorali.\nIniziativa legislativa popolare.\nLa \"legge di iniziativa popolare\" \u00e8 un istituto legislativo relativo all'iniziativa legislativa, presente anche a San Marino, mediante il quale i cittadini possono, attraverso una raccolta di almeno 60 firme, presentare al Consiglio Grande e Generale e per esso alla Reggenza\nun progetto di legge, redatto in articoli affinch\u00e9 questo sia poi discusso e votato.\nL'istanza d'arengo.\nL'istanza d'arengo \u00e8 l'istituto che consente ai cittadini di presentare richieste di pubblico interesse la prima domenica dopo il 1\u00ba ottobre e la prima domenica dopo il 1\u00ba aprile, in coincidenza con l'elezione dei nuovi capitani reggenti. Entro un mese la Reggenza deve decidere l'ammissibilit\u00e0 delle richieste alla discussione in Consiglio Grande e Generale entro un semestre dalla presentazione.\nL'istituto, erede dello strumento di democrazia diretta dell'arengo, \u00e8 molto utilizzato dai sammarinesi, e permette spesso di stimolare l'interessamento a problemi particolarmente sentiti dalla cittadinanza.\nSindacato della Reggenza.\nQuesto istituto consente ai cittadini di esporre, entro tre giorni dal termine del mandato dei capitani reggenti, rilievi sulla loro attivit\u00e0 e, qualora se ne ravvisino i presupposti, \u00e8 possibile iniziare un procedimento giudiziario contro l'ex Capo di Stato indiziato.\nSistema giudiziario.\nIl sistema giudiziario sammarinese \u00e8 un sistema di diritto civile, che risente dell'influenza del diritto italiano.\nL'ordinamento fino al 2002 prevedeva che i giudici ordinari fossero solo stranieri. La disposizione \u00e8 stata superata dalla revisione della Dichiarazione dei Diritti adottata in quello stesso anno. Nel 2003 \u00e8 stata approvata una riforma dell'ordinamento giudiziario (Legge Costituzionale n.144 del 30 ottobre 2003 e Legge Qualificata n. 145 del 30 ottobre 2003), con la quale il Tribunale Commissariale Civile e Penale viene unificato al Tribunale Amministrativo, assumendo il nome di Tribunale Unico. Viene inoltre stabilito che i Magistrati non vengono pi\u00f9 nominati dal Consiglio Grande e Generale ma vengono assunti tramite concorso su proposta del Consiglio Giudiziario.\nLa riforma istituisce il Consiglio Giudiziario composto dai Magistrati in servizio presso il Tribunale e dai membri della Commissione Consiliare per gli Affari di Giustizia. Ad esso spettano le funzioni di autogoverno della Magistratura.\nLa terza istanza viene definitivamente sottratta al Consiglio dei XII (organismo politico), ed assegnata ad appositi Magistrati istituiti ad hoc. Allo stesso modo viene istituito il giudice per i rimedi straordinari a cui spettano le decisioni in merito ad astensioni e ricusazioni dei Magistrati, revisione delle sentenze passate in giudicato ed altre competenze in ambito civile.\nI principali organi della giurisdizione ordinaria sono:\nI principali organi della giurisdizione amministrativa sono:\nLe funzioni giurisdizionali in grado straordinario, nei casi previsti dalla legge, sono assegnate al giudice per i rimedi straordinari.\nLa giurisdizione ordinaria \u00e8 suddivisa nelle materie:\nI magistrati, ordinari e amministrativi, vengono nominati a seguito di concorso per titoli ed esami. Gli incarichi giudiziari hanno la durata di 4 anni con la possibilit\u00e0 di riconferma a tempo indeterminato.\nL'organo giudicante sia di primo grado che in appello \u00e8 monocratico.\nAlcune funzioni giudicanti residuano al Consiglio Grande e Generale, nei casi di \"querela nullitatis\" e \"restitutio in integrum\".\nSono in vigore un codice penale e ad un codice di procedura penale, mentre manca la codificazione civilistica. Il sistema sammarinese \u00e8 perci\u00f2 atipico di diritto comune, anche se la ricchezza delle norme di diritto e procedura civile sono preponderanti sulle norme consuetudinarie e sullo \"stare decisis\" sammarinese.\nSan Marino non ha accettato la giurisdizione della Corte internazionale di giustizia."}
{"id": "553635", "revid": "478814", "url": "https://it.wikipedia.org/wiki?curid=553635", "title": "Phil Manzanera", "text": "Ha fondato i gruppi Quiet Sun e 801, oltre ad aver collaborato come solista e produttore con vari musicisti tra cui Steve Winwood, David Gilmour, John Cale, Godley &amp; Creme, Nico, John Wetton, Brian Eno, Tim Finn e Robert Wyatt.\nNoto a inizio carriera per il suo stile innovativo, ha introdotto successivamente nel proprio repertorio le influenze latine che gli derivano dalle sue origini; di padre inglese e madre colombiana, ha trascorso gran parte dell'infanzia tra Colombia, Venezuela, Cuba e le Hawaii.\nBiografia.\nInfanzia.\nA 6 anni suona la chitarra per la prima volta a Cuba, dove impara le canzoni folk locali nel periodo della rivoluzione cubana. Le scene di cui \u00e8 testimone in quegli anni gli lasciano una forte impressione che sarebbe riaffiorata in buona parte della sua musica. A 8 anni impara a suonare il violoncello elettrico in Venezuela. Al ritorno a Londra si dedica a imparare la chitarra da solo dall'et\u00e0 di 12 anni.\nInizio carriera.\nNel 1967 forma i Pooh and the Ostrich Feather con Bill MacCormick e Charlie Hayward, suoi compagni del Dulwich College di Londra; il gruppo esegue all'inizio cover di famosi brani di musica beat e rock psichedelico e ben presto i tre membri cominciano a scrivere materiale proprio, ad esibirsi dal vivo con successo e divengono i \"Grateful Dead\" di Dulwich. Con l'ingresso del tastierista Dave Jarret, nel 1970 la band prende il nome Quiet Sun e inizia a suonare rock progressivo, genere molto in voga in quell'anno, rifacendosi ai brani degli emergenti Soft Machine. Grazie al lavoro di Manzanera, il suono risulta comunque pi\u00f9 aggressivo di quello dei Soft, che erano allora sprovvisti di un chitarrista.\nIn quegli anni il gruppo compone diversi brani e arriva a fare dei provini per la Warner Bros. Records nel 1971, ma non riesce a farsi mettere sotto contratto. Quell'anno si intensificano le performance dal vivo ma la band si scioglier\u00e0 dopo che MacCormick entra nei Matching Mole e Manzanera comincia a provare per Bryan Ferry, il quale sta cercando un chitarrista per il suo nuovo gruppo di art rock, i Roxy Music. Con l'uscita dei due leader i Quiet Sun si sciolgono nel 1972. Nel 1975, durante le sedute di registrazione del suo primo album solista, \"Diamond Head\", Manzanera riformer\u00e0 i Quiet Sun con i quali realizza \"Mainstream\" con la collaborazione di Brian Eno al sintetizzatore, prima di sciogliere definitivamente il gruppo.\nRoxy Music.\nAlle audizioni del 1971 con Ferry per il chitarrista dei Roxy partecipano in molti e inizialmente Manzanera viene escluso. Viene invece scelto David O'List, gi\u00e0 con The Nice; Manzanera rimane comunque affascinato dal progetto e segue il gruppo nei concerti in qualit\u00e0 di \"roadie\". Viene chiamato a farne parte il 4 febbraio 1972, dopo che ne \u00e8 uscito O'List, e 10 giorni dopo i Roxy vengono messi sotto contratto dalla E.G. Records. Il mese dopo registrano il loro primo album, che viene pubblicato in giugno e in luglio entra nella Official Albums Chart.\nIl gruppo, composto inizialmente da Manzanera, Bryan Ferry, Brian Eno, Paul Thompson e Andy Mackay, ottiene grande successo e diventa una delle band pi\u00f9 influenti dei primi anni settanta. 10 dischi dei Roxy Music raggiungono la vetta della Official Albums Chart britannica e molti primeggiano in altre classifiche di altri paesi. Manzanera rimane nel gruppo fino allo scioglimento avvenuto nel 1983. Avrebbe quindi preso parte alle varie riunioni dei Roxy, compresa quella del 2019 quando si esibiscono nella cerimonia con cui vengono inseriti nella Rock and Roll Hall of Fame negli Stati Uniti.\nCollaborazioni, carriera solista e produttore.\nUscito dai Roxy Music, Brian Eno pubblica i suoi primi lavori da solista \"Here Come the Warm Jets\" nel 1973 e \"Taking Tiger Mountain (By Strategy)\" nel 1974. Per entrambi vuole l'apporto alla chitarra di Manzanera, che nel secondo compare anche come assistente alla produzione. Il suo debutto come produttore avviene quello stesso anno per l'album \"Fear\" di John Cale. Nel 1975, in un momento di transizione dei Roxy Music, Manzanera pubblica il suo primo album solista \"Diamond Head\", per il quale torna a incidere con Eno.\nNel 1976 fonda il gruppo 801, un progetto dal vivo con un repertorio che include molti dei propri brani e di Brian Eno. Questa band, che comprende lo stesso Eno e Mac Cormick, pubblica quell'anno \"801 Live\", tratto da un grande concerto a Londra, e l'anno dopo l'unico album in studio, \"Listen Now\". Il tour promozionale di \"Listen Now\" si tiene verso fine 1977, vede la presenza di alcuni nuovi musicisti e sar\u00e0 l'ultima attivit\u00e0 degli 801. Di questi concerti, verranno pubblicati su disco \"Live At Manchester University 02/11/77\" nel 1997 e \"Live @ Hull\" nel 2000. Con buona parte dei musicisti presenti in \"Listen Now\", nel 1978 incide il suo secondo album solista \"K-Scope\". Un suo \"riff\" di chitarra in questo disco sar\u00e0 ripreso nel brano \"No Church in the Wild\", un grande successo di Jay-Z e Kanye West.\nNel 1980 inaugura nella propria casa uno studio di registrazione, il Gallery Studio, dove verranno a incidere molti musicisti tra i quali Brian Eno, Robert Wyatt, Chrissie Hynde, Kevin Ayers e Annie Lennox. Vengono registrate qui anche alcune parti degli album \"Flesh + Blood\" e \"Avalon\" dei Roxy Music. Nel 1982 pubblica \"Primitive Guitars\", il suo terzo album da solista, che incide quasi interamente da solo nel Gallery Studio. Nel 1986 la casa discografica da lui fondata pubblica la raccolta dei suoi lavori precedenti \"Guitarissimo\".\nDopo lo scioglimento dei Roxy nel 1983, Manzanera si era intanto unito al progetto The Explorers con il suo compagno nei Roxy Andy Mackay; l'eponimo disco di esordio esce nel 1985. I due continueranno a collaborare negli anni successivi e nel 1988 esce il loro album \"Crack The Whip\". L'intero catalogo degli Explorers sar\u00e0 pubblicato nel 2001 con il titolo \"The Complete Explorers\". Nel 1987 Manzanera \u00e8 coautore del brano \"One Slip\" dei Pink Floyd, dall'album \"A Momentary Lapse of Reason\". Altri lavori di questo periodo sono \"Wetton Manzanera\", realizzato con John Wetton e pubblicato nel 1987, e \"The Wasted lands\", album strumentale registrato nel 1988 con Andy Grossart e Paul Williams sotto il nome Nowomowa.\nNel 1990 fonda la casa discografica Expression Records, che quello stesso anno pubblica il suo quarto album da solista \"Southern Cross\" e l'album strumentale \"Mato Grosso\" realizzato in collaborazione con Sergio Dias. Nel 1992 suona dal vivo all'Avana con il Grupo Moncada e la registrazione del concerto viene pubblicata quello stesso anno con il titolo \"Live at the Karl Marx\". Nel 1993 produce l'album \"Revolution Ballroom\" di Nina Hagen. Phil Manzanera suona la chitarra nell'album \"Park Hotel\" di Alice e co-produce l'album di David Gilmour \"On an Island\" suonando con lui nell'omonimo tour dal quale \u00e8 stato tratto il doppio DVD \"Remember that night\". Negli anni novanta si impegna soprattutto come produttore e come session man. Nel 1999 pubblica \"Vozero\", il suo quinto album, che esce a distanza di 9 anni dal quarto. Quello stesso anno Manzanera riprova a Cuba con musicisti locali il progetto 801 di suonare dal vivo, da uno dei concerti verr\u00e0 tratto \"Latino\", pubblicato nel 2008.\nRiunione dei Roxy Music e altri lavori.\nNel 2001 partecipa alla riunione dei Roxy Music per un acclamato tour di 52 date. Quello stesso anno viene chiamato in suo onore l'asteroide 72801 Manzanera scoperto di recente. Dal 2003 al 2008 collabora con lo scultore e artista colombiano Lucho Brieva per un progetto chiamato Corroncho. Nel 2004 torna a pubblicare un proprio album, \"6PM\", a cui fa seguito l'anno successivo il suo nuovo disco \"50 Minutes Later\". Nel 2008 pubblica \"Firebird V11\", il suo ottavo album, lavoro strumentale in cui suona una Firebird V11 della Gibson. Nei tre concerti promozionali dell'album tenuti a Londra si esibisce con Gilmour e Mackay. Quello stesso anno collabora con David Byrne e Brian Eno per l'album \"Everything That Happens Will Happen Today\". Sempre nel 2008 esce in cofanetto \"Live Promo Box\", una raccolta di brani dal vivo degli 801 che comprende materiale degli anni settanta e quello registrato a Cuba nel 1999.\nNel 2014 risulta tra i produttori di \"The Endless River\", quindicesimo album dei Pink Floyd, che raggiunge la vetta delle classifiche di vendita in 20 paesi. L'anno successivo suona ed \u00e8 co-produttore in \"Rattle That Lock\" di Gilmour, che a sua volta \u00e8 al primo posto nelle classifiche di 12 paesi. Suona con Gilmour anche in diverse date nel Regno Unito, negli Stati Uniti e in Sud America. Viene nominato maestro concertatore per la Notte della Taranta del 2015 e quello stesso anno esce il suo nono album da solista \"The Sound of Blue\". Nel 2019 viene inserito insieme ad altri membri storici dei Roxy Music nella Rock and Roll Hall of Fame, la cerimonia di ammissione avviene al Barclays Center di New York dove Manzanera si esibisce dal vivo con Ferry e MacKay in 6 brani del gruppo."}
{"id": "553637", "revid": "599013", "url": "https://it.wikipedia.org/wiki?curid=553637", "title": "Salvatore Ladu (fantino)", "text": "Carriera.\nFamoso per le sue vittorie al Palio di Siena, Ladu riceve il soprannome \"Cianchino\" in chiaro riferimento al suo maestro e grande predecessore, Giuseppe Gentili detto \"Ciancone\", fantino plurivittorioso che corse a Siena dal 1945 al 1971.\nGiunto a Siena sulla scia del conterraneo Aceto, Cianchino esordisce il 2 luglio 1978 con il Montone, montando il cavallo Tornado. Per quanto esordiente Cianchino si mette subito in luce e coglie un ottimo secondo posto dietro ad un altro fantino esordiente, Bastiano, che porta al trionfo la Selva con il veloce Urbino. \u00c8 il preludio per il successivo palio del 16 agosto, quando Cianchino veste il giubbetto della Pantera: stavolta \u00e8 lui a montare Urbino e ottiene la sua prima vittoria, conducendo tutta la gara davanti a Bastiano.\nIn effetti il periodo che si apre vede una lotta principalmente tra il \"re della Piazza\" Aceto, Bastiano, Cianchino e un altro giovane fantino sardo, Giuseppe Pes detto Il Pesse.\nNel 1979 Cianchino si lega al Bruco, con cui disputa 5 carriere consecutive fino al 1981: chiaro scopo della contrada di via del Comune era quello di interrompere il lungo digiuno che attraversava fin dal 1955, tentando la carta di una giovane promessa. Neppure Cianchino riesce nell'impresa, tornando invece alla vittoria il 16 agosto 1984 con il Nicchio (sul cavallo Orion), beffando proprio il Bruco che si era affidato ad Aceto. Un anno dopo esatto i due sono nuovamente a confronto: Aceto, dopo aver vinto a luglio con l'Oca, difende ancora i colori del Bruco, mentre Cianchino corre per l'Onda. Ladu prende ben presto il comando, Aceto rimonta, ma al terzo Casato perde terreno a causa di una manovra azzardata di Canapino della Pantera e Cianchino ha via libera per il suo terzo trionfo.\nIl quarto successo giunge nel Palio dell'Assunta del 1987, nuovamente per la Pantera. Il barbero, Benito, \u00e8 ancora un soggetto velocissimo e consente a Cianchino di condurre per tutti i tre giri.\nDopo due anni senza vittorie, il 16 agosto 1990 Cianchino veste i colori del Montone, in quello che sar\u00e0 ricordato come il Palio pi\u00f9 incredibile e rocambolesco del dopoguerra. La Selva, con il giovane Massimino II sul potente cavallo Galleggiante, conduce per quasi tutta la carriera. Dietro incalzano Leocorno, Montone e Lupa, ma la Contrada di Vallepiatta pare aver fatto ormai suo il Palio. Sennonch\u00e9 all'ultimo Casato si verifica un clamoroso colpo di scena: Massimino e Galleggiante impattano su Adonea, la cavalla della Civetta caduta al primo San Martino e risalita fino al Casato dove si era fermata. La caduta, che coster\u00e0 la vita di Adonea, \u00e8 inevitabile e coinvolge anche Leocorno e Lupa. L'incredulo Cianchino si ritrova solo al comando e percorre tranquillamente gli ultimi metri che lo separano dal bandierino, tra la disperazione dei selvaioli che avevano gi\u00e0 invaso la pista pronti a festeggiare.\nAl Palio successivo, il 2 luglio 1991, Cianchino coglie nuovamente un successo clamoroso. Con il giubbetto della Tartuca Ladu monta il veloce Uberto, ma deve fare i conti con la rivale Chiocciola, il cui fantino, Falchino, blocca Cianchino alla mossa. Ne approfitta la Lupa che con il Bufera su Careca, conduce per quasi tutta la gara fino all'ultimo casato. Qui Cianchino, nel frattempo liberatosi dell'ostacolo di Falchino, rimonta e infila dall'interno la Lupa, ottenendo il suo sesto successo.\nI due trionfi del 1990 e del 1991 mettono in risalto le doti di Cianchino che, approfittando della fase calante di Aceto, diviene uno dei pi\u00f9 gettonati fantini della Piazza. Tuttavia prima della successiva vittoria devono passare altri 4 anni, che portano alla ribalta l'altro grande fantino sardo degli anni novanta, il Pesse. Il 2 luglio 1995 Cianchino torna nell'Onda, che non vince da 10 anni, cio\u00e8 da quando proprio Ladu le aveva regalato l'ultima vittoria. Il cavallo da montare \u00e8 Oriolu de Zamaglia, il pi\u00f9 forte del lotto insieme a Delfort Song, che va in sorte al Nicchio. Tuttavia il barbero toccato alla contrada dei Pispini si infortuna in prova: \u00e8 un grosso colpo di fortuna per l'Onda e per Cianchino, che spinge alla grande Oriolu e conduce tutta la gara, con la sola Pantera (con il Pesse su La Fanfara) capace di reggerne il passo.\nLa grande impresa di Cianchino arriva l'anno seguente. Il 16 agosto 1996 torna nel Bruco, che ancora \u00e8 alle prese con la \"cuffia\", un imbarazzante digiuno di ben 41 anni. Il barbero da montare \u00e8 Bella Speranza, chiamato Rosa Rosae per questa carriera. In effetti le speranze dei brucaioli riescono finalmente a realizzarsi: Cianchino prende la testa al secondo giro, approfittando dell'ostacolo reciproco delle battistrada Lupa e Montone, e conquista la sua ottava vittoria, riuscendo a scuffiare il Bruco. L'applauso della Piazza per la ex-contrada \"nonna\" va anche a Cianchino, che con tale impresa si proietta verso il dominio degli anni seguenti.\nInvece lo strepitoso 1997 del Pesse (capace di conquistare il cappotto per la Giraffa) e l'astro nascente di Trecciolino impediscono a Cianchino di tornare al successo. Beffarda \u00e8 la sconfitta proprio nel palio del cappotto giraffino (16 agosto 1997), quando Cianchino veste il giubbetto della Torre, nel tentativo di scuffiare pure la contrada di Salicotto. La Torre conduce fino all'ultimo Casato, quando cade, cercando disperatamente di contenere il recupero della Giraffa.\nLa Torre si affida a Cianchino anche nei due Palii del 1998, ma il sardo non riesce pi\u00f9 a vincere. La fase calante di Cianchino \u00e8 ormai evidente:corre il suo ultimo Palio il 2 luglio 2005 con la Chiocciola, poi decide di concludere la sua carriera di fantino .\nPresenze al Palio di Siena.\nNelle sue partecipazioni al Palio di Siena, \"Cianchino\" ha raccolto 46 carriere e vincendone 8.\nHa vinto 2 volte per Pantera e Onda e 1 per Nicchio, Montone, Tartuca e Bruco. Ha corso almeno una volta per tutte le contrade, eccezion fatta per Selva e Giraffa. Per la verit\u00e0 in occasione del Palio dell'Assunta del 2000 Cianchino corse alcune prove con la Selva, ma in seguito si accord\u00f2 con la Pantera, suscitando non poche ire da parte dei selvaioli.\nEcco l'elenco completo dei risultati di Cianchino al Palio di Siena.\n\"Le vittorie sono evidenziate ed indicate in neretto.\"\nLe vittorie negli altri Palii.\nCianchino annovera nel proprio palmar\u00e8s vittorie anche in altre importanti rassegne paliesche italiane.\nAl Palio di Legnano ha ottenuto ben tre vittorie: nel 1979 su Peccatrice per San Magno, nel 1989 su Veronica Gambara per Legnarello e nel 1992 su Mattia per San Martino.\nAl Palio di Fucecchio ha vinto due volte: nel 1993 per Porta Raimonda, montando Cotton Quick, e nello straordinario per il Giubileo del 2000 per Porta Bernarda, montando Bandito.\nAl Palio dei Rioni di Castiglion Fiorentino ha vinto nel 2000 per il Rione di Porta Fiorentina su Joan Met Quintero."}
{"id": "553638", "revid": "287204", "url": "https://it.wikipedia.org/wiki?curid=553638", "title": "Radio Tele Kitsch", "text": ""}
{"id": "553644", "revid": "578661", "url": "https://it.wikipedia.org/wiki?curid=553644", "title": "Caffettiera", "text": "Con il termine caffettiera si individuano sia l'attrezzo con cui si prepara il caff\u00e8 sia il recipiente adatto a servirlo. Per la preparazione del caff\u00e8 esistono tipologie differenti di caffettiere, a seconda che il caff\u00e8 sia espresso, infuso o filtrato.\nCaff\u00e8 per bollitura nell\"'ibriq\".\n\u00c8 il metodo originario, tuttora in uso presso i paesi arabi. Il caff\u00e8 che ne deriva ha un gusto forte e viene detto \"caff\u00e8 arabo\" o \"caff\u00e8 turco\".\nQuesto tipo di caff\u00e8 viene preparato in una caffettiera apposita, detta \"ibriq\" o \"ibrik\". L\"'ibrik\" \u00e8 un pentolino alto e stretto in rame variamente decorato, provvisto di un lungo manico, in cui si mettono due parti di caff\u00e8, una di zucchero e circa una dozzina di acqua. &lt;br&gt;Si mescola, si pone sul fuoco e si porta ad ebollizione. Si leva quindi l'Ibrik dal fuoco e si lascia freddare. L'operazione viene ripetuta 3 volte, infine si lascia sedimentare la polvere, si scalda il caff\u00e8 e si beve. Talvolta vengono aggiunti aromi, come il cardamomo.\nCaff\u00e8 per infusione.\n\u00c8 molto diffuso come metodo e prevede di portare ad ebollizione l'acqua, quindi versarla sul caff\u00e8, ridotto in polvere pi\u00f9 o meno fine. Vengono usate caffettiere diverse, che sono quasi sempre dotate di filtro.\nCaffettiera a stantuffo.\nMolto diffusa \u00e8 la caffettiera a stantuffo o \"coffee plunger\", che si ritiene essere stata inventata attorno al 1933.\nLa caffettiera a stantuffo consiste in un contenitore in vetro in cui si versa la polvere di caff\u00e8 e l'acqua bollente, lasciando in infusione per il tempo desiderato. Attaccato al coperchio dell'apparecchio, si trova uno stantuffo che termina in un filtro circolare. Si raccoglie lo stantuffo verso l'alto, e si preme delicatamente verso il basso. Nel movimento il filtro raccoglie la polvere di caff\u00e8, lasciando solo l'infuso, che verr\u00e0 versato dal beccuccio dell'apparecchio.\nCaffettiera a filtro.\nLa caffettiera a filtro, molto diffusa in Germania e Stati Uniti, \u00e8 una macchina per infusione, che pu\u00f2 venire usata tanto per il t\u00e8, quanto per il caff\u00e8. Pu\u00f2 essere manuale o elettrica, ma quest'ultima \u00e8 pi\u00f9 diffusa. Molto semplicemente, prevede di far bollire l'acqua e versarla sopra un filtro, solitamente in carta, che contiene il caff\u00e8 in polvere. L'infuso \u00e8 immediatamente raccolto in una caraffa o tazza ed \u00e8 pronto da bere. Il caff\u00e8 cos\u00ec ottenuto \u00e8 detto \"caff\u00e8 all'americana\". Fu inventata nel 1806 da Benjamin Thompson.\nEspresso.\nCon \"caffettiera espresso\" si intende propriamente la macchina per caff\u00e8 in dotazione ai bar. Nelle macchine per espresso, l'acqua viene riscaldata fino a 85-90 \u00b0C alla pressione di circa 9 bar. Successivamente viene fatta passare attraverso un sistema di serpentine sino ad attraversare il contenitore dove \u00e8 alloggiata la polvere di caff\u00e8 (circa 7g) torrefatto.\nAlcuni interpretano il termine \"espresso\" nel senso di \"veloce\", altri nel senso etimologico \"premuto fuori\" in quanto il processo avviene sotto pressione.\nIn ogni caso, il risultato che si vuole ottenere con l'espresso \u00e8 un caff\u00e8 altamente concentrato, dal quale siano stati estratti tutti gli aromi e i profumi, che si concentrano nella parte cremosa, chiara e dorata, che si trova sulla cima dell'infuso.\nPoich\u00e9 quello del caff\u00e8 espresso \u00e8 un processo in certa misura \"violento\", sapori sgradevoli determinati da scarsa pulizia o bruciatura di parti in gomma si comunicano immediatamente al caff\u00e8, rovinandolo irrimediabilmente.\nPertanto il caff\u00e8 espresso richiede che la macchina abbia una regolare manutenzione sia in termini di igiene, sia in termini di parti soggette ad usura, come i filtri e le guarnizioni.\nIl caff\u00e8 espresso, oggi diffuso in tutto il mondo, \u00e8 nato a Torino nel 1884, quando Angelo Moriondo, in un chiosco dell'Esposizione Generale, faceva servire caff\u00e8 fatto all'istante con una macchina di sua invenzione (brevetto n. 33/256 del 16/5/1884). Durante i primi del Novecento, Luigi Bezzera perfezion\u00f2 la macchina e ne brevett\u00f2 le innovazioni apportate. Il brevetto di Bezzera venne acquistato da Desiderio Pavoni che nel 1905 fond\u00f2 la ditta La Pavoni e inizi\u00f2 la produzione in serie (una al giorno) in una piccola officina di via Parini a Milano.\nLa diffusione mondiale della macchina per espresso avvenne soprattutto per merito del torinese Pier Teresio Arduino e della sua ditta, la \"Victoria Arduino\". Fu poi Achille Gaggia che nel 1947 introdusse il \"gruppo a leva\", permettendo l'ottenimento della \"crema caff\u00e8\".\nIl metodo di preparazione della bevanda viene utilizzato anche nei distributori automatici di cui l'Italia \u00e8 un grande produttore ed esportatore.\nLa moka classica.\nLa caffettiera \"moka\" per caff\u00e8 \u00e8 un piccolo apparecchio che serve a fare il caff\u00e8 in casa, estremamente diffuso in quasi tutte le case d'Italia. Fu una fortunata invenzione di Alfonso Bialetti, il cui figlio Renato rese poi famosa in tutto il mondo la caffettiera con l'uomo con i baffi. Le dimensioni variano a seconda di quanto caff\u00e8 si desidera ottenere. Il caff\u00e8 si misura in \"tazze\" o in \"persone\" e una moka si definisce pertanto da 1, 2, 3, 4, 6, 9, 12 o 18 persone o tazze.\nLa moka \u00e8 formata da 5 elementi che si montano ad incastro tra loro:\nLa preparazione consiste nel versare l'acqua nella caldaia, tapparla con il filtro che viene riempito di polvere di caff\u00e8, chiudere il tutto con il corpo della caffettiera e porlo sul fuoco.\nL'acqua scaldandosi fa aumentare la pressione all'interno e risale verso l'alto, passando prima nel filtro dell'imbuto, filtrando nella polvere del caff\u00e8, e quindi nel filtro della piastrina (che essendo a fori molto pi\u00f9 piccoli e fitti, impedisce ai granuli di caff\u00e8 di passare nel bricco). Attraverso un beccuccio fuoriesce nel contenitore superiore. Una volta riempito il contenitore superiore, la bevanda \u00e8 pronta per la degustazione.\nLa caffettiera napoletana.\nLa napoletana (\"cuccumella\" in napoletano) \u00e8 un tipo di caffettiera Inventato dal francese Morize nel 1819, si \u00e8 poi diffusa in tutta Italia, utilizzata per la preparazione casalinga del caff\u00e8. A partire da circa la met\u00e0 del XX secolo \u00e8 stata via via sostituita dalla pi\u00f9 moderna caffettiera moka, di pi\u00f9 veloce e facile utilizzo."}
{"id": "553645", "revid": "287204", "url": "https://it.wikipedia.org/wiki?curid=553645", "title": "Radio Tele Subalpina", "text": ""}
{"id": "553646", "revid": "300067", "url": "https://it.wikipedia.org/wiki?curid=553646", "title": "Joyce", "text": ""}
{"id": "553652", "revid": "287204", "url": "https://it.wikipedia.org/wiki?curid=553652", "title": "Pelapatate", "text": "Il pelapatate o sbucciapatate \u00e8 un attrezzo da cucina con un manico e una lama, fissa o basculante, fessurata sulla lunghezza, i cui bordi della fessura sono resi affilati. \nUtile per sbucciare vegetali come patate e carote o frutta come mele passandolo sulla buccia o parte esterna della verdura: con una minima pressione si toglie uno strato sottile, un po' come con una pialla.\n\u00c8 stato inventato nel 1947 dallo svizzero Alfred Neweczerzal (1899-1958) con il nome \"Sparsch\u00e4ler Rex\" (\"spar\" significa \"risparmio\" e \"sch\u00e4ler\" \u00e8 l'attrezzo per pelare o sbucciare). L'anno successivo fonda la Zena AG a Affoltern am Albis, a pochi chilometri da Zurigo, ditta che produce tutt'oggi questo modello. "}
{"id": "553656", "revid": "547034", "url": "https://it.wikipedia.org/wiki?curid=553656", "title": "Boris Porena", "text": "Sposato con Paola Bu\u010dan, nota violoncellista e didatta croata (insegnante al Conservatorio di Perugia).\nBiografia e attivit\u00e0.\n\u00c8 stato allievo di Goffredo Petrassi - con compagni di studio come Ennio Morricone, Aldo Clementi, Sergio Cafaro - e, anche se inizialmente influenzato dalla poetica del neoclassicismo, si \u00e8 rifatto successivamente al linguaggio armonico del tardo rinascimento, che ha utilizzato per costruire la propria originale ricerca musicale.\nDopo vari riconoscimenti nazionali e internazionali, a partire del 1968, come conseguenza del suo percorso di pensiero e di impegno sociale, rinuncia durante due decenni all'attivit\u00e0 compositiva, e fonda a Cantalupo il \"Centro di ricerca e sperimentazione Musica in Sabina\" poi divenuto \"Centro Metaculturale\". A partire del 1988 riprende l'attivit\u00e0 compositiva.\nNel campo della critica ha prodotto saggi rilevanti sul suo maestro, Goffredo Petrassi. Ha scritto diversi testi sulla musica, tra i quali \u00e8 di particolare rilievo \"Musica e societ\u00e0\" (Einaudi, 1975).\nLa sua opera scritta copre molti campi (ha anche scritto opere poetiche in tedesco), particolarmente la pedagogia e la didattica di base, ma anche la riflessione filosofica come in \"Ipotesi Metaculturale: una ipotesi per la sopravvivenza\" (1999), l'entomologia e la coleotterologia.\nHa operato come insegnante di nuova didattica della composizione al Conservatorio di Santa Cecilia di Roma ed \u00e8 stato direttore del Centro di ricerca e sperimentazione culturale \"Musica in Sabina\". Tra i suoi numerosi allievi si ricordano Jes\u00fas Villa-Rojo, Luca Lombardi, Claudio Prieto, James Clifford Brown, Alessandro De Rosa, Giuliano d'Angiolini, James Demby, Derek Healey, Jorge Peixinho, Oliver Wehlmann, Massimo Fornetti, Monica Conversano, Emanuele Pappalardo, Salvatore di Gesualdo.\nLa sua opera omnia, articolata in 25 volumi, \u00e8 disponibile dal 2018 su Lulu.com\nProduzione musicale.\nLa sua produzione musicale \u00e8 stata catalogata da Patrizia Conti (vedere \"L'Utopia possibile\"). Ricordiamo:\nTraduzioni.\nWolgang Osthoff, \"Maschera e musica\", in \"Rivista Musicale Italiana\" 1(1967). Traduzione di B. Porena.\nAdolf Portmann, \"Le forme viventi. Nuove prospettive della biologia\", Adelphi, Milano 1969 (2\u00aa ed. 1989). Traduzione di B. Porena.\nHermann Abert, \"Mozart. I. La giovinezza(1756-1782); II. La maturit\u00e0 (1783-1791)\", Il Saggiatore, Milano 1994-95 (2\u00aa ed. 2000). Traduzione di B. Porena e I. Cappelli"}
{"id": "553657", "revid": "1149807", "url": "https://it.wikipedia.org/wiki?curid=553657", "title": "Sfera Genkidama", "text": ""}
{"id": "553665", "revid": "122315063", "url": "https://it.wikipedia.org/wiki?curid=553665", "title": "Motoscafo armato silurante", "text": "Il Motoscafo armato silurante pi\u00f9 conosciuto con la sigla MAS era una piccola imbarcazione militare usata come mezzo d'assalto veloce dalla Regia Marina durante la prima e la seconda guerra mondiale.\nFondamentalmente si trattava di un motoscafo da 20 - 30 tonnellate di dislocamento (a seconda della classe), con una decina di uomini di equipaggio e armamento costituito generalmente da due siluri e alcune bombe di profondit\u00e0 antisommergibile, oltre a una mitragliatrice o a un cannoncino.\nNella prima guerra mondiale.\nI MAS, derivati dalla tecnologia dei motoscafi civili con 2 motori a benzina a combustione interna da 500 cavalli l'uno, compatti e affidabili, ebbero un'ampia diffusione nella Regia Marina durante la guerra del 1915-18. Montavano motori entro-fuoribordo di concezione automobilistica, di grande potenza ed efficienza, ad iniezione diretta, ovviando in tal modo ai problemi di carburazione del motore dovuti alla scarsa raffinazione del benzene usato come carburante. I primi modelli furono prodotti dalle officine Fraschini e furono successivamente modificati e prodotti dal Cantiere Orlando, di Livorno, da dove uscirono i MAS impiegati da D'Annunzio.\nAlcuni esemplari (ad esempio quello usato da D'Annunzio e da Luigi Rizzo nella beffa di Buccari, azione di disturbo alla flotta austro-ungarica ancorata nella baia di Buccari), montavano due motori ridondanti, uno a servizio dell'altro, nell'ottica d'incremento puro d'efficienza e affidabilit\u00e0 del mezzo navale. Lo stesso D'Annunzio coni\u00f2 dalla sigla MAS la locuzione latina Memento audere semper.\nI MAS potevano essere utilizzati sia come pattugliatori antisommergibile, che come mezzi da attacco insidioso alle navi della flotta austro-ungarica, a seconda degli equipaggiamenti.\nL'affondamento della Szent Istv\u00e1n.\nUn grande successo, conseguito dai MAS durante la prima guerra mondiale, fu l'affondamento presso Premuda, sulla costa dalmata, della corazzata \"Szent Istv\u00e1n\", all'alba del 10 giugno 1918, durante un agguato condotto da Rizzo, che colp\u00ec a sorpresa la nave.\nMentre l'imbarcazione italiana si allontanava nella confusione, la \"Szent Istv\u00e1n\" accus\u00f2 un colpo mortale. Nonostante fosse molto moderna e potente, non aveva una sufficiente protezione subacquea: le valvole di bilanciamento erano poco praticabili e posizionate sotto il ponte caldaie, praticamente inaccessibili, e dopo poco tempo si rovesci\u00f2, affondando.\nL'azione della flotta austro-ungarica, indirizzata alla distruzione della barriera che nel basso Adriatico, nel Canale d'Otranto, imbottigliava i suoi sommergibili con una rete metallica lunga 60 km e una serie di schermi di pattuglia, venne annullata e, dopo di allora, non vi furono pi\u00f9 tentativi degni di nota.\nDopo la guerra, i MAS continuarono ad essere sviluppati e migliorati, grazie ai motori della Isotta Fraschini.\nNella seconda guerra mondiale.\nI MAS della seconda guerra mondiale avevano velocit\u00e0 di circa 45 nodi, due siluri da 450\u00a0mm moderni e una mitragliatrice. Anche vecchie unit\u00e0 vennero usate, in teatri operativi come l'Africa Orientale Italiana.\nDopo alcuni decenni in cui la marina italiana, potente ma anche legata a mari assai chiusi e indicati per mezzi navali costieri, aveva impiegato mezzi veloci siluranti, ma con problemi dovuti all'indisponibilit\u00e0 di potenti motori a benzina, il problema della propulsione venne risolto con nuovi prodotti della Isotta-Fraschini, che consentirono la realizzazione di unit\u00e0 veloci e pi\u00f9 efficienti. Nacquero cos\u00ec i MAS 500: nel 1940 ne erano in servizio 48 e ne furono prodotte 75 unit\u00e0 tra il 1937 e il 1941. Efficienti in acque assai calme, la loro carena tonda, per\u00f2, non li rendeva adatti a mari pi\u00f9 agitati.\nAll'entrata in guerra dell'Italia, la Regia Marina disponeva di tre flottiglie MAS: la I\u00aa (nel 1941 ribattezzata X\u00aa), la II\u00aa e la III\u00aa. Tra gli eventi degni di nota, vi furono: il siluramento dell'incrociatore leggero \"Capetown\" sudafricano (sia il siluratore che il silurato erano residuati della guerra precedente); il fallito attacco al porto di Malta nel gennaio 1941, con la perdita di due motosiluranti di supporto alla missione; l'impiego nel Mar Nero contro la flotta sovietica, con alcuni sommergibili russi affondati quando sorpresi in superficie vicino alle basi; la battaglia di mezzo agosto, in cui i MAS contribuirono ad infliggere perdite di mercantili agli inglesi.\nTuttavia in quel periodo i MAS, unit\u00e0 veloci a scafo poco marino con chiglia assai piatta, simili a grossi motoscafi, erano ormai in declino. Essendo adatti a mari chiusi e poco mossi, come l'Adriatico, nel Mediterraneo entravano in gioco pesantemente la loro modesta tenuta al mare (e quindi la velocit\u00e0 effettivamente sostenibile), la loro limitata autonomia, i siluri e l'insufficiente armamento antiaereo (solo una mitragliera).\nLe motosiluranti vere e proprie, con dislocamento elevato e carena a spigolo, quasi delle minitorpediniere con un dislocamento da 50 - 90 tonnellate, erano di fatto superiori. Cos\u00ec, nonostante fossero mezzi economici e leggeri, i MAS subirono un declino sostanziale nell'efficacia bellica durante la guerra, rendendo necessaria l'adozione di mezzi pi\u00f9 potenti e costosi.\nLa cattura, nel 1941, di unit\u00e0 jugoslave costruite in Germania aiut\u00f2 a risolvere il problema, con la realizzazione di 36 MS (motosiluranti e non pi\u00f9 motoscafi anti sommergibile) da 60 t, propulsi per\u00f2 ancora da motori a benzina; questi mezzi, nel 1942 - 1943, si dimostrarono migliori, grazie alla loro maggiore massa ed alla carena a spigolo.\nIl MAS nella Letteratura.\nGabriele d'Annunzio, estimatore dell'audacia necessaria per operare a bordo di tali mezzi, utilizz\u00f2 la sigla MAS per il suo motto: \"Memento audere semper\".\nMAS sopravvissuti.\nAttualmente sono conservati in Italia quattro MAS:"}
{"id": "553666", "revid": "599013", "url": "https://it.wikipedia.org/wiki?curid=553666", "title": "Eredit\u00e0", "text": "Eredit\u00e0, in diritto, indica generalmente il patrimonio ereditario, globalmente considerato, d'una persona fisica; patrimonio che alla sua morte, passa nella titolarit\u00e0 giuridica d'un altro soggetto, l'erede, per successione a causa di morte.\nStoria.\nIl fenomeno ereditario rappresenta da sempre un aspetto cruciale dell'organizzazione istituzionale di ogni societ\u00e0 umana; eredit\u00e0 e successione a causa di morte, e le regole che le disciplinano, hanno forti ripercussioni sull'organizzazione della societ\u00e0, tanto da essere ritenuto dall'economista Thomas Piketty la principale causa delle disuguaglianze economiche attuali. Molte culture hanno adottato un meccanismo successorio che privilegia la linea paterna (successione \"ex patre\", in base al quale solo i figli maschi ereditano); altre culture hanno adottato un meccanismo successorio che privilegia la linea materna, in base al quale il patrimonio ereditario si trasmette alle figlie femmine.\nPer molto tempo il fenomeno successorio in Italia ha seguito il 'diritto di primogenitura', attribuendo il patrimonio ereditario al primo figlio maschio della persona deceduta. In linea generale si pu\u00f2 dire che molte societ\u00e0 del passato e quasi tutte le contemporanee adottano un pi\u00f9 o meno complesso sistema di regole ereditarie, in forza delle quali si perviene a una suddivisione del patrimonio ereditario fra i superstiti del defunto (nel linguaggio tecnico-giuridico indicato come \"de cuius\").\nNel mondo.\nItalia.\nNell'ordinamento italiano, il patrimonio si trasferisce dal de cuius ai successori o per legge (successione legittima), o per testamento (successione testamentaria). Per successione dei legittimari, o successione necessaria, si intende quell'insieme di norme di garanzia e di tutela che l'ordinamento appresta per alcune categorie di successibili, riservando loro una quota del patrimonio ereditario libera da pesi e condizioni, in virt\u00f9 dello speciale rapporto personale che si presume abbia legato tali soggetti al defunto.\nEssa non \u00e8 dunque un terzo tipo di successione, ma una forma di successione legittima \"potenziata\" in favore di determinati soggetti della cerchia familiare pi\u00f9 stretta del \"de cuius\". Contrariamente al sistema successorio romano classico, ove vigeva il principio \"nemo pro parte testatus pro parte intestatus decedere potest\", nel diritto successorio italiano \u00e8 possibile la coesistenza tra successione testamentaria e successione legittima, ad es. qualora il testatore abbia voluto disporre per testamento solo di una parte dei suoi beni in forma di legati. Chiunque pretenda di essere erede pu\u00f2 chiedere il riconoscimento della qualit\u00e0 ereditaria contro chiunque possieda tutti o parte dei beni ereditari a titolo di erede o senza titoli, al fine di ottenere la restituzione dei beni stessi (azione di petizione ereditaria).\nL'ultimo comma dell'art. 42 della Costituzione recita: \"La legge stabilisce le norme e i limiti della successione legittima e testamentaria e i diritti dello Stato sulle eredit\u00e0\". Le disposizioni normative generali sulle successioni sono contenute nel Libro II, Titolo I del Codice civile, agli artt. 456 e ss.\nIn assenza di parenti entro il 6\u00ba grado, l'eredit\u00e0 va di diritto allo Stato, senza che debba esserci espressa accettazione, o che possa esserci rinunzia. Lo Stato risponde dei debiti e dei legati entro il valore dei beni. La disciplina \u00e8 dettata dall'art. 586 c.c.\nLa successione testamentaria italiana.\nSi determina una successione testamentaria qualora il defunto della cui eredit\u00e0 si tratta abbia lasciato testamento.\nA norma dell'art. 587 c.c., il testamento \u00e8 un atto revocabile con il quale taluno dispone, per il tempo in cui avr\u00e0 cessato di vivere, delle proprie sostanze o di parte di esse.\nEsso pu\u00f2 contenere sia disposizioni a carattere patrimoniale (ad es. attribuzione di beni in propriet\u00e0), sia disposizioni a carattere non patrimoniale, tipiche (ad es. riconoscimento del figlio nato fuori dal matrimonio) e atipiche (ad es. ringraziamenti, preghiere, raccomandazioni).\nA norma dell'art. 591 c.c., \"Possono disporre per testamento tutti coloro che non sono dichiarati incapaci dalla legge.\nSono incapaci di testare:\nNei casi d'incapacit\u00e0 preveduti dal presente articolo il testamento pu\u00f2 essere impugnato da chiunque vi ha interesse.\n(omissis)\"\nIl Codice Civile distingue fra testamenti ordinari e testamenti speciali: i primi sono testamenti ordinariamente redigibili da coloro che possono validamente disporre per testamento; i secondi sono testamenti a formalit\u00e0 semplificate redigibili in casi speciali, ad es. in caso di malattie contagiose, calamit\u00e0 pubbliche, infortuni o qualora il soggetto che voglia fare testamento si trovi su nave o aeromobile.\nI testamenti ordinari sono di tre tipi: testamento olografo, testamento pubblico e testamento segreto.\nL'istituzione di erede.\nSi determina una istituzione di erede ogniqualvolta, mediante testamento, un soggetto viene indicato dal testatore come attributario di una quota parte dell'eredit\u00e0.\nNon ci sono formule specifiche o speciali per attribuire giuridicamente la qualit\u00e0 di erede.\nAd es. la formula \"Nomino Tizio erede di un terzo del mio patrimonio\", manifesta appieno ed efficacemente la volont\u00e0 del testatore di istituire Tizio erede di una quota del suo patrimonio.\nQuanto al sintagma \"erede universale\", si ritiene comunemente che il testatore, con esso, abbia voluto attribuire a un singolo soggetto l'insieme complessivo dei beni del suo patrimonio. Tale disposizione non pu\u00f2 annullare la quota di patrimonio spettante per legge agli eredi legittimari, pertanto riguarda soltanto la quota di patrimonio di cui si dispone liberamente. Il testatore pu\u00f2 limitarsi a indicare i soggetti da considerare eredi, ma pu\u00f2 anche rendere dettagliata l'istituzione ereditaria, ad es. articolando norme per la divisione del suo patrimonio, o indicando i beni che comporranno la quota ereditaria di ogni erede. Con la nomina a erede il soggetto acquista una complessa posizione giuridica, composta principalmente dal diritto di accettare l'eredit\u00e0, o di accettarla con beneficio di inventario, o di rinunziarvi. Con l'accettazione pura e semplice, il soggetto acquista piena titolarit\u00e0 giuridica della quota ereditaria attribuitagli dal testatore, rispondendo anche \"ultra vires hereditatis\" (\"al di l\u00e0 dell'ammontare dell'attivo ricevuto\") delle passivit\u00e0 debitorie parimenti costituenti il patrimonio.\nTale responsabilit\u00e0 ereditaria per i debiti del defunto dovr\u00e0 essere ripartita pro-quota fra i diversi coeredi, secondo il principio \"debita hereditaria ipso iure dividuntur\". In caso di rinunzia, il soggetto nominato erede diverr\u00e0 estraneo alla vicenda ereditaria e si considerer\u00e0 come se non fosse mai stato chiamato.\nNel caso, infine, di accettazione con beneficio d'inventario si aprir\u00e0 una procedura che, tramite un inventario delle attivit\u00e0 e delle passivit\u00e0 ereditarie, permetter\u00e0 all'erede di limitare la sua responsabilit\u00e0 patrimoniale \"intra vires hereditatis\", liquidando ai creditori del de cuius solo quanto di loro spettanza.\nIl legato.\nIl legato \u00e8 un'attribuzione patrimoniale \"mortis causa\" a titolo particolare. Con esso, il testatore attribuisce a un soggetto (il legatario) uno o pi\u00f9 beni, non considerandoli quota del patrimonio ereditario.\nIl legatario non risponde dei debiti ereditari; qualora il testatore abbia aggiunto a carico del legatario talune prestazioni patrimoniali onerose (ad es. il pagamento di un debito o il soddisfacimento di un onere) egli sar\u00e0 tenuto ad adempiere all'obbligazione impostagli dal de cuius soltanto entro i limiti del valore della cosa legata (ad es. se il de cuius vantava un credito dal legatario).\nIl Codice Civile descrive una vasta serie di specifiche tipologie di legato, per esse si rimanda alle relative voci dell'Enciclopedia.\nLa donazione.\nIn base all'art. 769 c.c., con la donazione per liberalit\u00e0 una parte (il donante) arricchisce l'altra (il donatario), disponendo a suo favore di un suo diritto o assumendo verso di lei un'obbligazione. La donazione, se non \u00e8 di modico valore, va stipulata con atto pubblico. In mancanza di questa forma l'atto \u00e8 nullo (art. 782 c.c.). In casi di donazione di modico valore, la stessa \u00e8 perfezionata quando ci sia stata la consegna del bene (art. 784 c.c.). Si ha in questo caso la cosiddetta \"traditio brevi manu\".\nLa donazione si pu\u00f2 impugnare per errore sul motivo della stessa, ma soltanto se il motivo risulti sull'atto e sia stato l'unico che ha determinato il donante a compiere la liberalit\u00e0 (art. 787 c.c.).\nUna volta accettata, la donazione pu\u00f2 essere revocata soltanto per i seguenti motivi (art. 800 c.c.):\n\u00c8 possibile fare una donazione in vista di un matrimonio (donazione obnuziale). Essa non richiede accettazione espressa e sar\u00e0 efficace solo celebrato il matrimonio (art. 785 c.c.). La celebrazione del matrimonio, dunque, opera come avveramento della condizione sospensiva prevista dalla struttura legale della fattispecie, per\u00f2 dottrina e giurisprudenza non sono concordi su questo punto."}
{"id": "553671", "revid": "187240", "url": "https://it.wikipedia.org/wiki?curid=553671", "title": "Universit\u00e0 di Ferrara", "text": ""}
{"id": "553673", "revid": "106456", "url": "https://it.wikipedia.org/wiki?curid=553673", "title": "Renata di Francia", "text": "Biografia.\nInfanzia ed educazione.\nRenata fu la figlia secondogenita di Luigi XII di Francia e di Anna di Bretagna; orfana di padre dal 1515, fu accolta alla corte di Francesco I, che era suo cognato, avendo sposato la sorella Claude.\nEbbe per precettore l'umanista Jacques Lef\u00e8vre d'\u00c9taples il quale, godendo del favore del re Francesco I, di Luisa di Savoia e della sorella del re, Margherita d'Angoul\u00eame, pot\u00e9 trasmettere a Renata le proprie concezioni protestanti, bench\u00e9 gi\u00e0 allora in Francia venissero bruciati i primi contestatori della Chiesa cattolica (come l'agostiniano Jean Valli\u00e8re, mandato sul rogo l'8 agosto 1523).\nMatrimonio.\nAnd\u00f2 sposa a Parigi il 28 giugno 1528 al duca Ercole II d'Este, portando in dote il ducato di Chartres, la contea di Gisors e i terreni del Castello di Montargis.\nFede calvinista.\nA Ferrara Renata form\u00f2 un cenacolo intellettuale nel quale erano ospiti molti protestanti italiani, come Ambrogio Cavalli, Giulio della Rovere, Celio Secondo Curione, Antonio Pagano, oltre a Lyon Jamet e all'amico di questi, il poeta francese, che fu suo segretario, Cl\u00e9ment Marot, il quale per primo tradusse in francese i Salmi biblici, e dove si celebrava anche la comunione nella forma protestante della Santa cena, a ricordo del sacrificio di Cristo. Nel 1536 Renata ricevette anche la visita, sotto mentite spoglie, di Giovanni Calvino, che aveva gi\u00e0 pubblicato a Basilea la sua \"Christianae religionis institutio\", dedicati a Francesco I e con il quale Renata manterr\u00e0 fino alla morte del riformatore ginevrino una regolare corrispondenza; anche i suoi libri di spesa, conservati a Torino, testimoniano il suo impegno calvinista e l'acquisto di molte opere riformate.\nNon si conoscono i contenuti dei colloqui fra Renata e Calvino il quale era particolarmente convinto, come Lutero, che ai fini della diffusione e dell'accettazione delle nuove idee religiose, fosse necessario ottenere l'appoggio dei governanti; tuttavia la corrispondenza, da lei sempre mantenuta col Calvino, la conforter\u00e0 a rimanere ferma nelle proprie convinzioni religiose, malgrado si manifestasse presto la reazione del marito, il duca Ercole, che allontan\u00f2 da Ferrara tanto il poeta Marot quanto la dama di compagnia di Renata, Michelle de Soubise.\nLa permanenza per alcuni mesi, nel 1541, del riformato Celio Secondo Curione, che aveva abbandonata Venezia dopo l'arresto dell'amico Giulio della Rovere, port\u00f2 alla conversione dell'umanista Fulvio Pellegrino Morato e della figlia Olimpia, compagna di studi delle figlie Anna e Lucrezia; il Curione far\u00e0 anche conoscere alla duchessa il \"Commentarium in Mattheum\" del pastore Heinrich Bullinger. In particolare la villa di Consandolo, presso Argenta - demolita nell'Ottocento - dove la duchessa risiedeva nei mesi estivi, era un centro di diffusione di libri proibiti, oltre che di favoreggiamento nell'accoglienza dei profughi e nell'espatrio dei minacciati di persecuzione.\nSi oppose alla condanna al rogo, decretata dall'Inquisizione di Ferrara il 25 settembre 1549 del protestante Fanino Fanini, sollecitando il marito a liberare il fornaio faentino. Le minacce dell'inquisitore, il cardinale Giovanni Carafa, futuro papa Paolo IV, resero per\u00f2 vano ogni intervento e il Fanini fu impiccato e bruciato a Ferrara il 22 agosto 1550.\nLa duchessa era intenzionata a educare le due figlie, Anna e Lucrezia, nella fede riformata: \u00e8 per questo motivo che il della Rovere, gi\u00e0 pastore di Poschiavo, arriv\u00f2 clandestinamente nella sua corte ferrarese ove tenne quindici prediche e probabilmente esort\u00f2 alla celebrazione protestante della Santa Cena, alla quale assistettero, fra gli altri, oltre alla duchessa e alle sue figlie, anche la moglie del governatore di Piacenza Garcia Manrique, quella Isabella Bresegna che, gi\u00e0 in contatto con il circolo valdesiano di Napoli, dovr\u00e0 esulare nel 1557 in Germania e di qui nella Chiavenna allora protestante.\nDa Roma si comprese la necessit\u00e0 di intervenire direttamente negli affari della corte estense, per estinguere ogni focolaio calvinista isolando la duchessa; a questo scopo nel 1551 Ignazio di Loyola mandava a Ferrara il rettore del Collegio romano, il gesuita Jean Pellettier, ma invano; nel marzo 1554 Renata - che da tempo non assisteva alle messe di corte - si oppose alla presenza delle figlie nelle cerimonie di celebrazione della Pasqua. La delicata situazione politica in cui si venne a trovare il ducato, considerato un covo di eretici, obbligarono il duca Ercole II a chiedere allo stesso re francese Enrico II l'invio di un teologo che potesse convincere la moglie a ritornare alla fede cattolica: venne a Ferrara lo stesso inquisitore generale, il priore domenicano Matthieu Ory; all'opposto ag\u00ec Calvino, che invi\u00f2 da Ginevra il pastore Fran\u00e7ois Morel perch\u00e9 aiutasse a sostenere la duchessa nella propria fede.\nErcole II decise di agire con risolutezza: mentre le due figlie venivano rinchiuse in convento, il 7 settembre 1554 Renata fu prelevata dalla sua residenza di Consandolo e isolata negli appartamenti del Castello estense; sar\u00e0 costretta a una formale abiura della propria fede e ad assistere alle funzioni cattoliche. Calvino cercher\u00e0 invano di stabilire dei contatti con Renata mediante Ambrogio Cavalli: questi fu arrestato, condotto a Roma, processato, impiccato e bruciato a Roma il 15 giugno 1556.\nRitorno in Francia.\nDopo la morte di Ercole II, avvenuta nel 1559, Renata prefer\u00ec abbandonare Ferrara per trasferirsi nel suo castello di Montargis in Francia; durante il viaggio, il 7 ottobre 1560 si ferm\u00f2 a Savigliano, presso la corte sabauda del duca Emanuele Filiberto, cercando invano di distoglierlo dall'intrapresa persecuzione dei valdesi. A Montargis continu\u00f2 a favorire la causa della Riforma, accogliendo anche profughi italiani, come Michele Burlamacchi e Pompeo Diodati, malgrado le minacce del genero, il duca di Guisa e della stessa Corona francese.\nDurante i primi tre anni dei guerre di religione, seppe preservare Montargis grazie agli abili negoziati condotti con gli eserciti protestanti e quelli cattolici comandati dal novembre 1567 dal duca d'Angi\u00f2, il futuro Enrico III. Riusc\u00ec a imporre l'idea che la cittadina, situata su un asse fluviale strategico, poteva rimanere neutrale non accogliendo nessuno dei contendenti.\nPresente a Parigi alle nozze di Enrico di Navarra con la principessa Margherita, nel 1572, il suo appartamento fu protetto dalle guardie di suo genero, il duca di Nemours, dopo i massacri avvenuti nella notte del 23 e 24 agosto 1572 e lasci\u00f2 Parigi sotto scorta.\nMorte.\nSegu\u00ec un periodo di relativa tranquillit\u00e0, fino alla morte. Continu\u00f2 a proteggere i suoi compagni di fede che chiedevano di essere ospitati nel suo castello, fino ad accoglierne, si dice, a centinaia contemporaneamente. Nel testamento del 22 ottobre 1573 scrisse di ringraziare Dio per essere stata istruita \u00abnella sua pura parola e verit\u00e0, un beneficio singolare che supera qualunque altro si possa ottenere in questo mondo\u00bb.\nFu sepolta nel Castello ma, per evitare eventuali profanazioni di fanatici, l'esatto sito rimase segreto e a tutt'oggi non \u00e8 stato ritrovato.\nDiscendenza.\nRenata ed Ercole ebbero cinque figli:"}
{"id": "553674", "revid": "767487", "url": "https://it.wikipedia.org/wiki?curid=553674", "title": "Millennium Monsterwork 2000", "text": "Millennium Monsterwork 2000 \u00e8 un album dal vivo dei Melvins e dei Fant\u00f4mas, pubblicato nel 2002 dalla Ipecac Recordings. La registrazione \u00e8 stata effettuata allo Slim's di San Francisco, California, il 31 dicembre del 2000. Sul palco erano presenti contemporaneamente i componenti di tutte e due le band. I pezzi (sia dei Melvins che dei Fant\u00f4mas) sono stati quindi eseguiti da tutti i componenti."}
{"id": "553681", "revid": "49022", "url": "https://it.wikipedia.org/wiki?curid=553681", "title": "Cronache anglosassoni", "text": ""}
{"id": "553682", "revid": "2149408", "url": "https://it.wikipedia.org/wiki?curid=553682", "title": "Tomas Scheckter", "text": "Ultimo discendente della pi\u00f9 famosa famiglia da corsa sudafricana, Tomas \u00e8 figlio del campione del mondo 1979 di Formula 1 Jody Scheckter. Suo zio Ian Scheckter ha disputato alcuni Gran Premi nella met\u00e0 degli anni '70. Anche il fratello Toby e il cugino Jaki si sono dedicati con alterne fortune alle corse automobilistiche.\nCarriera.\nIncoraggiato a gareggiare sui go-kart insieme al fratello maggiore Toby dalla madre Pam, Tomas vinse il campionato sudafricano nel 1995. Dopo aver corso in categorie minori, nel 2001 diviene collaudatore della Jaguar Racing in Formula 1 e occupa il ruolo da gennaio a maggio di quell'anno prima che il rapporto col team si interrompa bruscamente per motivi, si dice, legati ad alcuni comportamenti poco consoni del pilota al di fuori della pista.\nNel 2002 approda in Indy Racing League nel team dell'ex pilota di Formula 1 Eddie Cheever. Al suo primo anno ottenne tre pole (nella gara primaverile del Texas, in Kansas e in Michigan) e una vittoria (Michigan). Alla 500 miglia di Indianapolis domin\u00f2 incontrastato fino al giro 173, quando fin\u00ec a muro a seguito di un errore. Sembra che furono proprio i numerosi sbagli, oltre che varie incomprensioni con Cheever stesso, che portarono alla rottura col team.\nNel 2003 corre per il Target Chip Ganassi Racing a fianco del campione dell'anno Scott Dixon. Tomas conclude 10\u00ba nella classifica generale e non viene riconfermato da Ganassi per l'anno successivo.\nEmigrato al team Panther Racing, tra il 2004 e il 2005 ottiene tre pole e una vittoria (in Texas nel 2005).\nNell'inverno del 2005 disputa due gare nel team Sudafrica dell'A1 Grand Prix al Lausitzring e all'Estoril.\nDal 2006 al 2007 ha corso per il team Vision Racing, che fa capo all'attore di Grey's Anatomy Patrick Dempsey e a Tony George, proprietario del circuito di Indianapolis e organizzatore della IndyCar Series. Suo compagno di squadra \u00e8 stato l'americano Ed Carpenter, il cofondatore della Vision Racing.\nDisputer\u00e0 i campionati di IndyCar Series fino al 2011, anno del suo ritiro dalle corse. In questi anni cambia spesso team e corre pochissime gare, correndo solamente 26 gran premi in 4 anni ottenendo come migliore prestazione un 6\u00ba posto nel 2009 sul circuito di Iowa."}
{"id": "553690", "revid": "599013", "url": "https://it.wikipedia.org/wiki?curid=553690", "title": "Tensione interna", "text": "La tensione interna (o sollecitazione interna o sforzo) \u00e8 una misura delle forze di contatto esercitate tra le parti interne di un corpo continuo tridimensionale attraverso la relativa superficie di separazione. Essa \u00e8 definita come la forza di contatto per unit\u00e0 di area, cio\u00e8 \u00e8 il limite del rapporto tra la forza agente e l'area della superficie su cui agisce:\nEssa \u00e8 una quantit\u00e0 vettoriale e la sua unit\u00e0 di misura \u00e8 il pascal (simbolo Pa). Nella pratica tecnica si fa uso pi\u00f9 comunemente del megapascal (MPa) o del gigapascal (GPa). \nIl concetto di tensione \u00e8 basato sul concetto di continuo e riveste un ruolo fondamentale in tutta la meccanica del continuo in quanto caratterizza lo stato delle sollecitazioni interne di un corpo e, di conseguenza, il comportamento del materiale costituente il corpo, cio\u00e8 come questo si deforma sotto l'azione di forze applicate.\nStoria.\nLa nozione di tensione interna agente attraverso la superficie di contatto fu per prima introdotta dal matematico e fisico Leibniz nel 1684 e da Jakob Bernoulli nel 1691. Nel 1713 Antoine Parent (1660-1726), un matematico francese, riconobbe, anche se in modo fumoso, l'esistenza delle tensioni interne tangenziali. Successivamente, attorno al 1750, Daniel Bernoulli ed Eulero formularono una teoria completa della trave, introducendo l'idea delle tensioni interne nella sulla superficie piana di sezione di una trave ed associando ad esse una forza risultante ed un momento risultante. Nel 1752 Eulero associ\u00f2 l'idea delle componenti normali della tensione al concetto di pressione. Ulteriori contributi al concetto di tensione furono dati dal fisico ed ingegnere francese Coulomb (1736-1806) che diede una precisa formalizzazione del concetto di tensione tangenziale. Ma fu il grande matematico (ma con formazione anche ingegneristica) francese Augustin-Louis Cauchy (1789-1857) che, nel 1822 formalizz\u00f2 il concetto di tensione nel contesto di una generale teoria tridimensionale, insieme a quello di deformazione, stabilendo i legami tra le due grandezze. \nIl vettore delle tensioni.\nPer un corpo formula_2 in una configurazione formula_3, le tensioni interne sono un campo vettoriale formula_4 definito nella configurazione formula_3 tale che il risultante delle forze di contatto agenti su una generica parte formula_6 del corpo sia misurato dall'integrale di superficie sulla frontiera formula_7\nLe tensioni sono in generale funzione, oltre che del punto formula_9, anche della forma della superficie di contatto formula_10\nIn meccanica classica si ammette per\u00f2 la validit\u00e0 del \"postulato di Cauchy\", che definisce la dipendenza da formula_12 solo attraverso la normale formula_13 alla superficie formula_12 passante per formula_9, cio\u00e8 accettando la semplificazione:\nIn altri termini, sulla base del postulato di Cauchy, a superfici diverse passanti per il punto formula_9, caratterizzate localmente dall'avere la stessa normale, \u00e8 associato lo stesso valore del vettore tensione.\nTensioni normali e tangenziali.\nIl vettore tensione formula_18\nagente in un punto interno formula_9 e sulla giacitura di normale formula_13, pu\u00f2 essere rappresentato attraverso le componenti in una generica base di vettori ortonormali formula_21\nIl vettore tensione \u00e8 non necessariamente ortogonale al piano su cui agisce. Interessante da un punto di vista tecnico \u00e8 la decomposizione del vettore tensione nella componente lungo la direzione normale formula_13 alla giacitura e nella componente contenuta nel piano della giacitura\nIl tensore delle tensioni di Cauchy.\nImportanti caratterizzazioni dello stato tensionale in un punto derivano come corollari delle leggi di Eulero, le due equazioni di bilancio da soddisfare durante il moto di un corpo continuo. La prima legge di Eulero (conservazione della quantit\u00e0 di moto) porta al Teorema di Cauchy.\nLo \"stato tensionale\" in un punto \u00e8 definito dalla conoscenza di tutti i vettori tensione formula_34 associati con tutti i piani (di numero infinito) che passano per quel punto. In particolare, lo stato tensionale su tre piani paralleli ai piani coordinati sar\u00e0 rappresentato dai tre vettori\ne quindi dalle nove componenti scalari formula_38, di cui \nL'insieme delle nove componenti scalari formula_38 rappresentano le componenti della matrice di rappresentazione, nella base formula_55, di un tensore del secondo ordine formula_56 (altrimenti indicato con il simbolo di tensore formula_57) detto \"tensore delle tensioni di Cauchy\". Di seguito sono riportate tutte le pi\u00f9 comuni convenzioni tipografiche utilizzate per rappresentarne le componenti:\nIl Teorema di Cauchy afferma che la conoscenza dello stato tensionale su tre distinte giaciture tra loro ortogonali, cio\u00e8 le nove componenti formula_38, \u00e8 sufficiente a determinare le tensioni su ogni altra giacitura passante per il punto.\nIn termini pi\u00f9 formali, il teorema di Cauchy afferma che esiste un tensore formula_60, detto \"tensore delle tensioni\", tale che vale la seguente rappresentazione lineare\nIl rispetto della seconda legge di Eulero (conservazione del momento della quantit\u00e0 di moto) porta a richiedere che il tensore delle tensioni di Cauchy sia un tensore simmetrico\nEsso \u00e8 quindi rappresentato da sole sei componenti scalari indipendenti.\nTensioni principali, direzioni principali ed invarianti dello stato tensionale.\nLa \"tensione principale\" in un punto \u00e8 il valore della tensione su una giacitura rispetto alla quale lo stato tensionale presenta solo componenti normali e manca di componenti tangenziali. La direzione normale alla giacitura \u00e8 detta \"direzione principale di tensione\".\nIl problema delle tensioni principali consiste nel ricercare le giaciture rispetto alle quali lo stato tensionale ha solo componenti normali, cio\u00e8 del tipo\ntale che risulti identicamente formula_64.\nDal punto di vista algebrico, il problema enunciato corrisponde ad un problema agli autovalori, cio\u00e8 di ricerca degli autovettori formula_13 ed autovalori formula_66 del tensore formula_60.\nPosto nella forma (formula_68 \u00e8 il tensore identit\u00e0)\nil problema \u00e8 equivalente alla ricerca dello spazio nullo (il kernel) dell'operatore formula_70, definito dalla relativa condizione di singolarit\u00e0 (la \"equazione caratteristica\" dell'operatore formula_60)\nQuesta assume l'espressione di un'equazione algebrica di terzo grado\nove i coefficienti formula_74 sono gli \"invarianti\" del tensore formula_60 e sono definiti dalle\nEssendo il tensore formula_60 simmetrico, un teorema dell'algebra assicura che l'equazione caratteristica ammetta tre radici reali formula_78 e, inoltre, che i tre autovettori associati formula_79 siano tra loro ortonormali:\ndove con formula_81 si indica il simbolo di Kronecker.\nIn conclusione, per ogni punto esistono tre giaciture tra loro ortogonali, chiamate piani principali di tensione, con vettori normali formula_79 (le direzioni principali di tensione), rispetto alle quali il vettore tensione ha solo componenti normali formula_83 (le tensioni principali) e manca di componenti tangenziali. Si dimostra che le tensioni principali rappresentano i valori massimi (e minimi) attinti dallo stato tensionale in un punto al variare della giacitura passante per esso.\nLa rappresentazione spettrale del tensore delle tensioni formula_60, cio\u00e8 la rappresentazione del tensore in una base costituita dalle tre direzioni principali di tensione, \u00e8 data dalla matrice diagonale\nNella rappresentazione spettrali, gli invarianti dello stato tensionale attingono la seguente espressione:\nParte sferica e deviatorica del tensore delle tensioni.\nCome ogni tensore, il tensore delle tensioni di Cauchy formula_56 pu\u00f2 essere decomposto in una parte sferica e una parte deviatorica\ndove formula_89 \u00e8 la tensione media\nLa parte sferica formula_91 del tensore delle tensioni \u00e8 rappresentativa di uno stato idrostatico di tensione.\nStato piano di tensione.\nQuando il valore di una delle tensioni principali \u00e8 zero, sono nulle le componenti di tensioni nel relativo piano principale e si parla di stato \"tensioni piane\". Assunta formula_92 come la relativa direzione principale, il vettore delle tensioni ha la seguente rappresentazione in una base di vettori ortonormali formula_21\nUno stato di tensioni piane caratterizza tipicamente lo stato di sforzo di un corpo in cui una delle dimensioni \u00e8 molto piccola rispetto alle rimanenti due (un guscio, ad esempio).\nI cerchi di Mohr delle tensioni.\nIl cerchio di Mohr \u00e8 una rappresentazione grafica dello stato tensionale in un punto, proposta nel 1892 da Mohr. Essa \u00e8 particolarmente significativa nel caso di stato piano di tensioni e permette la determinazione in modo semplice delle tensioni principali, delle tensioni tangenziali massime e dei piani principali di tensione.\nI tensori delle tensioni di Piola-Kirchhoff.\nLa descrizione dello stato tensionale \u00e8 espressa in modo naturale in forma euleriana con riferimento alla configurazione attuale e facendo uso del tensore di Cauchy. Nel caso di spostamenti e deformazioni finite, lo stato tensionale pu\u00f2 anche essere espresso in una formulazione lagrangiana, cio\u00e8 facendo riferimento alla configurazione di riferimento iniziale, mediante l'uso dei \"tensori nominali di tensione di Piola-Kirchhoff\", il cui significato \u00e8 prettamente matematico.\nNell'ipotesi di piccoli spostamenti e rotazioni, i tensori nominali di tensione e il tensore di Cauchy coincidono: in tal caso \u00e8 solito far uso del simbolo formula_57 per indicare il tensore delle tensioni.\nOsservazione sul concetto di tensione.\nL'esistenza delle tensioni \u00e8 affermata in maniera assiomatica. Problematica risulta la giustificazione di tale assunzione con argomentazioni di natura fisica, mediante una sua verifica con dati sperimentali: essendo relativa a punti interni del corpo, \u00e8 impossibile operare realmente dei tagli per poi \"misurare\" sulla superficie di taglio il valore della tensione, in quanto l'operazione di taglio altererebbe in modo drammatico lo stato tensionale che si intenderebbe misurare. In conclusione si pu\u00f2 affermare soltanto che \"la definizione delle tensioni rappresenta una ipotesi ragionevole sulla natura del continuo e che la giustificazione di tale costrutto o modello mentale \u00e8 da ricercarsi nel suo valore metodologico, cio\u00e8 [...] dai proficui risultati ai quali si perviene col metodo su esso fondato\" (Baldacci, 1984)"}
{"id": "553695", "revid": "965226", "url": "https://it.wikipedia.org/wiki?curid=553695", "title": "Herg\u00e9", "text": "Biografia.\nGiovinezza a Bruxelles (1907-1925).\nOrigini familiari (1907-1914).\nGeorges Prosper Remi \u00e8 nato al numero 25 di via Cranz (diventato il numero 33 di via Philippe Baucq) a Etterbeek, comune dell'agglomerazione di Bruxelles, il 22 maggio 1907 alle 7:30. Viene battezzato qualche settimana dopo, il 9 giugno, presso la chiesa parrocchiale del comune; sua madrina \u00e8 sua nonna materna, Antoinette Roch.\nI suoi genitori fanno parte della classe media di Bruxelles: Alexis Remi (1882-1970) \u00e8 impiegato nel laboratorio tessile per bambini Van Roye-Waucquez (a Saint-Gilles) e \u00c9lisabeth Dufour (1882-1946), ex-sarta, \u00e8 disoccupata.\nSuo padre, vallone, era nato da un'unione illegittima tra una domestica, L\u00e9onie Dewigne (1860-1901) e probabilmente Alexis Coismans, un falegname di ventiquattro anni. Il fatto che si present\u00f2 presso la casa comunale per registrare la nascita dei gemelli e la scelta del nome di uno dei due bambini sembrerebbe dargli la paternit\u00e0 di Alexis e L\u00e9on Remi. Alcuni pensano invece che il padre sarebbe Gaston, conte Errembault di Dudzeele (1847-1929), dai cui genitori lavorava L\u00e9onie come domestica a Chaumont-Gistoux. Trascurata da Coismans, la giovane donna spos\u00f2 Philippe Remi, che riconobbe i ragazzi (settembre 1893). Questo affare misterioso ha portato Serge Tisseron a dire che nell'opera di Herg\u00e9 \u00e8 presente il peso di un segreto di famiglia.\nPer quanto riguarda \u00c9lisabeth, \u00e8 fiamminga, il che fece dire a Georges Remi: \"Sono un belga sintetico.\"\nDopo la nascita di Georges, la famiglia trasloca di continuo. Il 26 giugno 1908, si installano al numero 34 di via di Theux, a Etterbeek, la casa dell'idraulico Joseph Dufour (1853-1914) e Antoinette Roch (1854-1935), i genitori di \u00c9lisabeth. Di salute cagionevole, la giovane madre ebbe una ricaduta di pleurite nella primavera del 1909.\nGli attriti familiari convincono la giovane coppia di andarsene e di installarsi al numero 57 di viale Jules Malou nello stesso comune. Il 26 marzo dello stesso anno nasce a Ixelles Paul Remi (1912-1986), il fratello minore di Georges con cui avr\u00e0 pochi contatti. Il giorno dopo, i Remi si installano al numero 91 di via di Theux a Ixelles.\nGli inizi a Le Petit Vingti\u00e8me.\nArriv\u00f2 quasi per caso al fumetto, linguaggio poco considerato in quegli anni lontani, affascinato da autori come George McManus (di cui apprezzava il tratto pulito ed efficace di Arcibaldo e Petronilla) e da un altro linguaggio recente, il cinema. Le sue prime storie, ancora ingenue, hanno didascalie come \u00abUnited Rovers pr\u00e9sente: un grand film comique\u00bb. Cinema su carta, insomma, e del cinema assimila il ritmo, le inquadrature, la regia dinamica. Nel 2007 \u00e8 stato ritrovato un suo primo esempio di \"fumetto\" realizzato su un muro della sede del gruppo scout cui apparteneva da ragazzo.\nGiovanissimo, entra nella professione grazie all'abate Wallez, che vede in lui un ragazzo dotato, in grado di coinvolgere i pi\u00f9 giovani col suo segno. \u00c8 quindi sulle pagine del Petit Vingti\u00e8me, supplemento del quotidiano cattolico Le Vingti\u00e8me Si\u00e8cle, che parte la grande avventura di Tintin (il pi\u00f9 noto personaggio di Herg\u00e9) e del suo autore. All'inizio Georges \u00e8 fortemente guidato e condizionato da Wallez, che attraverso Tintin vuole solo portare un preciso messaggio di parte ai bambini, ma appena possibile Herg\u00e9 comincia a dare la propria personalissima impostazione alla serie e a spiccare il volo.\nPi\u00f9 della met\u00e0 degli albi li realizza prima della fine della seconda guerra mondiale. La sua presenza professionale nell'ambiente della destra cattolica estrema (esplicita area di riferimento del giornale per cui lavorava) e la successiva collaborazione col quotidiano Le Soir nel periodo in cui era sotto il controllo diretto degli invasori nazisti, costarono a Herg\u00e9, dopo la guerra, il periodo peggiore della sua vita. Venne accusato di collaborazionismo, nonostante avesse solo pubblicato avventure a fumetti per bambini, e conseguentemente rischi\u00f2 il carcere (se non la vita). Ma in suo aiuto arriv\u00f2 inaspettatamente Raymond Leblanc, un ben noto partigiano che voleva fondare il settimanale Tintin e testimoni\u00f2 in suo favore.\nLo studio Herg\u00e9.\nDotato di grande creativit\u00e0, periodicamente martoriato dalla depressione, sommerso dal lavoro, Herg\u00e9, che gi\u00e0 nel periodo bellico era ricorso al contributo di amici (pur senza accreditarli apertamente) per continuare la serie Tintin (e il resto) a ritmo serrato, nel dopoguerra raccoglie attorno a s\u00e9 un gruppo di eccezionali autori (ciascuno dei quali sar\u00e0 poi famoso per proprie serie) e fonda gli Studios Herg\u00e9.\nEdgar Pierre Jacobs (il creatore di Blake e Mortimer), Bob de Moor (Barelli), Jacques Martin (Alix, Lefranc), Roger Leloup (Yoko Tsuno), sono alcuni dei grandi del fumetto francofono che hanno lavorato con lui, portando il personaggio Tintin al successo internazionale. Le esigenze di produzione lo allontanano dallo stile un po' naif delle prime avventure, costringendolo a rimontarle e ridisegnarle per le successive edizioni in albo, adeguandole al nuovo stile grafico (ormai consolidato nella cosiddetta linea chiara), anche per l'influenza dei suoi collaboratori e della necessit\u00e0 di una lavorazione d'\u00e9quipe, nella quale per\u00f2 sceneggiature e disegni principali sono sempre restati strettamente legati a lui, tanto da convincerlo che, alla sua morte, nessuno avrebbe dovuto continuare la serie, perch\u00e9, diceva, \u201cTintin sono io\u201d. Cos\u00ec, nonostante il successo inossidabile e l'alta capacit\u00e0 professionale e artistica dei suoi collaboratori, alla morte di Herg\u00e9 Tintin non ha pi\u00f9 avuto un seguito, pur continuando a vendere ininterrottamente le ristampe delle sue avventure che sono ormai un classico.\nL'uomo.\nGeorges Remi \u00e8 stato un uomo dalla personalit\u00e0 complessa e sofferta, due matrimoni e nessun figlio, periodi di insofferenza totale nei confronti dei suoi stessi personaggi. Senza volerlo \u00e8 diventato un riferimento assoluto per la \"letteratura disegnata\" e la sua opera \u00e8 presente nell'immaginario collettivo tanto da essere citata negli ambiti pi\u00f9 diversi. Spielberg \u00e8 uno dei tanti registi famosi che confessano di esserne stati affascinati (tanto da aver portato sul grande schermo il generoso reporter Tintin, insieme al regista Peter Jackson, con\" Le avventure di Tintin - Il segreto dell'Unicorno\"). Con tutti i suoi problemi e i suoi lati oscuri, Herg\u00e9 ha lasciato un segno indelebile. Come spesso succede, il personaggio \u00e8 un po' il suo autore e un po' ne \u00e8 diverso, quasi una trasposizione in meglio, una sorta di aspirazione ideale del suo creatore. In questo senso, come afferma Beno\u00eet Peeters nella sua corposa biografia del pap\u00e0 di Tintin, Herg\u00e9 \u00e8 \"figlio di Tintin\". Il personaggio ha contribuito con la sua stessa esistenza a modificare il carattere del proprio autore, facendolo lentamente uscire dalla frenesia iniziale, dal tormento dei periodi oscuri, fino alla luminosit\u00e0 delle nevi himalayane celebrate nell'episodio \"Tintin in Tibet\", a un nuovo periodo di serenit\u00e0 e, infine, di maggiore saggezza.\nAlla sua opera come artista \u00e8 stato dedicato un museo in Belgio, il Mus\u00e9e Herg\u00e9, a Louvain-la-Neuve, inaugurato il 2 giugno 2009."}
{"id": "553696", "revid": "767487", "url": "https://it.wikipedia.org/wiki?curid=553696", "title": "Plasmina", "text": "La plasmina \u00e8 un importante enzima, appartenente alla classe delle idrolasi che degrada molte proteine del plasma sanguigno, e in particolare la fibrina dei trombi, con preferenza per la lisina e l'arginina. \u00c8 pi\u00f9 specifica della tripsina. La degradazione della fibrina \u00e8 chiamata fibrinolisi.\n\u00c8 una serin proteasi che \u00e8 rilasciata sotto forma di \"plasminogeno\" nella circolazione e attivata dall'attivatore tissutale del plasminogeno (tPA), dall'attivatore urochinasi del plasminogeno (uPA), dalla trombina, dalla fibrina e dal fattore XII (fattore di Hageman). \u00c8 resa inattiva dall'antiplasmina-alpha 2, dalla macroglobulina-alpha 2 e dall'inibitore della serin proteasi (serpina).\nOltre alla fibrinolisi, la plasmina proteolizza proteine in altri vari sistemi: essa attiva le collagenasi, alcuni mediatori del sistema del complemento e indebolisce il muro dei follicoli di Graaf (che portano all'ovulazione). Frammenta la fibrina, la fibronectina, la trombospondina, la laminina e il fattore di von Willebrand.\nUna deficienza di plasmina pu\u00f2 portare alla trombosi, poich\u00e9 i trombi non sono adeguatamente degradati."}
{"id": "553699", "revid": "436907", "url": "https://it.wikipedia.org/wiki?curid=553699", "title": "Pigs of the Roman Empire", "text": "Pigs of the Roman Empire \u00e8 un album in studio del gruppo musicale statunitense Melvins e del musicista britannico Lustmord, pubblicato nel 2004 dalla Ipecac Recordings.\nL'album risulta particolarmente contaminato dalle ambientazioni elettroniche create da Lustmord."}
{"id": "553702", "revid": "599013", "url": "https://it.wikipedia.org/wiki?curid=553702", "title": "Nss", "text": ""}
{"id": "553703", "revid": "446353", "url": "https://it.wikipedia.org/wiki?curid=553703", "title": "PIAT", "text": "PIAT (Projector, Infantry, Anti-Tank - proietto anticarro per fanteria) \u00e8 stata un'arma anticarro adottata dall'Esercito britannico e da quelli del Commonwealth durante e successivamente alla seconda guerra mondiale. Esso sostitu\u00ec il fucile anticarro Boys da 13,97\u00a0mm, ormai divenuto obsoleto dopo il 1941 essendo in grado di penetrare la corazza dei carri nemici solo di fianco e a breve distanza (le prestazioni dichiarate erano 21\u00a0mm di acciaio perforati a 300 m).\nLa principale peculiarit\u00e0 del PIAT era il suo funzionamento: non era infatti un lanciarazzi come i contemporanei bazooka e Panzerschreck, ma era invece costruito secondo il principio del mortaio spigot, che spara granate di maggiore calibro del lanciatore.\nLa granata non era quindi propulsa da un razzo ma da una carica di lancio, sistemata dentro il codolo della stessa. Questa carica era innescata da un mollone controllato dal grilletto, che la colpiva con violenza sufficiente per provocarne l'esplosione. Il sistema era corredato da un tozzo e pesante monopiede di sostegno, un meccanismo per il calcolo dell'alzo, un rozzo manico e un grande grilletto. La bomba era dotata di un codolo di stabilizzazione, ed era inserita dentro il tubo di lancio, con il codolo che a sua volta era inserito dentro un tubo pi\u00f9 piccolo,\nIl PIAT era una tipica arma di concezione britannica, assai macchinosa e pesante, ma con una dose di inventiva non indifferente. La dotazione comprendeva sia una granata HEAT controcarro, sia esplosiva HE o nebbiogena, mentre l'alzo, con un monopiede e il mirino a tacche, era regolabile anche per le esigenze dei combattimenti nei centri abitati.\nMa il principale problema del PIAT era il suo principio, basato sulla molla d'armamento, perch\u00e9 manualmente era assai difficile da riarmare. Siccome essa veniva usualmente riarmata dall'esplosione della carica di lancio, se questa falliva, allora il PIAT diventava praticamente inutilizzabile: troppo difficile riarmarlo sotto il fuoco nemico. Ovviamente, la possibilit\u00e0 che una granata fallisse l'armamento era da tenersi sempre presente, ma mentre con altri tipi di lanciarazzi bastava sostituire il razzo, con il PIAT bisognava anche riarmare il meccanismo. Inoltre il fatto che la granata veniva sparata con una carica di lancio rendeva il lanciatore pesante e la gittata, a causa della forza dello scoppio, non poteva essere portata a livelli molto elevati, mentre non vi era alcun modo di ottenere una propulsione prolungata, come possibile con un motore a razzo.\nIl PIAT rimase ben oltre la fine della guerra tra l'armamento standard della fanteria inglese, anche perch\u00e9 la granata, dato il calibro elevato, era assai efficace contro ogni corazzato. Ma in seguito venne sostituito senza rimpianti, anche perch\u00e9 la granata aveva la tendenza a esplodere improvvisamente al momento dello sparo, se conservata per troppo tempo. Se ne tentarono anche versioni sperimentali con 14 lanciagranate sistemati su veicoli leggeri e anche in altre combinazioni.\nIl PIAT era un sistema pi\u00f9 tozzo, e se non altro pi\u00f9 compatto del Bazooka statunitense (1m contro 1,38, 100\u00a0mm contro 60), tuttavia il peso era pi\u00f9 che doppio (14,52 contro 6\u00a0kg). Le capacit\u00e0 perforanti erano maggiori, ma la gittata massima era inferiore (340 contro 600 m). La granata era meno pesante rispetto ai 1,6\u00a0kg di quella dell'arma statunitense, ma essa aveva una testata in proporzione pi\u00f9 pesante. Quando apparve, negli anni del dopoguerra, il Super Bazooka M20, con calibro 89\u00a0mm e peso grossomodo simile, anche il vantaggio della potenza perforante venne perso, mentre restava solo quello della compattezza.\nNondimeno, quest'arma aveva complessivamente un grande vantaggio per l'industria britannica, quello di avere una produzione estremamente rapida ed economica. Inoltre non vi erano altre alternative al momento dell'adozione.\nIl concetto del PIAT non venne comunque ripreso da altre armi postbelliche, che erano piuttosto progettate come lanciarazzi o cannoni senza rinculo.\nL'estremo epigono della genealogia di armi portatili controcarro britanniche, il LAW-80, non ha nessun punto di contatto tecnologico con il PIAT, nondimeno ne conserva vagamente l'aspetto e una certa originalit\u00e0 di progettazione, con un tubo abbastanza corto e tozzo, struttura complessa e con un peso notevole per la categoria, anche per via del fucile di aggiustamento abbinato."}
{"id": "553706", "revid": "8381", "url": "https://it.wikipedia.org/wiki?curid=553706", "title": "Mobutu", "text": ""}
{"id": "553708", "revid": "1305772", "url": "https://it.wikipedia.org/wiki?curid=553708", "title": "Placebo (album)", "text": " \nPlacebo \u00e8 l'album d'esordio del gruppo musicale omonimo, pubblicato nel 1996 dalla Hut Records e dalla Virgin Records.\nNel 2007 \u00e8 stato incluso nella lista dei 25 migliori album Britpop secondo IGN.\nDescrizione.\nAnticipato ufficialmente dal singolo \"Come Home\" che li fa conoscere al grande pubblico, con questo album i Placebo ottengono inizialmente un tiepido successo, successivamente grazie alla pubblicazione del quarto singolo \"Nancy Boy\", il disco \u00e8 riuscito a raggiungere la quinta posizione in classifica definendo i Placebo come band rivelazione dell'anno.\nIl disco \u00e8 un album di canzoni rock, brevi e dirette, con suoni crudi e un basso spesso in primissimo piano, le tematiche dei testi toccano argomenti come droga, depressione e perversioni sessuali. Le tracce di batteria, seppur composte da Steve Hewitt, sono state registrate dal batterista Robert Schultzberg, successivamente rimpiazzato dallo stesso Hewitt pochi mesi dopo.\nNel 2006 \u00e8 stata pubblicata una \"10th Anniversary Edition\" dell'album, comprendente di un cofanetto contenente l'album con quattro tracce bonus (una delle quali era gi\u00e0 presente come traccia fantasma) e un DVD con video musicali, esibizioni dal vivo e altri contenuti, per festeggiare i dieci anni di attivit\u00e0 del gruppo."}
{"id": "553711", "revid": "775372", "url": "https://it.wikipedia.org/wiki?curid=553711", "title": "Composizione del Congresso di Stato", "text": "La composizione del Congresso di Stato, cio\u00e8 dell'organo esecutivo della Repubblica di San Marino, \u00e8 la seguente.\nXXIII Legislatura (1993-1998).\nDopo le elezioni politiche del 1993 si costituisce una coalizione formata da Partito Democratico Cristiano Sammarinese e Partito Socialista Sammarinese.\nXXIV Legislatura (1998-2001).\nDopo le elezioni politiche del 1998 si costituisce una coalizione formata da Partito Democratico Cristiano Sammarinese e Partito Socialista Sammarinese.\nNel 2000 si costituisce una nuova compagine formata da Partito Democratico Cristiano Sammarinese, PPDS e SR.\nXXV Legislatura (2001-2006).\nLa legislatura si apre a seguito delle elezioni politiche del 2001.\nXXVI Legislatura (2006-2008).\nA seguito alle elezioni politiche del 2006 per il rinnovo del Consiglio Grande e Generale \u00e8 emersa una maggioranza di centrosinistra, formata da Partito dei Socialisti e dei Democratici, Alleanza Popolare dei Democratici Sammarinesi e Sinistra Unita che controlla 32 dei 60 seggi del Parlamento monocamerale della Repubblica.\nIl 27 luglio 2006 tale maggioranza ha espresso un Congresso di Stato composto da 6 Segretari di Stato del PSD, 2 di AP e 2 di SU.\nXXVII Legislatura (2008-2012).\nDopo le elezioni politiche del 2008 si costituisce una coalizione di centrodestra formata dal Patto per San Marino Partito Democratico Cristiano Sammarinese, Alleanza Popolare dei Democratici Sammarinesi, Noi Sammarinesi, Nuovo Partito Socialista, Moderati, Arengo e Libert\u00e0, Euro Popolari Sammarinesi.\nXXVIII legislatura (2012-2016).\nLa legislatura si apre a seguito delle elezioni politiche del 2012, che vedono la vittoria della coalizione composta da Partito Democratico Cristiano Sammarinese, Partito dei Socialisti e dei Democratici ed Alleanza Popolare. Il Congresso \u00e8 composto da otto Segretari di Stato:\nXXIX legislatura (2016-2019).\nLa legislatura si apre a seguito delle elezioni politiche del 2016, che si chiudono con la vittoria della coalizione Adesso.sm, composta da Sinistra Socialista Democratica, Repubblica Futura e Movimento Civico10; in seguito al secondo turno di ballottaggio. Il Congresso \u00e8 composto da sette Segretari di Stato:\nXXX legislatura (2019-in carica).\nLa legislatura si apre a seguito delle elezioni politiche del 2019, che si concludono in seguito al primo turno di votazione con l'accordo post-elettorale tra Partito Democratico Cristiano Sammarinese, Movimento Civico R.E.T.E. e Domani Motus Liberi. Il Congresso \u00e8 composto da dieci Segretari di Stato: "}
{"id": "553715", "revid": "33689", "url": "https://it.wikipedia.org/wiki?curid=553715", "title": "Panzerschreck", "text": "Il Panzerschreck (letteralmente \"spaventa-carri\" in tedesco), la cui denominazione ufficiale era Raketepanzerb\u00fcchse 43 (RPzB 43), \u00e8 un lanciarazzi anticarro portatile usato dall'esercito tedesco durante la seconda guerra mondiale.\nIl principio di funzionamento del Panzerschreck era lo stesso del bazooka statunitense: un tubo cilindrico in cui veniva inserito da una delle due estremit\u00e0 un proiettile a razzo dotato di una carica cava. Tale proiettile veniva sparato uscendo dall'altra estremit\u00e0 del tubo senza produrre un rinculo rilevante, rendendolo perfetto anche per l'uso da parte di un semplice fante in ruolo anticarro.\nNel 1942, in Tunisia, si ebbe il primo scontro della 2\u00aa guerra mondiale fra truppe terrestri statunitensi e tedesche.\nIn questa occasione, i tedeschi rimasero impressionati dalle caratteristiche dell'arma controcarro portatile che le truppe statunitensi impiegavano: il lanciarazzi Bazooka.\nQuesto era una grave minaccia per i carri tedeschi, in quanto la carica cava di cui era dotato il razzo sparato poteva perforare la corazza di quasi tutti i carri in dotazione alle Panzerdivisionen ed inoltre, considerando che era un'arma portatile e che era di costruzione particolarmente semplice ed economica, quindi largamente distribuibile tra le truppe di fanteria, ne venne presa in considerazione la riproduzione da parte tedesca, che venne ordinata alla HASAG di Meuselwitz nel 1943.\nCaratteristiche.\nIl Panzerschreck nacque come riproduzione del bazooka con piccoli aggiustamenti: il calibro era di 88 mm anzich\u00e9 di 60 mm, e il sistema utilizzato per l'accensione del razzo al momento della pressione del grilletto nel sistema tedesco era basato su un generatore magnetico di elettricit\u00e0, anzich\u00e9 su un pacco batteria come nel sistema statunitense. Anche la presenza di uno scudo di protezione per il tiratore posto sul lato sinistro del tubo di lancio, necessario in quanto il motore del razzo era ancora in funzione dopo l'uscita dal tubo lanciatore, differenziava l'arma tedesca da quella statunitense.\nCome tutte le armi di questa categoria, anche il RPzB 43 al momento dello sparo del proprio razzo, generava una violenta vampata di gas di scarico che usciva dal retro del tubo di lancio, con grande pericolo nei confronti del personale che si fosse trovato nelle vicinanze e posteriormente all'arma. Sempre per tale vampata posteriore, era improponibile l'uso di questo lanciarazzi anticarro portatile dall'interno di luoghi chiusi (stanze o veicoli), pena la perdita degli stessi operatori dell'arma.\nRuolo.\nAll'epoca, nell'esercito tedesco era presente un'altra arma anticarro portatile: il lanciagranate Panzerfaust.\nQuest'ultimo era dotato di un tubo di lancio di dimensioni estremamente ridotte, in quanto tutta la parte anteriore della testata anticarro sporgeva anteriormente dal tubo di lancio su cui era montata direttamente in fabbrica e pronta all'uso. Le dimensioni inferiori di quest'arma e la sua semplicit\u00e0 di utilizzo, la rendevano perfetta per una distribuzione in larga scala per uso individuale, mentre il Panzerschreck, pi\u00f9 preciso e con maggiore gittata (oltre 150 m contro meno di 100 m) ma anche leggermente pi\u00f9 ingombrante (era lungo 1,67 m) e pesante (9,5 kg senza il razzo contro i 6,5 kg del Panzerfaust armato), era pi\u00f9 adatto ad un uso con due operatori (tiratore e servente) in ambito di reparto. La sua funzione era di abbattere i mezzi corazzati con una copertura fino a 13 cm di spessore."}
{"id": "553720", "revid": "2028514", "url": "https://it.wikipedia.org/wiki?curid=553720", "title": "Cotoletta alla milanese", "text": "La cotoletta alla milanese (co(s)toleta a la milanesa in lingua lombarda) \u00e8, insieme al risotto alla milanese, al panettone e alla polenta il piatto pi\u00f9 tipico e conosciuto di Milano.\nPreparazione.\nTradizionalmente la cotoletta consiste in una fetta di lombata di vitello con l'osso, impanata e fritta nel burro, il quale alla fine viene versato sulla cotoletta. Versioni moderne tendono a evitare quest'ultimo passaggio e a sostituire il burro con fettine di limone che vengono spremute dal commensale una volta che il piatto \u00e8 stato servito.\nAlla versione tradizionale, pi\u00f9 alta, in cui la carne resta morbida e deve mantenere vicino all'osso un bel colore rosato, si \u00e8 affiancata negli ultimi anni una versione pi\u00f9 sottile, senza osso, dove la carne viene battuta fino ad assottigliarla moltissimo prima dell'impanatura. Il sapore della carne viene cos\u00ec fortemente ridotto dalla prevalenza della crosta molto croccante. Questa versione \u00e8 detta \"oreggia d'elefant\" (orecchia d'elefante), per la caratteristica forma che assume.\nLa fragranza dell'impanatura e la morbidezza della carne sono il segreto della cotoletta alla milanese. Dosando con perizia l'impanatura, scegliendo gli ingredienti (ad esempio, mollica di pane bianco raffermo ma non vecchio) e la temperatura della fiamma, si possono ottenere risultati ottimi. Una recente versione della cotoletta, preparata soprattutto nella stagione estiva, prevede di servirla fredda coperta da pomodori, tagliati in pezzi sottili, e rucola.\nStoria.\nSecondo alcuni storici, la prima indicazione della cotoletta nella cucina milanese risale al piatto di \"lombolos cum panitio\" contenuto nell'elenco delle portate del pranzo dei canonici di Sant'Ambrogio durante le festivit\u00e0 solenni nel secolo duodecimo, descrizione riportata da Pietro Verri\nSulla base di questa citazione il comune di Milano il 17 marzo 2008 ha assegnato con una delibera la \"denominazione comunale\" (De.Co.) alla \"costoletta alla milanese\".\nLa cotoletta \u00e8 al centro di una disputa accademica fra la cucina italiana, che appunto la considera milanese, e la cucina austriaca, secondo la quale sarebbe solo una versione della \"Wiener Schnitzel\" viennese. Forse versioni di \"schnitzel\" precedenti a quella milanese esistevano gi\u00e0 in Austria, ma infarinate e non impanate: lo suggerirebbero delle note a margine di un rapporto del maresciallo Josef Radetzky, che riportavano notizia di una cotoletta cucinata a Milano che prima era passata nell'uovo e poi fritta nel burro, e che a differenza della viennese era impanata."}
{"id": "553721", "revid": "1149807", "url": "https://it.wikipedia.org/wiki?curid=553721", "title": "Telesubalpina", "text": "Telesubalpina \u00e8 stata un'emittente televisiva di Torino, nata nel 1976, con copertura regionale, oggi di propriet\u00e0 di Gold TV. \u00c8 stata un'emittente di ispirazione cattolica, affiliata al Gruppo Editoriale San Paolo, e spesso ripeteva la programmazione di SAT2000.\nStoria.\nNata nel 1976, irradia sul canale UHF 48, e successivamente anche dai canali UHF 25 e UHF 46; quest'ultimo fu di RTK prima e di RTS poi. Gli studi si trovavano in Corso Matteotti a Torino.\nAlcuni appuntamenti fissi, come il notiziario, i talk show e i serial TV, sono parte del palinsesto di SAT2000, a cui l'emittente \u00e8 affiliata.\n\"Telesu\", il cui logo fino al 2006 \u00e8 stato uno schermo con una freccia blu ascendente da sinistra a destra in diagonale (a indicare l'aldil\u00e0), trasmette in diretta le celebrazioni liturgiche collegandosi col Duomo di Torino, come la messa patronale di San Giovanni Battista e la processione della Consolata. Fra i conduttori storici: Don Domenico Mosso, Padre Reginaldo Frascisco, Don Gianni Carr\u00f9, Don Piero Gallo. Il notiziario \u00e8 intitolato \"Il Regionale\" e fra i conduttori ha avuto Beppe Gandolfo (passato poi al TG5) e Caterina Cannav\u00e0 (passata poi alla RAI).\nIl passaggio di propriet\u00e0 alla Multimedia San Paolo.\nIl 1\u00ba febbraio 2006 il canale \u00e8 stato acquistato da Multimedia San Paolo, societ\u00e0 del Gruppo Editoriale San Paolo che detiene la propriet\u00e0 anche dell'emittente milanese Telenova. Con l'arrivo di un nuovo editore, il logo di Telesu \u00e8 stato eliminato e sostituito con quello di Telenova con in basso la scritta \"Telesubalpina\".\nAl momento del passaggio al digitale terrestre, a Telesubalpina \u00e8 stata assegnata l'LCN 16 e l'emittente \u00e8 veicolata dal mux Telenova (Piemonte), di propriet\u00e0 dell'editore, e dal mux Primantenna. \nDal 1\u00ba aprile 2013 la produzione piemontese \u00e8 stata chiusa, e da allora tutti i programmi erano realizzati negli studi di Telenova a Milano.\nIl passaggio di propriet\u00e0 a Gold TV.\nIl 22 marzo 2019 la famiglia Sciscione, proprietaria del gruppo editoriale di Gold TV, ha acquistato dal Gruppo San Paolo l'emittente e la sua LCN. In seguito Telesubalpina poco prima della mezzanotte fra il 31 marzo ed il 1\u00ba aprile ha iniziato a trasmettere una programmazione fornita da Gold TV, composta da rubriche, videoclip, televendite, 80 Nostalgia e cartoni animati gi\u00e0 trasmessi sulle altre emittenti del gruppo. Il logo \u00e8 inizialmente una semplice scritta con il nome della rete, poi dal 3 aprile viene sostituito da una nuova grafica \"TS - Telesubalpina\".\nIl 17 giugno 2019 Telesubalpina viene sostanzialmente chiusa: il canale assume il logo della webtv Radio Bianconera TV e ne ritrasmette i programmi (anche se spesso in differita) per tutta la giornata, escluse alcune fasce orarie dedicate alle televendite di DMC Shop e di Autoccasioni.\nL'acquisizione della tv di Asti TAI 9.\nNel 1995 la vecchia Tele Asti (meglio conosciuta come TAI 9), viene acquistata dalla stessa Telesubalpina e diventa Telesubalpina Asti. La sede delle trasmissioni si sposta da Viatosto al Centro Culturale San Secondo, nel centro storico di Asti. Vengono trasmessi, sino alla primavera del 2007, le edizioni del TG delle 14 e delle 20.25, e varie rubriche in onda nel corso della settimana, come una dedicato alla Musica e al Teatro, la rubrica sportiva del luned\u00ec Obiettivo Sport, condotta da Enzo Armando, che trattava i risultati sportivi del weekend locale appena trascorso, la storica rubrica Puzzle condotta da Rita Balestrieri che si occupava, al sabato, degli eventi culturali della citt\u00e0 e della provincia, ma spaziava anche su molti altri e numerosissimi temi, e nel mese di settembre la rubrica Aspettando il Palio, andata in onda sino al 2005 e condotta sempre da Rita Balestrieri: una trasmissione che incontrava protagonisti, rettori, fantini e tutte quelle persone legate ed appassionate alla Corsa, ma anche il Capitano del Palio, il mossiere, i giudici di gara e altre personalit\u00e0.\nEventi speciali trasmessi in diretta da Asti.\nSino al 2004 \u00e8 stata curata la differita della sfilata del Festival delle sagre astigiane, con collegamento da Piazza Alfieri curato da Ercole Zuccaro, Anna Gagliardi, Rita Balestrieri e Valentina Fassio. La messa in onda dell'evento, registrato nella mattinata della seconda domenica di settembre venne trasmesso nella serata stessa, e in replica il luned\u00ec e marted\u00ec seguenti alla manifestazione. La corsa del Palio di Asti invece fu trasmessa per la prima volta su Telesubalpina, il 15 settembre 1996 e fu subito uno dei Palii pi\u00f9 difficili: durato ad oltranza, dopo ripetute partenze false, la finale si disput\u00f2 oltre le ore 20, e vide la vittoria del Borgo Don Bosco, 16 anni dopo l'ultima affermazione anche se era in coabitazione con Viatosto. La Corsa venne trasmessa sino al 2005, e la diretta comprendeva dall'arrivo della sfilata in Piazza Alfieri, concludendosi con l'assegnazione dell'ambito drappo dato dalle mani del sindaco, al Rione, Borgo o Comune vincitore (una durata pari tra le 5 ore di diretta e le 6 ore e mezza in caso di Palio prolungato, come accadde nel 1996 e nell'edizione di settembre del 2000).\nNel 2006 il Palio non fu trasmesso inspiegabilmente, tra le contestazioni e le polemiche degli affezionati dell'evento mentre nel 2007 e nel 2008, fu trasmesso per le ultime due volte con un'unica novit\u00e0 di rilievo per\u00f2: oltre alla diretta a livello regionale e locale, la Corsa and\u00f2 in diretta anche in Lombardia, grazie a Telenova che trasmesse l'intero evento, prendendo il posto della trasmissione calcistica NovaStadio che and\u00f2 in onda soltanto dalle 13.45 alle 14.35 circa, e riprendendo soltanto la fascia serale della trasmissione. Dal 2009, i diritti sono passati a GRP che trasmetter\u00e0 per intero la corsa e parte della sfilata anche, per gli anni successivi (dato che sar\u00e0 ufficialmente la nuova tv locale astigiana, sin dall'ottobre 2009).\nRadio Tele Subalpina.\nRadio Tele Subalpina (RTS) \u00e8 stata un'emittente televisiva di Torino, che inizi\u00f2 a trasmettere verso il 1978 sul canale UHF 46, subentrando a Radio Tele Kitsch dagli studi di Via dei Mille. Molti erano i programmi, fra cui quelli dedicati ai giovani talenti e dilettanti.\nNel 1981 divenne propriet\u00e0 della Diocesi di Torino che le cambi\u00f2 il nome in Telesubalpina.\nRadio Tele Kitsch.\nRadio Tele Kitsch (RTK) \u00e8 stata un'emittente televisiva di Torino che trasmetteva sulla frequenza UHF 46. \nFondata nel 1977 da Ennio Pedrini, gi\u00e0 direttore e fondatore, dagli anni cinquanta, di giornali come il Corriere di Torino, Il Monitore valdostano, sarebbe dovuta essere una naturale continuazione e un ampliamento visivo dell'emittente radiofonica omonima, ma ebbe breve esistenza. Il progetto iniziale era particolarmente incentrato sulle corrispondenze dell'arte figurativa, dalla pittura alla scultura con la musica, col teatro, col cinema e con l'elettronica. Sul medesimo canale, presero il via le trasmissioni di Radio TeleSubalpina prima e di Telesubalpina poi."}
{"id": "553722", "revid": "392518", "url": "https://it.wikipedia.org/wiki?curid=553722", "title": "Gotthard", "text": "I Gotthard sono un gruppo heavy metal fondato a Lugano, Svizzera, nel 1992.\nSpesso considerati uno dei gruppi di maggior successo della Svizzera, i Gotthard hanno venduto oltre 3 milioni di dischi nel mondo, di cui un milione nella sola Svizzera, e praticamente tutti i dischi della band sono entrati nelle classifiche svizzere rendendoli tra i gruppi pi\u00f9 famosi in patria. I Gotthard hanno trovato un'elevata popolarit\u00e0 anche in Germania e in Giappone dove la band \u00e8 regolarmente presente nelle classifiche.\nAttualmente, sono al quarto posto nella lista degli artisti secondo il successo dei loro album nella classifica svizzera, con pi\u00f9 di 560 settimane di permanenza complessiva.\nBiografia.\nGli inizi: Gotthard e Dial Hard (1992 - 1994).\nI Gotthard nascono nel 1992 a Lugano, nel cantone Ticino, nella Svizzera italiana. Originariamente sotto il nome di Krak, il gruppo era composto dal cantante Steve Lee, il chitarrista Leo Leoni, il bassista Marc Lynn, ed il batterista Hena Habegger. Curiosamente Lynn proveniva dai China, altro gruppo svizzero di discreto successo.\nSotto la guida del ex-bassista/songwriter dei Krokus Chris von Rohr, la band cambi\u00f2 nome in Gotthard, ispirato dal nome del Passo del San Gottardo (nel Cantone Ticino, in Svizzera) e con l'evidente gioco con le parole inglesi \"\"got\" e \"hard\"\", concludendo un contratto discografico con la BMG.\nCon von Rohr in veste di produttore e co-compositore, la band entr\u00f2 in studio per il disco di debutto. L'album d'esordio, l'eponimo \"Gotthard\", venne pubblicato nel 1992 ed ottenne un buon successo stazionando per nove mesi nella classifica elvetica. I principali compositori dell'album furono von Rohr, Lee e Leoni, mentre Vivian Campbell (divenuto in quel periodo chitarrista dei Def Leppard) partecip\u00f2 come ospite suonando nei brani \"Firedance\" e \"Get Down\". Il disco conteneva anche la reinterpretazione di \"Hush\" di Joe South (resa celebre dai Deep Purple).\nGli svizzeri girarono i video dei brani \"Hush\" e \"All I Care For\", trasmessi a ruota su MTV e rimasero per 15 settimane nelle classifiche svizzere, raggiungendo la quinta posizione e guadagnando il disco di platino. Suonarono poi in Germania al fianco dei Victory e nel resto d'Europa come supporto ai Magnum.\nAprirono in seguito un concerto per Bryan Adams a Zurigo e parteciparono a diversi festival in tutta Europa. Nel 1993 ricevettero una nomination per i World Music Awards e nel frattempo tornarono in studio per le incisioni di un nuovo album, sempre con la collaborazione del mentore von Rohr, ancora una volta nel ruolo di produttore e compositore. Il secondo album, pubblicato nel 1994, prese il intitolo di \"Dial Hard\". Anche questo ottenne un elevato successo raggiungendo il primo posto nella classifica elvetica per molte settimane e raggiunse il disco di platino; riusc\u00ec ad entrare anche nelle classifiche tedesche e giapponesi. In tour, la band venne accompagnata dal giovane chitarrista Igor Gianola.\nI singoli \"Mountain Mama\" e \"I'm on My Way\" vennero trasmessi su MTV.\nI primi successi: G. e il tour acustico di D-Frosted (1995 - 1998).\nLa band, assieme a von Rohr, si trasfer\u00ec temporaneamente a Los Angeles per registrare il terzo disco \"G.\" che usc\u00ec nel 1996. La pubblicazione dell'album venne preceduta dal singolo \"Father Is That Enough?\", che raggiunse ottime posizioni in classifica. Il tour di \"G.\" in Svizzera ottenne il tutto esaurito, mentre seguirono altre 20 date in Germania di supporto ai Royal Hunt confermando il loro successo nel resto d'Europa, cos\u00ec come in Giappone. Anche questo album raggiunse la prima posizione nella classifica elvetica e ottenne buone posizioni nelle classifiche del centro Europa. Qualche mese dopo, i Gotthard scrissero il singolo \"Fight for Your Life\" per il lottatore svizzero Andy Hug.\nNel settembre 1997 venne pubblicato il live album \"D-Frosted\", un album acustico registrato dal vivo in Piazza Grande, a Locarno. Questo ottenne un successo a dir poco clamoroso, avvicinando i Gotthard anche ad una fetta di pubblico distante dall'hard rock. Il disco si piazz\u00f2 anch'esso alla prima posizione, ottenendo il primo disco di platino a tre settimane dall'uscita, mentre dopo tre mesi sar\u00e0 doppio platino. L'album, un live acustico, conteneva la reinterpretazione di \"Hush\" ed alcuni brani composti con la collaborazione del chitarrista italiano Vic Vergeat. Alle registrazioni prese parte anche Mandy Meyer, che di l\u00ec a poco entrer\u00e0 nel gruppo come secondo chitarrista.\nIl tour port\u00f2 la band in tutta Europa ottenendo successo in Francia e Spagna.\nOpen, il successo commerciale di Homerun e Human Zoo (1999 - 2003).\nNel gennaio 1999 segu\u00ec il quarto album in studio, \"Open\". Intanto, l'ex chitarrista della band Igor Gianola raggiunge i tedeschi U.D.O. per la pubblicazione del loro disco \"Holy\" nel 1999. I Gotthard salutano la fine del millennio con il maxi singolo natalizio \"Merry X-Mas\" e un concerto in Piazza della Riforma, a Lugano, trasmesso in diretta televisiva dalla RSI la notte del 31 dicembre.\nNel 2000 il gruppo inizi\u00f2 le registrazioni per un nuovo album. Queste ebbero luogo allo Yellowhouse Studio 13, il nuovo studio personale della band, inaugurato a Lugano per l'occasione. Era la prima volta che la band aveva la possibilit\u00e0 di lavorare a casa propria, e per questo motivo si decise di dare al nuovo album il titolo \"Homerun\". Il disco, le cui sonorit\u00e0 erano sulla linea del precedente \"Open\", diviene il maggior successo commerciale della band, trainato soprattutto dal singolo di lancio \"Heaven\". In quel periodo inoltre Leoni produsse il disco dei DC World, progetto fronteggiato dal cantante dei Krokus Marc Storace creato con l'intento di registrare cover degli AC/DC.\nI Gotthard partirono successivamente per un tour europeo e per alcune date in Giappone. Dopo una breve pausa, tornarono in tour sia come \"headliner\" sia come gruppo spalla ai Bon Jovi e agli AC/DC. Nel gennaio 2002 segu\u00ec \"One Life One Soul - Best of Ballads\", una raccolta delle loro ballad con l'aggiunta di due brani inediti: la reinterpretazione di \"Ruby Tuesday\" dei Rolling Stones e \"Looking at You\". Inoltre usc\u00ec il DVD \"More Than Live\" registrato durante l\"'Homerun Tour\". Verso la met\u00e0 dello stesso anno il gruppo annunci\u00f2 l'interruzione dei rapporti con il loro produttore e compositore Chris von Rohr.\nSegu\u00ec nel 2003 il nuovo album in studio \"Human Zoo\", interamente registrato nello studio del chitarrista Leo Leoni e completato a Los Angeles sotto la supervisione del produttore Marc Tanner. Come di consueto, anche questo lavoro si posizion\u00f2 ai primi posti nelle classifiche svizzere.\nCambiamenti (2004).\nL'anno 2004 segn\u00f2 delle svolte importanti per il gruppo: a maggio Mandy Meyer lasci\u00f2 la band e al suo posto venne preso Freddy Scherer. Pi\u00f9 tardi quell'anno il gruppo fond\u00f2 la propria etichetta, la \"G.Point Records\". In agosto venne pubblicata un'altra raccolta, \"One Team One Spirit - The Very Best\", che vedeva l'inclusione di quattro brani inediti, tra cui la title track \"One Team One Spirit\", utilizzata come colonna sonora ufficiale per la Svizzera ai Giochi Olimpici di Atene, e \"Fire &amp; Ice\", utilizzata come inno dalla squadra di Hockey su ghiaccio del SC Bern. A dicembre si stabil\u00ec un nuovo contratto a lungo termine con la casa discografica Nuclear Blast Records in vista della pubblicazione dei successivi album.\nLipservice e Domino Effect (2005 - 2008).\nIl settimo album in studio \"Lipservice\" vide la luce nel 2005. Dal disco vennero estratti singoli di successo come \"Lift U Up\" e \"Anytime Anywhere\". Inoltre ricevettero un Diamond Award nelle vendite svizzere per il milione di copie vendute nel loro paese.\nNell'aprile 2005 Steve Lee form\u00f2 un progetto temporaneo assieme a Marc Storace dei Krokus e Gigi Moto, per registrare alcuni brani dei Queen in occasione di una loro esibizione allo show televisivo svizzero \"Benissimo\". Il 28 aprile 2006 la band pubblic\u00f2 il terzo album live: \"Made in Switzerland\", insieme ad un DVD di 152 minuti contenente l'esibizione al Hallenstadion di Zurigo nell'ambito del \"Lipservice Tour\". \"Made In Switzerland\" divenne il loro decimo album ad ottenere la prima posizione nelle classifiche, battendo una competizione con i Tool e i Pearl Jam che lanciarono i rispettivi album quella stessa settimana.. Il giorno stesso della pubblicazione dell'album inizi\u00f2 un nuovo tour, che, partendo dalla Svizzera, pass\u00f2 per tutta l'Europa e il Sud America, terminando in Grecia in novembre.\nIl gruppo incise una versione in lingua spagnola dei singoli \"Lift U Up\" e \"Anytime Anywhere\", con i titoli di \"Tu pasi\u00f3n\" ed \"El traidor\", che raggiunsero rispettivamente la posizione numero 15 e la numero 16 della classifica spagnola. Quell'ottobre i Gotthard presero parte ad una serie di tour del festival \"Live n' Louder\", passando per Messico, Argentina e Brasile, assieme a grandi nomi della scena heavy metal come Stratovarius, Black Label Society, Saxon, Nevermore, After Forever, Primal Fear e Sepultura.\nUn anno dopo l'uscita del loro ultimo album, esattamente il 30 aprile 2007, pubblicarono il loro ottavo album in studio: \"Domino Effect\", che prevedibilmente ottenne anch'esso la prima posizione nelle classifiche svizzere. Inoltre venne girato un video musicale per i singolo \"The Call\". Nel maggio 2007 ebbe inizio il \"Domino Effect Tour\", che dopo alcune date in Svizzera e in Ticino si spost\u00f2 nel resto dell'Europa e in Giappone. Nel 2008 venne ripubblicato l'album \"Lipservice\", sfruttando il nuovo successo di \"Lift U Up\" scelta come colonna sonora ufficiale per la Nazionale di calcio della Svizzera agli Europei di quell'anno. A fine anno i Gotthard intrapresero un nuovo mini-tour come spalla dei Deep Purple per festeggiare i quarant'anni di carriera di questi ultimi. Nel gennaio 2009 Steve Lee entr\u00f2 invece temporaneamente nella band di Jon Lord in occasione di alcune date europee.\nNeed to Believe e il decesso di Steve Lee (2009 - 2010).\nIl 4 settembre 2009 usc\u00ec il nono album in studio dei Gotthard, \"Need to Believe\" mentre il 14 agosto venne estratto il singolo omonimo dell'album. Il \"Need to Believe Tour\" inizi\u00f2 il 18 ottobre a Tokyo e si ferm\u00f2 per una pausa dopo il concerto del 19 dicembre sempre in Svizzera a Baar per poi riprendere il 19 febbraio 2010 al \"Fryshuset\" di Stoccolma, Svezia.\nAll'inizio dell'anno la band partecip\u00f2 come ospite speciale agli Swiss Music Awards 2010, cantando il brano \"Don't Let Me Down\" e ricevette il primo disco di platino per l'album \"Need to Believe\".\nNell'ambito del \"Need to Believe Tour\", il 4 giugno la band fece uno spettacolo gratuito negli studi di \"Radio Argovia\" per celebrare i venti anni di trasmissione di quest'ultima, mentre sabato 17 luglio tenne il concerto di chiusura della rassegna \"Swiss Harley Days\" a Lugano, anch'esso gratis. Il 25 settembre la band si esib\u00ec durante l'annuale edizione di \"Miss Svizzera\", cantando la canzone \"Tears to Cry\".\nIl 5 ottobre 2010 il cantante Steve Lee muore coinvolto in un incidente stradale, lasciando la band senza il proprio leader principale. La morte di Lee fa ritornare in classifica tutti gli album dei Gotthard.\nLimbo, album commemorativi e nuovo cantante (2010 - 2011).\nDopo l'uscita il 26 novembre 2010 della raccolta \"Heaven - Best of Ballads 2\" in memoria del loro ex cantante, il gruppo entra in una specie di limbo per decidere se andare avanti o meno. Qualche mese pi\u00f9 tardi, ad inizio febbraio 2011 arriva la conferma ufficiale: si continuer\u00e0 anche senza Lee.\nIn un'intervista concessa a Radio Energy, il chitarrista Freddy Scherer e il bassista Marc Lynn rivelano che 450 candidati si sono presentati per prendere il posto dello sfortunato cantante.\nIl 30 settembre 2011 \u00e8 stato pubblicato l'album live \"Homegrown - Alive in Lugano\", registrato a Lugano il 17 luglio 2010 in occasione degli \"Swiss Harley Days\", mentre dal 2 settembre 2011 \u00e8 disponibile il download del singolo inedito \"The Train\".\nIl 20 novembre 2011 la band comunica di aver trovato la sua nuova voce, Nic Maeder, cantante svizzero residente in Australia. Nello stesso giorno viene reso disponibile sul sito web ufficiale del gruppo il download del primo singolo con il nuovo cantante: \"Remember It's Me\".\nLa rinascita: Firebirth e Bang! (2012 - 2016).\nIl primo album in studio con Nic, intitolato \"Firebirth\", \u00e8 uscito il 1\u00ba giugno 2012, mentre il secondo singolo, \"Starlight\", \u00e8 disponibile in formato digitale dal 20 aprile.\nIl \"Firebirth Tour\" \u00e8 iniziato il 12 maggio 2012 in Sudamerica e nei mesi successivi \u00e8 continuato in Europa, passando per vari festival estivi. Inoltre in autunno, il tour \u00e8 proseguito in Giappone e nelle varie hall d'Europa.\nTra la fine di gennaio e l'inizio di febbraio 2013. la band \u00e8 sbarcata per la prima volta sul suolo nordamericano. L'annuncio \u00e8 stato fatto con il seguente messaggio, postato sul sito ufficiale, in cui si parla della partecipazione alla crociera \"70000 tons of Metal Cruise\" accanto a grandi nomi del metal come Helloween, Sabaton, Kreator:\nA inizio marzo 2013, attraverso il voto dei suoi fan, il sito web \"rockmeeting.com\" ha eletto \"Firebirth\" come il migliore album hard rock dell'anno 2012, davanti a quelli di Kiss e Van Halen. Il 12 maggio 2013 il gruppo riceve il premio \"Best Album Pop/Rock\" ai \"39\u00b0 Prix Walo\", gli oscar svizzeri.\nIn una video intervista realizzata il 25 novembre 2012 prima del concerto di Milano, il chitarrista Freddy Scherer ha rivelato che durante la seconda parte del 2013 la band inizier\u00e0 a scrivere e registrare i brani per quello che sar\u00e0 il successore dell'album \"Firebirth\", la cui uscita \u00e8 prevista per i primi mesi del 2014.\nL'undicesimo album in studio si intitola \"Bang!\" ed \u00e8 stato pubblicato il 4 aprile 2014, in Svizzera tramite l'etichetta discografica , nel resto del mondo la distribuzione \u00e8 avvenuta con PIAS Recordings (dopo la scadenza di contratto non rinnovata con la Nuclear Blast). Il disco si presenta anche in formato digipak con 2 tracce bonus e come vinile. Il 31 gennaio 2014 \u00e8 stato estratto in formato digitale il primo singolo \"Feel What I Feel\". Il CD \u00e8 stato commercializzato in Nord America tramite l'etichetta discografica The End Records, il 24 giugno in formato digitale mentre il 12 agosto \u00e8 uscita una versione deluxe con 3 tracce bonus.\nSono stati pubblicati nei mesi successivi i videoclip corrispondenti ai brani \"Bang!\" e C'est la vie. Il primo \u00e8 di stampo calcistico, ispirato in particolare alla finale, conosciuta anche con il nome Miracolo di Berna, dei mondiali di calcio del 1954. Il secondo \u00e8 stato invece girato a Cuba, pi\u00f9 precisamente per le strade dell'Avana, dal direttore Martin H\u00e4usler usando attori emergenti del luogo come protagonisti, oltre al cantante Nic Maeder.\nL'8 aprile 2014 ha avuto inizio con un \"warm-up show\" nei Paesi Bassi il \"Bang! World Tour\" che \u00e8 proseguito nei mesi estivi con dei festival e poi dall'autunno nelle varie hall europee e mondiali. Nel 2015 il tour \u00e8 andato avanti in vari festival in Europa ed \u00e8 terminato nella primavera del 2016.\n25\u00ba anniversario, film-documentario e Defrosted 2 (2017 - 2019).\nIl 13 ottobre 2016 \u00e8 stato presentato alla stampa il nuovo album in studio \"Silver\", il dodicesimo in 25 anni di una carriera iniziata nel 1992, che \u00e8 stato pubblicato il 13 gennaio 2017 tramite l'etichetta discografica Musikvertrieb in Svizzera e PIAS Recordings nel resto del mondo. Il primo singolo \"Stay with Me\" e il relativo videoclip \u00e8 stato lanciato il 18 novembre. In seguito al rilascio del CD, ha avuto inizio il Silver - 25th Anniversary Tour che ha portato il gruppo sui palchi di tutta Europa e che si \u00e8 concluso ad inizio settembre 2017 con un grande successo di pubblico e varie date sold-out. Il 3 luglio 2017 \u00e8 stato pubblicato il video musicale del brano \"Miss Me\".\nDurante alcuni anni la band \u00e8 stata seguita negli studi di registrazione e nelle tourn\u00e9e, cos\u00ec come in momenti pi\u00f9 intimi dal regista elvetico Kevin Merz. Con il materiale collezionato e anche grazie ad immagini inedite ed interviste si \u00e8 riusciti a realizzare il film-documentario \"Gotthard - One Life, One Soul\" che \u00e8 stato presentato in anteprima mondiale alla 70\u00aa edizione del Locarno Festival il 12 agosto 2017.\nL'uscita al cinema della pellicola \u00e8 avvenuta il 1\u00ba marzo mentre il DVD \u00e8 stato pubblicato il 22 settembre 2018.\nNel 2018, a distanza di venti anni dal tour acustico di D-Frosted, il gruppo ha intrapreso una seconda tourn\u00e9e unplugged intitolata \"Defrosted Part II - Unplugged Tour\" che li ha portati in giro nei club e durante il periodo estivo in vari festival con brani arrangiati in versione acustica. Il disco registrato durante il tour, intitolato \"Defrosted 2\", \u00e8 stato pubblicato il 7 dicembre 2018 tramite l'etichetta discografica Sony Music in Svizzera e Nuclear Blast nel resto del mondo. L'album dal vivo \u00e8 stato preceduto da 2 singoli inediti con i relativi videoclip: il primo \"Bye Bye Caroline\" con la collaborazione del frontman degli Status Quo Francis Rossi uscito il 5 ottobre ed il secondo \"What I Wouldn't Give\" il 9 novembre 2018.\n#13, la raccolta The Eyes of a Tiger ed il nuovo batterista (2020 - presente).\nIl 13 marzo 2020 \u00e8 stato pubblicato il tredicesimo album in studio \"#13\" contenente 13 tracce tramite l'etichetta discografica Sony Music in Svizzera e Nuclear Blast nel resto del mondo. Il disco \u00e8 stato preceduto dal lancio di 2 singoli: \"Missteria\" il 10 gennaio con il relativo video musicale e \"Bad News\" il 21 febbraio 2020. Il tour di promozione per il CD previsto nella primavera del 2020, \u00e8 stato rinviato 3 volte a causa della pandemia di COVID-19: una prima volta all'inverno 2020/2021, poi per l'autunno/inverno del 2021 ed infine spostato alla primavera del 2022.\nIl 2 ottobre 2020, in occasione del decimo anniversario della scomparsa del cantante Steve Lee, \u00e8 stata pubblicata la raccolta \"\" che contiene brani rivisitati in maniera acustica e 2 inediti: la cover di \"Eye of the Tiger\" e \"Tarot Woman\". La pubblicazione \u00e8 avvenuta tramite l'l'etichetta discografica Sony Music in Svizzera e Nuclear Blast nel resto del mondo.\nIl 19 aprile 2021 viene comunicata la decisione del batterista Hena Habegger di lasciare il gruppo, dopo 2 anni di pausa, per dedicarsi alla famiglia. Il sostituto \u00e8 Flavio Mezzodi, gi\u00e0 membro della band hard rock Krokus."}
{"id": "553723", "revid": "1516566", "url": "https://it.wikipedia.org/wiki?curid=553723", "title": "Orso (araldica)", "text": "In araldica l'orso simboleggia il guerriero \"prode\" e \"fiero in battaglia\".\nL'orso \u00e8 molto rappresentato anche nell'araldica civica, sia italiana che straniera. Il suo nome tedesco (\"B\u00e4r\") lo rende arma parlante per citt\u00e0 come Berna e Berlino. Dell'orso possono essere rappresentate anche solo le zampe, dette \"branche\".\nPosizione araldica ordinaria.\nL'orso si rappresenta spesso come \"passante\" detto, talora, \"marciante\"; ancor pi\u00f9 frequentemente si rappresenta \"levato\" o \"ritto\", che \u00e8 il termine suo specifico per dire \"rampante\", pertanto le due posizioni vanno entrambe blasonate. Va fatto notare che la dizione \"orso bianco\" non indica il colore dell'orso (infatti, in tal caso, si sarebbe dovuto dire \"orso d'argento\" visto che in araldica lo smalto bianco non esiste) ma il tipo di orso (orso polare), pertanto \u00e8 uno dei pochissimi casi in cui si usa in araldica la parola \"bianco\". Analogamente per \"orso bruno\" (che si potrebbe anche blasonare come \"orso al naturale\")."}
{"id": "553730", "revid": "7", "url": "https://it.wikipedia.org/wiki?curid=553730", "title": "Storia dell'antica Roma", "text": ""}
{"id": "553731", "revid": "1543377", "url": "https://it.wikipedia.org/wiki?curid=553731", "title": "Fedele Fenaroli", "text": "Biografia.\nFenaroli nacque a Lanciano nel rione Borgo, presso una casa in via Commercio, poi a lui reintitolata.\nRicevette i suoi primi rudimenti musicali dal padre, che prestava servizio come maestro di cappella presso la Basilica di Lanciano. Dopo la morte di quest'ultimo decise di continuare gli studi musicali e quindi si rec\u00f2 a Napoli. Entr\u00f2 al Conservatorio di Santa Maria di Loreto, diventando cos\u00ec allievo di Francesco Durante e Pietro Antonio Gallo.\nNel 1762 divent\u00f2 vice maestro di cappella dell'Istituto e successivamente, nel 1777, fu nominato maestro di cappella titolare. Nel 1768 scrisse la \"Cantata in re maggiore\" per 3 voci e orchestra per il compleanno del Re di Napoli Ferdinando IV che ebbe la prima assoluta al Teatro San Carlo di Napoli.\nDurante la sua attivit\u00e0 di direttore oper\u00f2 numerosi cambiamenti all'organizzazione degli istituti di musica napoletani. Dopo la chiusura nel 1744 del Conservatorio dei Poveri di Ges\u00f9 Cristo, rimasero attivi solamente tre conservatori a Napoli: quello di Sant'Onofrio a Capuana, quello di Santa Maria della Piet\u00e0 dei Turchini e quello di Santa Maria di Loreto. Fenaroli nel 1797 prese parte all'operazione di unificazione del Conservartorio di Santa Maria di Loreto a quello di Sant'Onofrio; nel 1807 collabor\u00f2, invece, alla fusione di quest'ultimo istituto con quello di Santa Maria della Piet\u00e0 dei Turchini, dalla quale nacque il Reale Collegio della Musica (l'attuale Conservatorio di Musica San Pietro a Majella). Quest'ultima riorganizzazione fu voluta da Giuseppe Bonaparte. Fenaroli assunse quindi la direzione della nuova scuola insieme a Giovanni Paisiello e Giacomo Tritto, con i quali si occup\u00f2 principalmente di riassettare i piani di studi. Accanto a questa carica mantenne la gi\u00e0 precedente occupazione d'insegnante di contrappunto.\nNel 1813 entr\u00f2 nella direzione dell'istituto anche il compositore Nicola Antonio Zingarelli, allievo del Fenaroli.\nSuccessivamente entr\u00f2 come membro nella \"Reale Societ\u00e0 Borbonica\" e come direttore d'orchestra nell\"'Associazione dei Cavalieri\". Mor\u00ec il 1\u00ba gennaio 1818, probabilmente malato di cancro.\nConsiderazioni sull'artista.\nTra i suoi allievi ebbe molti compositori di fama: Domenico Cimarosa, Nicola Antonio Zingarelli, Silvestro Palma, Francesco Ruggi, Salvatore Fighera, Luigi Mosca, Vincenzo Lavigna, Carlo Coccia, Michele Carafa, Giacomo Cordella, Giuseppe Nicolini, Nicola Manfroce, Pietro Antonio Coppola, Traugott Maximilian Eberwein Saverio Mercadante e Carlo Conti.\nNoto per lo pi\u00f9 per la sua attivit\u00e0 didattica, Fenaroli svolse anche l'attivit\u00e0 di compositore, scrivendo un discreto quantitativo di musica. Il suo campo d'azione non fu, come per molti altri compositori italiani coevi, quello operistico (anche se scrisse un paio d'opere), bens\u00ec la musica sacra. Nella composizione liturgica dimostr\u00f2 un'elevata abilit\u00e0 compositiva, soprattutto nell'uso del contrappunto.\nScrisse vari trattati di musica, che furono utilizzati molto durante il XIX secolo, ma che vennero abbandonati verso il 1860 a favore di metodi d'insegnamento pi\u00f9 moderni.\nA lui \u00e8 dedicato il teatro comunale di Lanciano, in via dei Frentani. Fu costruito nel 1840 sopra il convento degli Scolopi, originariamente noto come teatro regio San Ferdinando. La casa di Fenaroli si trova nel rione Borgo, presso la via a lui dedicata, ex via del Commercio. \nUn altro monumento a Fenaroli si trova a Lanciano, in piazza Camillo dell'Arciprete, realizzato \nnegli anni '30, un busto in bronzo sopra un piedistallo in travertino quadrangolare con la scritta A FEDELE FENAROLI.\nI lavori.\nOpere.\n\"L'anno e la citt\u00e0 si riferiscono alla prima rappresentazione.\"\nLavori sacri.\nOratori.\n\"L'anno e la citt\u00e0 si riferiscono alla prima rappresentazione.\"\nBibliografia.\nFabio Dell'Aversana, \"Le composizioni per strumenti a tastiera di Fedele Fenaroli e Domenico Cimarosa\", PM Edizioni, 2015, con Prefazione di Dinko Fabris. ISBN 978-88-99565-05-3\n\"Fedele Fenaroli. Il didatta e il compositore\" a cura di Gianfranco Miscia, Lucca, Libreria Musicale Italiana, 2011 (\"Strumenti della ricerca musicale\", collana della Societ\u00e0 Italiana di Musicologia,16), pp. 315. ISBN 978-88-7096-654-1"}
{"id": "553733", "revid": "438678", "url": "https://it.wikipedia.org/wiki?curid=553733", "title": "Il giudice ragazzino", "text": "Il giudice ragazzino \u00e8 un film del 1994 diretto da Alessandro Di Robilant.\nLa pellicola \u00e8 incentrata sulla vita del giudice siciliano Rosario Livatino, soprannominato dall'allora presidente della Repubblica Francesco Cossiga \"Giudice ragazzino\" per la sua giovane et\u00e0, dall'ingresso in magistratura al suo impegno nella lotta alla mafia, fino all'assassinio avvenuto il 21 settembre 1990.\nTrama.\nSicilia, anni ottanta, il sostituto procuratore Rosario Livatino \u00e8 incaricato di svolgere le indagini sulla mafia nella zona Canicatt\u00ec-Agrigento; egli ritiene infatti che in quella zona, meno soggetta al massiccio controllo delle forze dell'ordine rispetto a Palermo, si stia spostando l'asse del traffico di stupefacenti, precedentemente incentrato sul capoluogo. Le indagini portano inoltre a scoprire che, dopo la morte di Salvatore Cangemi, capo-mandamento della zona, \u00e8 in corso una guerra per l'acquisizione del potere tra due boss locali: Antonino Forte e Giuseppe Migliore.\nQuest'ultimo abita sopra l'appartamento dove il dott. Livatino vive insieme ai genitori e il giudice, per salvaguardare la sua integrit\u00e0 agli occhi dei compaesani, ogni mattina aspetta che il boss si rechi al lavoro prima di uscire, onde evitare di essere visto in sua compagnia; medesimo atteggiamento che mantiene, sia nei suoi confronti sia nei confronti di Forte, in tutte le occasioni in cui possano verificarsi degli incontri anche casuali.\nLe indagini avanzano lentamente tra burocrazie processuali, \"talpe\" all'interno della Procura e pavidi colleghi, oltre all'inevitabile omert\u00e0 che circonda qualunque indagine legata alla mafia ed al mondo ad essa correlato, ossia politica ed imprenditoria, ed il sostituto procuratore trova poche persone disposte seriamente ad aiutarlo: due di queste, il maresciallo Guazzelli e l'anziano giudice Saetta, verranno assassinate.\nIl giudice Livatino non si arrende nemmeno quando la Corte di cassazione annulla gli ordini di cattura nei confronti degli imprenditori che faticosamente aveva incriminato e, pur facendo firmare il mandato ad un collega, ordina l'arresto del boss suo vicino di casa che per\u00f2, forse avvertito, sfugge alla cattura e si d\u00e0 alla latitanza. Nel frattempo egli intreccia una tenera relazione con la collega avvocato Guarnera: una collaboratrice di studio dell'avvocato Cascio, un penalista molto conosciuto che \u00e8 solito rappresentare gli inquisiti per reati inerenti alla mafia.\nLa relazione tra i due non \u00e8 semplice, sia dal punto di vista professionale che da quello familiare in quanto, nell'incontro che Angela ha con i genitori di Rosario, traspare una malcelata contrariet\u00e0 da parte della madre che vede nella giovane professionista, in ossequio ad una mentalit\u00e0 \"tradizionale\", una donna troppo \"emancipata\" per suo figlio.\nDopo circa un anno Giuseppe Migliore riappare dalla latitanza e si consegna nelle mani del giudice (e sar\u00e0 proprio Angela ad assisterlo durante l'interrogatorio, in sostituzione dell'avvocato Cascio, nel frattempo agli arresti per favoreggiamento); purtroppo i mandati di cattura per lui e per Forte non partono insieme, ingenerando quindi nella \"famiglia\" di Migliore il sospetto che Forte, in quel momento perdente, possa collaborare con la giustizia e questo accresce nel dott. Livatino la paura che essa possa reagire, cosa che avviene la mattina del 21 settembre 1990 quando il giudice, sulla strada Canicatt\u00ec-Agrigento, verr\u00e0 assassinato.\nPrima dei titoli di coda la voce fuori campo di Giulio Scarpati recita uno stralcio della visione del dott. Livatino sul \"giudice nella societ\u00e0\", esposta nella sua relazione.\nProduzione.\nLuoghi delle riprese.\nIl film \u00e8 stato girato tra Naro, Agrigento, Favara, Aragona, Canicatt\u00ec, e Comitini.\nDifferenze con la realt\u00e0.\nPer esigenze narrative, i nomi di alcuni personaggi reali sono stati cambiati: i boss mafiosi presenti nel film, Antonino Forte e Giuseppe Migliore, si basano sui due capimafia di Canicatt\u00ec Antonio Ferro e Giuseppe Di Caro, quest'ultimo realmente vicino di casa di Livatino."}
{"id": "553734", "revid": "1048993", "url": "https://it.wikipedia.org/wiki?curid=553734", "title": "Valentino Bucchi", "text": "Biografia.\nFiglio di musicisti, dopo la laurea in filosofia si impegn\u00f2 negli studi musicali, diplomandosi in composizione presso il conservatorio \"Luigi Cherubini\" della citt\u00e0 natale. Tra i suoi maestri vi furono Luigi Dallapiccola e Vito Frazzi.\nA 22 anni divenne critico musicale per \"La Nazione\", e l'anno seguente present\u00f2 al pubblico \"Il Giuoco del Barone\", un'operina che gli valse il \"Prix Italia\" nel 1956.\nDurante la Seconda guerra mondiale lavor\u00f2 sporadicamente come critico per diversi giornali, dopo di che concluse tale attivit\u00e0 per dedicarsi integralmente alla composizione.\n\u00c8 stato direttore artistico e consulente di accademie ed enti lirici, tra cui l'\"Accademia Filarmonica Romana\" dal 1958 al 1960, il \"Teatro Comunale di Bologna\" dal 1963 al 1967, l'\"Accademia Chigiana\" di Siena. Fu inoltre docente dal 1945 nei conservatori di Firenze (Contrappunto, Armonia complementare, Teoria e Solfeggio) e di Venezia (Letteratura poetica e drammatica), ha diretto l'Istituto Musicale \"Morlacchi\" di Perugia, divenuto successivamente conservatorio di Perugia, dal 1957 al 1974; infine, pass\u00f2 alla direzione del conservatorio di Firenze dal 1974 sino alla morte.\nHa ricevuto il Premio Montparnasse per la Musica, il Nastro d'Argento, il Prix Italia, il Premio \"Faggio d'Oro\".\n\u00c8 stato Membro dell'Accademia Cherubini di Firenze. \nIl 20 settembre 1952, con la coreografia di L\u00e9onide Massine, vennero presentate alla Sagra Musicale Umbra le \"Laudes Evangelii\", mistero coreografico elaborato nei modi di una sacra rappresentazione trecentesca italiana. \nNel 1957 avviene la premi\u00e8re nel Teatro dell'Opera di Roma di \"Mirandolina\", balletto di sua composizione diretta da Bruno Bartoletti.\nFra le sue opere pi\u00f9 significative va citato il \"Concerto lirico\" per violino e archi del 1958, che dopo sette anni dalla premi\u00e8re aveva superato le mille esecuzioni. \nPoco dopo la sua scomparsa venne istituita una fondazione a suo nome, con sede in Roma, la quale pubblica tutte le opere di Valentino Bucchi (spesso in nuove edizioni critiche), ed organizza un famoso concorso internazionale di composizione ed esecuzione musicale.\nStile.\nValentino Bucchi rimase sempre fedele a un mondo sonoro fantastico, permeato di citazioni e riferimenti letterari, teso a una continua sperimentazione, senza per\u00f2 perdere di vista l'esigenza di istituire uno stretto contatto con il proprio pubblico.\nConsiderato spesso come un isolato, venne definito da una critica meno superficiale come un artista libero, scevro da ogni conformismo estetico, fosse esso di retroguardia o di avanguardia. Egli sent\u00ec sempre il bisogno di essere partecipe delle espressioni culturali del proprio tempo.\nNegli ultimi anni di vita il suo stile si arricch\u00ec delle pi\u00f9 innovative conquiste della musica contemporanea, che si tradussero nell'uso di microintervalli, del \"protos chronos\" (tempo primo), che costituisce l'unit\u00e0 di misura, oltre alla creazione di timbri particolarissimi per la voce e gli strumenti.\nIl teatro di Bucchi \u00e8 ironico, graffiante, grottesco ed \u00e8 sovente un laboratorio di inesauribili esplorazioni, che rompono decisamente con gli schemi e le cadenze tipiche degli spettacoli tradizionali. \"Il Coccodrillo\" (1969-1970), una riflessione sulla posizione dell'uomo nel mondo attuale, suscit\u00f2 vive polemiche, forse anche per l'ardita sintesi di una vasta gamma di tecniche, dalla danza, al mimo, alla proiezione di video e all'impiego di musica registrata."}
{"id": "553735", "revid": "767487", "url": "https://it.wikipedia.org/wiki?curid=553735", "title": "Never Breathe What You Can't See", "text": "Never Breathe What You Can't See \u00e8 un album dei Melvins in collaborazione con Jello Biafra (ex Dead Kennedys), pubblicato nel 2004 dalla Alternative Tentacles. L'album tratta principalmente di temi politici e legati al terrorismo islamico. Lo stesso Biafra afferma che la canzone \"Caped Crusader\" \u00e8 stata ispirata da Mohamed Atta, uno dei terroristi responsabili degli attentati dell'11 settembre 2001 a New York.\nLa traccia \"McGruff the Crime Dog\" fa riferimento all'omonimo personaggio di fantasia."}
{"id": "553738", "revid": "126257", "url": "https://it.wikipedia.org/wiki?curid=553738", "title": "Osceno (araldica)", "text": ""}
{"id": "553746", "revid": "122149474", "url": "https://it.wikipedia.org/wiki?curid=553746", "title": "Vehicle routing problem", "text": "Il Vehicle routing problem (VRP) \u00e8 una classe di problemi nell'ambito della ricerca operativa. Questi problemi trattano tutti gli aspetti della gestione di una flotta dei veicoli nell'ambito della logistica.\nGeneralit\u00e0 del VRP.\nIl VRP tratta la gestione di veicoli idealmente da ogni punto di vista. Questa classe di problemi comprende una casistica molto varia: questo motivo fa s\u00ec che tali problemi siano difficilmente risolubili all'ottimo. Il caso pi\u00f9 generale prevede la pianificazione del percorso di veicoli in presenza di: \nOgni veicolo:\nOgni cliente:\nObiettivo:\nQuesti metodi devono:\nProblema del commesso viaggiatore.\nUn caso particolare di VRP \u00e8 il famoso problema del commesso viaggiatore. In questo caso si ipotizza:\n\u00c8 possibile:\nIl problema \u00e8 risolvibile in tempi polinomiali solamente per un massimo di due nodi, uno di partenza e uno di destinazione. \nSe si chiede al calcolatore l'itinerario pi\u00f9 breve/economico per collegare numerose localit\u00e0, la soluzione non pu\u00f2 arrivare in tempi umani, causa l'assenza di un algoritmo per risolvere efficacemente il problema.\nMetodi euristici per il VRP.\nLa grande complessit\u00e0 dei problemi di VRP rende molto difficile, o al limite impossibile, il calcolo della soluzione ottima. Perci\u00f2, si usa procedere attraverso euristiche, proprio come nel pi\u00f9 semplice caso del TSP. \u00c8 possibile applicare al VRP:\nAlgoritmo di Clarke &amp; Wright.\n\u00c8 un metodo costruttivo per la soluzione di VRP base; esso \u00e8 chiamato anche \"metodo dei risparmi\" (savings), proprio perch\u00e9 l'obiettivo \u00e8 massimizzare il risparmio dei costi ottenuto dal collasso di pi\u00f9 percorsi."}
{"id": "553747", "revid": "767487", "url": "https://it.wikipedia.org/wiki?curid=553747", "title": "Threshold (gruppo musicale)", "text": "I Threshold sono un gruppo progressive metal inglese fondato nel 1988.\nStoria.\nI Threshold cominciarono la loro carriera nel 1988, suonando inizialmente cover di gruppi metal come i Ratt e i Testament. Continuando a suonare assieme, cominciarono a scrivere proprie canzoni, e smisero di suonare cover. Nel 1992, incisero il loro primo tentativo, e, dopo l'arrivo di Damian Wilson nel gruppo come voce principale, produssero il loro primo demo, \"Intervention\", che fu poi inserito in una compilation rock olandese. Poco dopo, entr\u00f2 nella band Richard West, il quale rimarr\u00e0 in pianta stabile fino ai giorni nostri.\nL'album di debutto della band, \"Wounded Land\", fu pubblicato nel 1993, prendendo il nome da alcuni elementi tematici di un romanzo di Stephen R. Donaldson intitolata con lo stesso nome. Wilson fu impossibilitato a seguire la band nel tour per vari motivi, e cos\u00ec Glynn Morgan lo sostitu\u00ec. Cant\u00f2 nelle registrazione del 1994 di \"Psychedelicatessen\", dal quale venne prodotto il video della canzone \"Innocent\", il primo per la band. L'anno successivo, Morgan e la band girarono l'Europa e registrarono molte delle loro performance \"live\" per il loro album dal vivo \"Livedelica\".\nOrmai superato il limite, si concedettero una pausa prima della loro successiva uscita, durante la quale Morgan e il batterista Jay Micciche lasciarono la band per formare i Mindfeed. Piuttosto che trovare un cantante sconosciuto per rimpiazzarlo, la band ritorn\u00f2 su Damian Wilson, e insieme registrarono nel 1997 \"Extinct Instinct\". A questo album segu\u00ec un altro tour in Europa, supportati dagli Enchant. Inoltre, Johanne James, l'attuale batterista, suon\u00f2 per la prima volta con loro durante questo tour.\nWilson lasci\u00f2 la band nel 1998, due settimane prima della registrazione del loro successivo album. Fra la lista dei potenziali rimpiazzi vi era il fondatore dei Sargant Fury, il cantante Andrew \"Mac\" McDermott, con il quale registrarono \"Clone\". Nel 1999, la band pubblic\u00f2 il loro primo album dedicato al fan club, \"Decadent\", contenente remix e registrazioni radio di canzoni contenute nei precedenti album.\nNel 2001 i Threshold pubblicarono il disco \"Hypothetical\" che vide Johanne James diventare definitivamente il batterista del gruppo. Nel 2003 ci fu un nuovo cambio di formazione, con il bassista Jon Jeary che lasci\u00f2 il gruppo, stanco dei continui impegni della band, venendo sostituito da Steve Anderson, che inizi\u00f2 a suonare con il gruppo registrando il doppio album \"live\" e DVD \"Critical Energy\".\nSempre nel 2001 la band decise di ristampare i suoi primi tre album in edizione speciale, ovvero con tracce bonus, suono rimasterizzato, contenuti speciali e tante altre novit\u00e0.\nGli ultimi due album, anch'essi molto apprezzati dalla stampa e dai fan, sono Subsurface (2004) e Dead Reckoning (2007).\nIn procinto di partire con le date del tour a supporto dell'ultimo album, il cantante Andrew \"Mac\" McDermott lascia la band. Viene richiamato come sostituto Damian Wilson. La motivazione dell'abbandono risiedono nell'eccessivo tempo che il gruppo occupava nella sua vita.\nCon questa nuova formazione i Threshold pubblicano gli album March of progress (2012) e For the Journey (2014).\nNel 2017, poco prima dell'inizio delle registrazione del nuovo album Legends of the shires, avviene un nuovo avvicendamento dietro al microfono: Damian Wilson lascia e, dopo oltre 20 anni, torna Glynn Morgan.\nI Threshold sono attualmente considerati come una delle principali band progressive metal insieme a Dream Theater, Queensr\u00ffche, Fates Warning, Vanden Plas, Shadow Gallery. Negli ultimi anni hanno completato un gran numero di tour internazionali."}
{"id": "553749", "revid": "599013", "url": "https://it.wikipedia.org/wiki?curid=553749", "title": "Scioa", "text": "Lo Scio\u00e0 o Scioa (Ge'ez \u123d\u12cb \"\u0160aw\u0101\", moderno \"\u0160ew\u0101\") \u00e8 una regione storica dell'Etiopia. Precedentemente era un regno autonomo compreso nell'Impero d'Etiopia. L'attuale capitale etiope Addis Abeba \u00e8 situata al centro di questa regione.\nStoria.\nIl nucleo dello Scio\u00e0 fa parte dell'altopiano montuoso di quella che \u00e8 attualmente la zona centrale dell'Etiopia, ma prima della Zemene Mesafint (\"Era dei Principi\") e dopo la perdita della Provincia di Bale con l'invasione di Ahmed Gragn, lo Scio\u00e0 faceva parte della zona di frontiera etiope di sud-est. Lo Scio\u00e0 era ben difendibile come qualsiasi altopiano e il suo governo mantenne una continuit\u00e0 amministrativa in questo primo periodo nonostante la perdita di terre confinanti con l'Impero etiope. Talvolta era un rifugio sicuro; altre volte venne isolato dal resto dell'Etiopia da popoli ostili.\nGeografia.\nLe citt\u00e0 di Debre Berhan, Antsokia, Ancober, Entotto e, quando lo Scio\u00e0 divenne una provincia dell'Etiopia, Addis Abeba, hanno svolto funzione di capitale dello Scio\u00e0 in anni diversi. La maggior parte dello Scio\u00e0 settentrionale, costituita dai distretti di Menz, Tegulet, Yifat, Menjar e Bulga \u00e8 popolata per la maggior parte da cristiani Amara e Oromo, mentre le zone a sud e ad est della Scio\u00e0 hanno vaste popolazioni Oromo e musulmane. L'importante monastero di Debre Libanos, fondato da San Tekle Haymanot, \u00e8 situato nel distretto di Selale nello Scio\u00e0 settentrionale, la moderna woreda di Yaya Gulelena Debra Liban nella zona di Semien Scioa (Oromia)."}
{"id": "553752", "revid": "30949", "url": "https://it.wikipedia.org/wiki?curid=553752", "title": "Crisippo", "text": "Crisippo, in greco antico \u03a7\u03c1\u03cd\u03c3\u03b9\u03c0\u03c0\u03bf\u03c2 \"Chr\u00fdsippos,\" pu\u00f2 riferirsi a:"}
{"id": "553760", "revid": "5680", "url": "https://it.wikipedia.org/wiki?curid=553760", "title": "Forme differenziali", "text": ""}
{"id": "553761", "revid": "767487", "url": "https://it.wikipedia.org/wiki?curid=553761", "title": "Sieg Howdy!", "text": "Sieg Howdy! \u00e8 un album dei Melvins in collaborazione con Jello Biafra (ex Dead Kennedys), pubblicato nel 2005 dalla Alternative Tentacles. Questo \u00e8 il secondo album in collaborazione con l'ex leader dei Dead Kennedys, e consiste in pezzi registrati durante la stessa sessione del precedente \"Never Breathe What You Can't See\" (2004) e non inseriti in quest'ultimo, pi\u00f9 quattro remix di pezzi gi\u00e0 presenti sull'album del 2004."}
{"id": "553763", "revid": "1924342", "url": "https://it.wikipedia.org/wiki?curid=553763", "title": "Amaral", "text": "Amaral \u00e8 un gruppo musicale spagnolo, formato da Eva Amaral, cantante proveniente da Saragozza, e Juan Aguirre, chitarrista originario di Donostia-San Sebasti\u00e1n. I due sono gli autori delle canzoni del gruppo.\nIl loro stile musicale si potrebbe definire pop rock, ma spesso \u00e8 fuso con ritmi latini, e beat, ottenendo una musica complessa e lirica, con testi dal contenuto altamente poetico.\nBiografia.\nPrima di Amaral.\nLa storia del duo risale agli inizi degli anni novanta. Eva era allora studente alla Scuola di Arti e Mestieri di Saragozza e dava spazio alla propria passione per la musica suonando prima nei \"\"Bandera Blanca\" alla batteria e successivamente anche nei \"Lluiva \u00c1cida\" alla voce. Juan, iscritto alla locale Facolt\u00e0 di Filosofia era invece il chitarrista del gruppo \"D\u00edas de vino y rosas\".\nI due si conoscono nel 1993 in uno studio di registrazione e, collaborando per una canzone del gruppo di Eva si accorgono di avere idee e gusti musicali affini. Decidono allora di lavorare insieme e danno vita a questo progetto iniziando a comporre ed a suonare in alcune piccole sale di Saragozza, continuando per i seguenti 5 anni.\nGli inizi.\nIl duo si trasferisce poi a Madrid, dove il primo gennaio 1997 nasce ufficialmente il gruppo, gli \"Amaral\"\". Il nome \u00e8 scelto da Juan contro il parere di Eva, che non ritiene il proprio cognome adatto allo scopo.\nQuello stesso anno firmano un contratto con l'etichetta Virgin-EMI e il 18 maggio del 1998 viene pubblicato il primo album, \"Amaral\", prodotto da Pancho Varona. Da questo disco vengono lanciati come singoli i cinque brani \"\"Rosita\", \"Voy a acabar contigo\", \"No s\u00e9 que hacer con mi vida\", \"Un d\u00eda m\u00e1s\" e \"Tardes\"\".\nLe vendite raggiungono circa le 70.000 copie e il gruppo vede cos\u00ec aprirsi le porte dello scenario musicale spagnolo, iniziando gi\u00e0 a godere del sostegno di vari gruppi di fan in tutto il paese.\nUna peque\u00f1a parte del mundo.\nNel 2000, dopo il tour di presentazione del primo album ed essersi creati uno spazio nel panorama musicale del pop spagnolo, Amaral registra a Londra il suo secondo album, dal titolo \"Una peque\u00f1a parte del mundo\", prodotto da Cameron Jenkins. Il disco, composto da 13 canzoni, \u00e8 un'opera pi\u00f9 matura e uno dei brani, \"\"Nada de nada\", scritto dalla scomparsa Cecilia ed interpretato da Amaral in suo omaggio, ne \u00e8 la prova.\nDa questo secondo album, che vende 50.000 copie, vengono estratti i quattro singoli \"Como hablar\", \"Subamos al cielo\", \"Cabecita loca\" e \"Nada de nada\"\".\nEstrella de mar.\nDue anni pi\u00f9 tardi, Amaral entra di nuovo in studio: sotto la produzione di Jenkins registra il suo terzo album, \"Estrella de mar\". Con questo disco Amaral ottiene una grande quantit\u00e0 di premi, fra i quali un MTV Europe Music Award al miglior artista spagnolo. Le vendite, che oltrepassano le 900.000 copie fanno s\u00ec che in Spagna \"Estrella de mar\" diventi il disco spagnolo pi\u00f9 venduto nel 2002. Inoltre, pubblicando in America una edizione speciale di questo album, Amaral si lancia sul palcoscenico internazionale.\nPer questo motivo il tour che segue non si limita alla Spagna, ma va a toccare anche il Messico, l'Argentina ed il Cile, dove Amaral si esibisce assieme al gruppo La ley nella canzone \"Te necesito\".\nNel 2003, Eva Amaral si lancia nel mondo del cinema come protagonista di un cortometraggio diretto da Andreu Castro, intitolato \"Flores para Maika\", nel quale interpreta una donna che muore tra le braccia del proprio amato. Il brano \"Salir corriendo\" viene inserito nella colonna sonora, e contemporaneamente viene pubblicato come sesto singolo.\nNell'estate del 2004, quando Amaral si sta accingendo ad iniziare le registrazioni per il nuovo album, Juan subisce un incidente a una mano. Per questo motivo il gruppo, che nel frattempo era stato scelto per accompagnare Bob Dylan nel suo tour spagnolo, si esibisce con la sola Eva alla chitarra, mentre Juan interviene in alcuni brani suonando l'armonica.\nP\u00e1jaros en la cabeza.\nFinalmente, nel novembre dello stesso anno, Eva e Juan partono per Londra, dove agli Eden Studios, ancora una volta grazie alla produzione di Cameron Jenkins, registrano il loro quarto album, composto da 14 canzoni inedite.\n\"P\u00e1jaros en la cabeza\" esce il 14 marzo 2005 e vende pi\u00f9 di 600.000 copie in tutto il mondo raggiungendo il vertice delle classifica delle vendite in Spagna (SGAE ), anche grazie al successo dei cinque singoli \"\"El universo sobre m\u00ed\", \"D\u00edas de verano\", \"Marta, Sebas, Guille y los dem\u00e1s\", \"Resurrecci\u00f3n\" e \"Revoluci\u00f3n\"\".\nIn giugno inizia il tour che parte da Salamanca e porta Amaral a girare in cinque mesi per tutta la Spagna, con alcune date in Messico ed Argentina. Il 15 settembre a Barcellona viene registrato il concerto che viene poi pubblicato in DVD il 28 novembre dello stesso anno con il titolo di \"El comienzo del Big Bang\".\nNell'estate 2006, Amaral registra una propria versione del brano \"\"Si t\u00fa no vuelves\" di Miguel Bos\u00e9, assieme al cantante messicano Chetes: questa canzone viene a far parte della colonna sonora di \"Efectos secundarios\", film di Issa L\u00f3pez. Nel settembre dello stesso anno, \"P\u00e1jaros en la cabeza\" viene ripubblicato in Messico in versione CD+DVD, inserendo anche \"Si tu no vuelves\"\", che viene quindi lanciato come quarto singolo.\nNel dicembre del 2006, Amaral lancia sul mercato un'edizione speciale di tutta la propria discografia dal titolo \"Amaral Edici\u00f3n Especial Navidad\", che comprende (oltre ovviamente agli album \"\"Amaral\", \"Una peque\u00f1a parte del mundo\", \"Estrella de mar\" e \"P\u00e1jaros en la cabeza\", ed il DVD \"El comienzo del Big Bang\"\") anche le partiture di tutte le canzoni e delle rarit\u00e0 per i fan. Vende in poco tempo circa 325.000 copie.\nTerminato il tour, Eva e Juan si prendono del tempo da dedicare alla composizione di nuove canzoni. Questo periodo li vede collaborare con altri artisti come Pereza, Moby, Ariel Rot e Jaime Urrutia ed esibirsi con Deluxe, Los Secretos, Jaime Urrutia e Lagartija Nick.\nGato negro \u25c6 Drag\u00f3n rojo.\nAll'inizio del 2008 Eva e Juan producono una cover della canzone di Bob Dylan \"A Hard Rain's a-Gonna Fall\" per la promozione dell'Esposizione Internazionale di Saragozza, chiamandola \"Llegar\u00e1 la tormenta\".\nIl 27 maggio \u00e8 uscito il loro quinto album di studio dal titolo \"Gato negro \u25c6 Drag\u00f3n rojo\", composto da 19 nuovi brani il primo dei quali \u00e8 \"Kamikaze\". In questo disco canta anche Juan, nel brano, \"Es s\u00f3lo una canci\u00f3n\". L'album \u00e8 entrato direttamente al primo posto della classifica ufficiale degli album pi\u00f9 venduti in Spagna, guadagnando il suo primo disco di platino in soli sette giorni.\nIl tour 2008 \u00e8 iniziato a Saragozza e terminer\u00e0 a Roquetas de Mar (Almer\u00eda) a novembre, con il supporto di una nuova band della quale fanno parte Coki Jim\u00e9nez (batteria), Zulaima Boheto (tecnico del suono), Octavio Vinck (chitarra acustica), Iv\u00e1n Gonz\u00e1lez (bassoo) e Quique Mavilla (tastiere).\nIl 27 giugno hanno partecipato ad un concerto di beneficenza organizzato dalla \"Fondazione 46664\" ad Hyde Park (Londra), nel quale sono saliti sul palco anche i Simple Minds, Annie Lennox, Queen + Paul Rodgers, Sugababes, Razorlight e Zucchero Fornaciari.\nHacia lo salvaje.\nIn parte del 2010 e negli inizi del 2011 il duo present\u00f3 diversi concerti acustici introducendo nuove canzoni quali Hacia lo salvaje, Como un martillo en la pared, Cuando suba la marea, Si las calles pudieran hablar, ecc;\nL'album fu pubblicato il 27 Settembre 2011, composto da 12 canzoni; le canzoni furono registrate nello studio madrile\u00f1o del duo, con la partecipazione di Eva Amaral, Juan Aguirre, Toni Toledo e Chris Taylor.\nHacia lo salvaje \u00e8 stato nominato il terzo disco spagnolo pi\u00f9 importante del 2011 dalla rivista Rolling Stone.\nNocturnal.\nNell'Ottobre 2015 viene lanciato il disco Nocturnal; il primo singolo fu Llevame muy lejos; L'album ha raggiunto il disco d'oro poco dopo il suo lancio; \u00e8 arrivato al terzo posto della classifica spagnola\nDopo il gran successo dato da critica e pubblico, il disco fu suonato nel Teatro Real di Madrid con l'orchestra sinfonica, a scopo benefico.\nSalto al color.\nnel 2019 viene pubblicato l'ottavo disco della band spagnola; le canzoni sono tutte composte dal duo, eccetto \"Ondas do mar de Vigo\", cantico composto dal gallego Martin C\u00f3dax; nella prima settimana della sua pubblicazione ha raggiunto il numero 1 della lista Promusicae."}
{"id": "553764", "revid": "15756", "url": "https://it.wikipedia.org/wiki?curid=553764", "title": "Alleanza Popolare (San Marino)", "text": "Alleanza Popolare (AP) \u00e8 stato un partito politico sammarinese, a ispirazione liberaldemocratica e riformista, fondato nel 1993.\nSi \u00e8 chiamato Alleanza Popolare dei Democratici Sammarinesi dal 1993 al 25 giugno 1998, quando ha cambiato la sua denominazione in Alleanza Popolare dei Democratici Sammarinesi per la Repubblica, e ha infine assunto il nome attuale il 24 luglio 2006 fino alla dissoluzione avvenuta a fine 2017, in quanto alle ultime elezioni generali del 2016 \u00e8 confluito nel partito Repubblica Futura.\nIl simbolo di Alleanza Popolare \u00e8 costituito dalla testa della Statua della Libert\u00e0, che si trova in Piazza della Libert\u00e0 nella Citt\u00e0 di San Marino, in scale di grigio.\nStoria.\n\u00c8 stato fondato il 10 gennaio 1993.\nDal giugno al dicembre 2002 partecipa a un esecutivo con il Partito dei Democratici (PdD) ed il Partito Socialista Sammarinese (PSS).\nAlle elezioni politiche del 4 giugno 2006, il partito ha ottenuto 2657 voti, pari al 12%, conquistando 7 seggi al Consiglio Grande e Generale, si tratta del miglior risultato di sempre, in termini di consenso. Il partito ha dato vita alla coalizione di governo con Sinistra Unita e con il Partito dei Socialisti e dei Democratici, coalizione che si \u00e8 sciolta dopo le elezioni politiche del 9 novembre 2008.\nIl 27 novembre 2007, insieme al Partito dei Socialisti e dei Democratici (PSD), Movimento dei Democratici di Centro (DdC) e Sinistra Unita (SU) forma un nuovo governo di maggioranza.\nIl 9 giugno 2008 Alleanza Popolare indice una conferenza stampa in cui viene comunicata l'intenzione di ritirare la propria delegazione di governo a supporto della maggioranza in carica .\nIl 10 settembre 2008 Alleanza Popolare si presenta ufficialmente assieme ad altre formazioni politiche a San Marino con una nuova coalizione chiamata Patto per San Marino destinata dopo le elezioni del 9 novembre 2008 ad assumere il governo della Repubblica.\nL'11 novembre 2012 Alleanza Popolare si presenta alle elezioni in una nuova coalizione San Marino Bene Comune destinata ad assumere nuovamente il governo\nIl 27 luglio 2016 Alleanza Popolare ritira la propria delegazione di governo provocando lo scioglimento anticipato del Consiglio Grande e Generale e le elezioni anticipate del 20 novembre 2016\nil 24 febbraio 2017 \u00e8 tra i fondatori di Repubblica Futura.\nIdeologia.\nI valori a cui si ispira Alleanza Popolare (AP) sono i seguenti:\nStruttura.\nOrganizzazione giovanile.\nIl movimento giovanile di Alleanza Popolare \u00e8 Alternativa Giovanile (AG), fondato il 23 luglio 2005, il quale \u00e8 membro fondatore dei Giovani Democratici per l'Europa (YDE), giovanile del Partito Democratico Europeo (PDE)."}
{"id": "553766", "revid": "287204", "url": "https://it.wikipedia.org/wiki?curid=553766", "title": "Tom Sawyer (disambigua)", "text": "Tom Sawyer \u2013 personaggio immaginario, protagonista del romanzo \"Le avventure di Tom Sawyer\" di Mark Twain"}
{"id": "553770", "revid": "125448876", "url": "https://it.wikipedia.org/wiki?curid=553770", "title": "Martina Colombari", "text": "Biografia.\nMartina Colombari nasce a Riccione nel 1975 e consegue la maturit\u00e0 scientifica. Nell'ottobre 1991, a 16 anni, subito dopo essere stata eletta Miss Italia, viene chiamata dall'agenzia internazionale di modelle Riccardo Gay Model Management e viene inserita tra le top models internazionali dell'epoca. Lavora per Giorgio Armani, Gianni Versace, Blumarine, Roberto Cavalli e molti altri; in seguito partecipa ai pi\u00f9 importanti eventi di moda televisivi del periodo, come \"Donna sotto le stelle\" nella cornice di Piazza di Spagna e successivamente Piazza Navona, preludio di \"Altaroma\". \u00c8 l'ottava pi\u00f9 giovane Miss Italia eletta, dal 1947 ad oggi, dopo Anna Kanakis, Susanna Huckstep, Patrizia Nanetti, Lucia Bos\u00e8, Anna Maria Bugliari, Cinzia Lenzi ed Eleonora Benfatto.\nInizia cos\u00ec una ventennale carriera nella moda, che la porta a lavorare con i pi\u00f9 grandi fotografi del mondo e le pi\u00f9 importanti maison. Presta la sua immagine a numerosi marchi per campagne pubblicitarie di abbigliamento, accessori, cosmetici e prodotti di lusso. \u00c8 presente costantemente su testate italiane di moda e lusso come Vanity Fair, Grazia, Lampoon e Style.\nParallelamente inizia a lavorare in televisione con il ruolo di co-conduttrice in vari programmi: \"Un disco per l'estate\", \"Vota la voce\", \"Super\", \"Juve centus\", \"Controcampo\", \"Goleada\" e \"Galagoal\". Dopo aver studiato dizione con l'attrice Giorgia Trasselli, nel 1991 debutta come attrice nel film \"Abbronzatissimi\", per la regia di Bruno Gaburro, a cui seguono \"Paparazzi\" (1998) di Neri Parenti, \"Quello che le ragazze non dicono\" (2000) diretto da Carlo Vanzina, \"She\", per la regia di Timothy Bond.\nNel 2002 esordisce come attrice televisiva nella serie tv di Canale 5, \"Carabinieri\", in cui \u00e8 \"Gioia Capello, ruolo che ha anche in \"Carabinieri 2\". L'anno successivo \u00e8 protagonista nel ruolo della nutrizionista \"Carlotta Wilson\" nella terza stagione di \"Un medico in famiglia\".\nNel 2004 \u00e8 su Rai 2 come protagonista della serie \"Diritto di difesa\". Nel 2006 delle due stagioni della sit-com \"Radio Sex\", trasmesse da Alice Home TV e poi dal canale satellitare SKY Show, oltre ad apparire su Canale 5 in alcuni episodi de \"I Cesaroni\".\nNel 2008 ritorna a interpretare il ruolo di \"Gioia Capello\" nella sesta stagione di \"Carabinieri\", e di \"Rachele\" nella seconda stagione de \"I Cesaroni\". Nello stesso anno \u00e8 tra gli interpreti della miniserie tv di Rai 1, \"Fidati di me\", regia di Gianni Lepre, e del film tv di Canale 5, \"VIP\", regia di Carlo Vanzina.\nNel 2009 partecipa come guest star ad un episodio della fiction Rai \"Don Matteo 7\" con Terence Hill e Nino Frassica, in onda a partire da settembre. Nel 2010 \u00e8 interprete di \"Al di l\u00e0 del lago\", fiction di Canale 5 e, nello stesso anno, \u00e8 protagonista della fiction \"Il restauratore\", per Rai 1 con Lando Buzzanca, per la regia di Giorgio Capitani e Laura Basile.\nNel novembre 2010 firma la mostra fotografica \"Martina_invisibile\", autoritratti scattati dalla stessa Colombari, come soggetto principale, che vengono esposti poi a Milano allo \"Spazio Forma\" su progetto di Settimio Benedusi e a cura di Dennis Curti. Il 16 febbraio 2011 esce il libro autobiografico \"La vita \u00e8 una\", scritto in collaborazione con Luca Serafini, edito da Rizzoli.\nNel 2011 partecipa come concorrente del talent show \"Baila!\", condotto su Canale 5 da Barbara D'Urso, ballando in coppia con il nuotatore Luca Marin. Sempre nello stesso anno interpreta nuovamente il ruolo di \"Maddalena\" nella serie televisiva \"Il restauratore\", in onda dall'8 gennaio 2012 su Rai 1. Nel marzo 2012 ha girato il film \"Barbara ed Io\", con la regia di Raffaele Esposito, in cui recitano anche Blas Roca-Rey e Michelangelo Rossi; la pellicola non \u00e8 mai stata proiettata nelle sale.\nNel 2014 esce il film \"Bologna 2 agosto - i giorni della collera\" per la regia di Giorgio Molteni con Giuseppe di Maggio e Lorenzo Flaherty. Recita nel musical \"La febbre del sabato sera\" al Teatro Nazionale di Milano (2012-2013) e in \"The Best of Musical\" - Tour Nazionale 2014. \u00c8 ambassador per EXPO 2015 - Nutrire il pianeta, energia per la vita. Partecipa nel 2016 alla fiction TV \"Untraditional\" di Fabio Volo su Nove.\nNel 2016, Martina conduce il Golden Foot Awards Monte Carlo.\nAnche il 2017 vede Martina Colombari impegnata attivamente su pi\u00f9 fronti. A livello lavorativo, partecipa come Giurata a The Dot Circle (2017), seconda edizione del premio letterario dedicato al Doc Fiction, racconto tra cronaca e finzione. A Campidoglio a Roma, \u00e8 stata la Madrina del Premio De Sanctis per la saggistica. Per la prima volta Martina e il suo marito sono sul palco insieme come ospite e relatrice a Tempo delle Donne, evento del Corriere della Sera.\nParallelamente porta avanti il suo impegno sociale, dedicandosi alla fondazione Francesca Rava NPH Italia e partecipando come attivista a \"Every Child is my Child\", progetto per il quale Martina \u00e8 inoltre co-autrice dell'omonimo libro.\nNel 2018 partecipa come ospite e relatrice ai \"BedTalks\" per il lancio del primo Student Hotel in Italia a Firenze. Partecipa inoltre come relatrice alla conferenza annuale Rapporto di Responsabilit\u00e0 Sociale d'Impresa del gruppo Ferrero con il Comitato Olimpico Nazionale Italiano (Coni).\nSempre nello stesso anno, Martina Colombari \u00e8 Testimonial del lancio della nuova Classe A Mercedes Benz.\nVita privata.\nLa Colombari \u00e8 stata fidanzata con Alberto Tomba dal 1991 al 1995. Successivamente si \u00e8 legata sentimentalmente ad Alessandro Costacurta, ex difensore del , con il quale si \u00e8 sposata il 16 giugno 2004 e dal quale ha avuto un figlio che ha chiamato Achille.\nImpegno sociale.\nDal 2007 \u00e8 volontaria in prima linea e testimonial per la fondazione Francesca Rava NPH Italia.\nPartecipa come attivista al progetto \"Every Child is my Child\" ed \u00e8 co-autrice del libro omonimo (da 2017 - ).\nPartecipa come ospite e relatrice al progetto \"Una vita da social\", una campagna realizzata dalla Polizia di Stato in collaborazione con il Ministero dell\u2019Istruzione, dell\u2019Universit\u00e0 e della Ricerca (2018).\nPartecipa come supporter delle attivit\u00e0 al progetto di sensibilizzazione sui disturbi alimentari a Villa Miralago - Centro per la cura DCA (2018 - ).\nPartecipa attivamente al progetto \"Giochi senza barriere\" con Bebe Vio con art4sport Onlus in supporto allo sport come terapia per il recupero fisico e psicologico dei bambini e dei ragazzi portatori di protesi di arto."}
{"id": "553771", "revid": "647919", "url": "https://it.wikipedia.org/wiki?curid=553771", "title": "KSpread", "text": ""}
{"id": "553777", "revid": "767487", "url": "https://it.wikipedia.org/wiki?curid=553777", "title": "Salad of a Thousand Delights", "text": "Salad of a Thousand Delights \u00e8 un home video dei Melvins, pubblicato nel 1992 dalla Box Dog Video. Nel 2003 venne pubblicata la versione DVD. La registrazione del concerto \u00e8 stata eseguita al North Shore Surf Club di Olympia, Washington il 16 maggio del 1991."}
{"id": "553781", "revid": "10473", "url": "https://it.wikipedia.org/wiki?curid=553781", "title": "Philip Targett-Adams", "text": ""}
{"id": "553785", "revid": "124635479", "url": "https://it.wikipedia.org/wiki?curid=553785", "title": "Peugeot 202", "text": "La 202 \u00e8 una vettura di classe medio-bassa prodotta dalla casa francese Peugeot dal 1938 al 1949.\nProfilo e storia.\nLa \"202\" fu presentata alla stampa il 3 marzo del 1938 per tornare nel segmento del vetture che nella legislazione francese ricopriva la fascia dei 6\u00a0CV fiscali, ossia delle vetture con motore da 1.1 litri, dove la Casa francese mancava ormai da qualche anno, e precisamente dal 1934, quando l'antenata 201 cominci\u00f2 ad evolversi proponendo motori di cilindrata pi\u00f9 elevata.\nStilisticamente, la 202 proponeva un corpo vettura strettamente imparentato con quello delle due \"sorelle maggiori\", la 302 e la 402, rispetto alle quali differiva praticamente solo per le proporzioni pi\u00f9 ridotte e per le differenti prese d'aria laterali ai lati del cofano motore. Presenti quindi i contenuti stilistici propri delle Peugeot della seconda met\u00e0 di quel decennio, compresa la calandra che incorporava i due fari sistemati in posizione molto centrale dietro la griglia, ma anche le carenature ai passaruota posteriori, su cui campeggiava una testa di leone stilizzata.\nLa 202 si poneva alla base della gamma Peugeot, ed era equipaggiata dalla nuova unit\u00e0 motoristica TG, un 4 cilindri in linea da 1133 cm\u00b3 con distribuzione a valvole in testa, ed in grado di sviluppare 30 CV di potenza massima. La struttura era costituita dal telaio separato \"Bloctube\" in acciaio a longheroni e traverse, ma del tipo derivato da quello della \"402\". Il resto della meccanica proponeva invece un avantreno a ruote indipendenti, inizialmente con barre di torsione longitudinali, ed un retrotreno ad assale rigido con balestre semi-cantilever. L'impianto frenante era di tipo Bendix, con tamburi sulle quattro ruote azionati mediante cavo, una soluzione che ormai cominciava ad essere alquanto superata, poich\u00e9 gi\u00e0 all'epoca stavano diffondendosi i primi sistemi idraulici. Infine il cambio era manuale a 3 marce (con prima marcia non sincronizzata) ed era interfacciato al motore mediante una frizione monodisco a secco di tipo \"M\u00e9cano Com\u00e8te\".\nLa 202 fu prodotta in due periodi separati: il primo periodo \u00e8 compreso tra il 1938 ed il 1941. Dopodich\u00e9, essendo entrati in pieno conflitto mondiale la produzione fu interrotta per poi essere ripresa dal 1946 fino al 1949, anno di fine produzione della 202. La concorrenza in madrepatria era limitata praticamente alla Renault Juvaquatre ed alla Simca 8, mentre oltre i confini francesi, dove peraltro la vettura non giunse che in pochi esemplari, vi erano modelli come la Opel Kadett in Germania e la Fiat 1100 in Italia.\nAll'inizio della sua carriera commerciale la \"202\" venne sottoposta ad alcuni test di durata e di consumo, per convincere il pubblico dell'affidabilit\u00e0 del motore, ma anche per esaltarne le doti di economia di esercizio, in particolare sul fronte consumi. Una \"202\" gir\u00f2 sul circuito di Monthl\u00e9ry per 24 ore alla media di 100,14\u00a0km/h (la Peugeot dichiarava una velocit\u00e0 massima di 100 km/h), mentre un'altra viaggi\u00f2 da Parigi a Bordeaux consumando 7.75 litri ogni 100\u00a0km, che scesero a 7.4 in un altro test condotto lungo 640\u00a0km di strade urbane nella capitale francese.\nAl suo debutto, la \"202\" fu proposta nella sola carrozzeria berlina a 4 porte ed in due livelli di allestimento, normale e \"Luxe\". I primi aggiornamenti si ebbero nell'ottobre del 1938, quando la gamma si ampli\u00f2 con l'arrivo di tre nuove varianti di carrozzeria: berlina trasformabile, cabriolet a due porte e due posti, \"Familiale Commerciale\" e pick-up. Due mesi dopo, a dicembre, l'avantreno a barre di torsione lasci\u00f2 il posto ad un pi\u00f9 sicuro schema a balestra trasversale, mentre i supporti del motore divennero di tipo elastico.\nDopodich\u00e9 non vi furono altri aggiornamenti di rilievo e si arriv\u00f2 cos\u00ec allo scoppio della seconda guerra mondiale, che scombussol\u00f2 tutti i programmi della Casa francese: la \"202\" continu\u00f2 ad essere proposta con una gamma ridotta alle sole versioni berlina \"Grand Luxe\" (che sostitu\u00ec in un colpo le precedenti due versioni) e \"Familiale Commerciale\". Nel 1940 vi furono migliorie alla balestra anteriore, che divenne a 9 foglie anzich\u00e9 6.\nAll'indomani della resa tedesca, in Francia non si ritenne opportuno riproporre che la sola \"202\" nel proprio listino, in quanto vettura economica pi\u00f9 consona al periodo di austerity dettato dalla necessit\u00e0 di ricostruire il paese martoriato. Nel 1945, della piccola berlina francese non furono prodotti che 20 esemplari, completamente identici alle \"202\" del 1940.\nAlcune novit\u00e0 di ebbero nel maggio 1946 con l'arrivo della 202 B, anch'essa proposta unicamente come berlina: a cambiare furono i nuovi cerchi pieni in acciaio e la posizione del bocchettone di rifornimento, spostato dal portamozzo della ruota di scorta al parafango posteriore destro. Analogamente venne allargata la carreggiata anteriore (da 115,3 a 117,7\u00a0m).\nMa gi\u00e0 in ottobre, al Salone di Parigi, la \"202 B\" venne sostituita dalla 202 BH, stavolta una vera e propria gamma composta dalle versioni berlina a tetto apribile, berlina trasformabile, cabriolet, pick-up e Break commercial, praticamente analoga alla \"Familiale Commerciale\" d'anteguerra, ma con fiancate rivestite in legno sullo stile delle \"woodies\" americane e passaruota posteriori non pi\u00f9 carenati. La soluzione in stile \"woodies\" non fu un vezzo stilistico, ma pi\u00f9 semplicemente l'unico modo possibile di carrozzare questa versione in un periodo in cui vi era una gran penuria di lamierati in acciaio. Meccanicamente, la novit\u00e0 di maggior rilievo stava nel nuovo impianto frenante idraulico Lockheed che and\u00f2 a sostituire il vecchio Bendix azionato a cavo.\nNel 1948 fu introdotta la Peugeot 203, destinata a sostituire la \"202\" che per\u00f2 continu\u00f2 a rimanere in listino ancora per qualche mese, sebbene nella sola versione berlina. La sua produzione cess\u00f2 nell'estate del 1949 dopo aver totalizzato 104.126 esemplari. Della piccola francese fu creato anche un prototipo in versione Eclipse, con tetto ripiegabile in metallo."}
{"id": "553786", "revid": "1305772", "url": "https://it.wikipedia.org/wiki?curid=553786", "title": "Grifo", "text": ""}
{"id": "553787", "revid": "119718577", "url": "https://it.wikipedia.org/wiki?curid=553787", "title": "Ercole e Caco", "text": "L'Ercole e Caco \u00e8 una scultura in marmo di Baccio Bandinelli situata in Piazza della Signoria davanti a Palazzo Vecchio e a fianco di quella che oggi \u00e8 una copia del David di Michelangelo, a Firenze. L'opera \u00e8 posta su un basamento con dei busti di fauno scolpiti a bassorilievo e reca, in latino, la firma dell'autore. Il tema allegorico \u00e8 quello della forza e dell'ingegno di Ercole che sconfiggono la malvagit\u00e0 di Caco, episodio narrato da Virgilio e altri poeti nella saga delle Dodici fatiche di Ercole.\nStoria e descrizione.\nFinita nel 1533, ebbe una genesi travagliata e complessa. In un primo momento era stata infatti commissionata a Michelangelo nel 1505, che ebbe appena il tempo di realizzare un (presunto) modellino conservato oggi al Museo di Casa Buonarroti, preso dai sempre pi\u00f9 pressanti impegni a Roma.\nLa commissione rest\u00f2 solo sulla carta: nel 1525 si interpell\u00f2 per la prima volta Baccio, poi nel 1528 si torn\u00f2 a parlare di Michelangelo e in quell'occasione venne mutato il soggetto su sua iniziativa, preferendo il \"Sansone e i filistei\". Con il ritorno dei Medici (1530) la commissione fu affidata definitivamente al Bandinelli, che la termin\u00f2 nel 1534.\nBaccio, secondo quanto racconta il Vasari nelle \"Vite\", era uno dei pi\u00f9 accaniti ammiratori di Michelangelo, attento studioso della sua opera nell'ambizione di arrivare a superarlo. Quando per\u00f2 si dovette rassegnare a non avere il talento per essergli alla pari, l'ammirazione si mut\u00f2 prima in invidia e poi in odio. Lo imit\u00f2 spesso nei soggetti e nel gigantismo, credendo che la grandezza del Buonarroti consistesse nelle grandi misure delle statue, facendo sculture enormi, ma senza forza n\u00e9 anima, n\u00e9 perfezione anatomica.\nL\"'Ercole\" \u00e8 giudicato come un tipico esempio dei tentativi di Baccio per superare o almeno eguagliare Michelangelo: lo scolp\u00ec raggiungendo l'obiettivo di essere collocato nella prestigiosa piazza pubblica a fianco del \"David\", ma l'opera \u00e8 permeata di gigantismo, con uno sfoggio di massa muscolare che non si traduce in espressivit\u00e0 e movimento, ma resta fine a s\u00e9 stessa.\nMa basti il commento tagliente di Benvenuto Cellini a proposito dell'Ercole per dare la misura di quanto, in questo confronto, Baccio ne sia uscito sconfitto:\"\"Questa virtuosa scuola dicie che se e\u2019 si tosassi i capegli a Ercole, che e\u2019 non vi resterebbe zucca che fussi tanta per riporvi il cervello; e che quella sua faccia e\u2019 non si conoscie se l\u2019\u00e8 di omo o se l\u2019\u00e8 di lionbue; e che la non bada a quel che la fa, e che l\u2019\u00e8 male appiccata in sul collo, con tanta poca arte e con tanta mala grazia, che e\u2019 non si vedde mai peggio; e che quelle sue spallacce somigliano due arcioni d\u2019un basto d\u2019un asino; e che le sue poppe e il resto di quei muscoli non son ritratti da un omo, ma sono ritratti da un saccaccio pieno di poponi, che diritto sia messo, appoggiato al muro. Cos\u00ec le stiene paiono ritratte da un sacco pieno di zucche lunghe; le due gambe e' non si conosce in che modo le si sieno appiccate a quel torsaccio: perch\u00e8 e' non si conosce in su qual gamba e' posa o in sa quale e' fa qualche dimostrazione di forza; n\u00e9 manco si vede che ei posi in su tutt'a dua, s\u00ec come e' s'\u00e8 usato alcune volte di fare da quei maestri che sanno qualche cosa: ben si vede che la cade innanzi pi\u00f9 d'un terzo di braccio: ch\u00e9 questo solo si \u00e8 'I maggiore e il pi\u00f9 incomportabile errore che faccino quei maestracci di dozzina plebe'. Delle braccia dicono che le son tutt'a dua gi\u00f9 distese senza nessuna grazia, n\u00e9 vi si vede arte, come se mai voi non avessi visto degl'igniudi vivi, e che la gamba dritta d'Ercole e quella di Cacco fanno a mezzo delle polpe delle gambe loro: ch\u00e9 se un de' dua si scostassi dall'altro, non tanto l'uno di loro, anzi tutt'a dua resterebbono senza polpe da quella parte che ei si toccano; e dicono che uno dei piedi di Ercole si \u00e8 sotterrato, e che l'altro pare che gli abbia il fuoco sotto\" (\"Vita\", II, LXX).\"\nLa figura di Baccio, permeata da una secolare cattiva fama, va magari analizzata nel contesto di un ambiente artistico \"ossessionato\" dalla fama dei \"giganti\" del Rinascimento maturo, (Raffaello, Leonardo e Michelangelo), dove ai giovani artisti veniva indicato di cercare la \"maniera\" dei grandi piuttosto che sforzarsi a individuare una propria strada a partire dall'osservazione della natura. \u00c8 l'epoca del manierismo, dove Baccio forse sent\u00ec la sua sensibilit\u00e0 schiacciata da modelli tanto grandi, accantonando tipologie di lavoro magari a lui pi\u00f9 congeniali (come lo \"stiacciato\" del quale diede una altissima prova nei rilievi di Santa Maria del Fiore) in favore di altre pi\u00f9 tutto sommato estranee."}
{"id": "553788", "revid": "767487", "url": "https://it.wikipedia.org/wiki?curid=553788", "title": "Fair Warning (gruppo musicale)", "text": "I Fair Warning sono un gruppo musicale hard rock melodico tedesco (Hannover).\nBiografia.\nL'esordio ed il fulmineo successo.\nNel 1989, Tommy Heart (voce) e Ule W. Ritgen (basso), dopo lo scioglimento degli Zeno (di cui facevano parte), decisero di unirsi a due chitarristi (Andy Malecek e Helge Engelke) ed un batterista (C.C. Behrens). Fu cos\u00ec che nacquero i Fair Warning.\nLa loro fu una carriera al fulmicotone, forti anche del seguito di fan che ereditarono dai precedenti Zeno. La loro avventura inizia con la pubblicazione dell'omonimo album nel 1992 (nel quale pubblicano il pezzo \"Out On The Run\", dedicato ai loro fan), che permette ai 5 di intraprendere il loro primo tour di spalla ai Giant. L'album fu pubblicato per la WEA e fu prodotto da Rafe McKenna (gi\u00e0 produttore di Giant e Ten). I singoli estratti dall'album sono: \"Long Gone, When Love Fails, Take Me Up, In The Ghetto\". Nel 1993 a seguito del tour pubblicano il loro primo disco dal vivo: \"Live in Japan\".\nConsiderando che in quell'epoca imperversava il grunge e la maggior parte delle band che suonavano hard rock melodico annaspavano, il loro primo disco riusc\u00ec a vendere bene, soprattutto in Giappone, dove furono votati \"Newcomer of the Year\" dai lettori della rivista \"Burrn!\". Ottime furono anche le recensioni della restante stampa di settore..\nRainmaker.\nNel 1995 pubblicano \"Rainmaker\", disco d'oro in Giappone (circa 150.000 copie vendute) e \"Album of the year\" secondo la rivista olandese Aardshock magazine. Pubblicato per la WEA, scelsero di non avvalersi di un produttore, il disco quindi fu autoprodotto da loro stessi.\nI singoli estratti: \"Rain Song, The Heart Of Summer, Burning Heart\". Sempre nello stesso anno un altro live: \"Live at Home\". Nel 1996 pubblicano un'antologia: \"Early Warnings\". Nello stesso anno C.C.Behrens lascia il posto di batterista a Philippe Candas. Il tour del 1996 li vede di spalla ai Saga.\nGo!\nNel 1997 bissano il disco d'oro dell'album precedente con \"Go!\". Il disco fu pubblicato per la Now&amp;Then/GUN/BMG. I singoli sono \"Angels Of Heaven, Save Me\". Nello stesso anno pubblicano un disco doppio: \"Live And More\", contenente un disco dal vivo e uno di brani inediti o riarrangiati. Il conseguente tour li avrebbe visti di spalla ai Whitesnake, ma a causa di un incidente stradale che coinvolse Engelke, nel quale si ruppe un braccio in 2 punti, escludendolo dalla scena per 5 mesi, dovettero rinunciare, con conseguente ritardo anche nella registrazione e pubblicazione di Live &amp; More. Il tour del 1998 fu quindi di spalla ai Blue \u00d6yster Cult. Sempre nel 1998 torna C.C.Behrens alla batteria.\nFour.\n2\u00ba posto nelle classifiche giapponesi per il quarto album \"Four\" (durante le registrazioni C.C.Behrens lasci\u00f2 nuovamente il posto a Philippe Candas: CC infatti suon\u00f2 la batteria solo su \"I Fight\", traccia numero 7). Anche questo disco fu autoprodotto e fu pubblicato per la Frontiers Records, etichetta discografica italiana specializzata in AOR, con la quale sono sotto contratto tuttora. Il primo singolo estratto, \"Heart On The Run\", stazion\u00f2 al 1\u00ba posto delle classifiche giapponesi per 3 settimane. Il secondo singolo fu invece \"Still I Believe\". Il relativo tour di spalla agli Status Quo.\nLo scioglimento.\nDopo una carriera al fulmicotone e un successo incredibile soprattutto in Giappone, nel 2000 la band si sciolse: Tommy Heart form\u00f2 i Soul Doctor, Helge Engelke e C.C. Behrens formarono i Dreamtide, Andy Malecek si un\u00ec ai Last Autumn's Dream, progetto in cui presero parte anche 3 ex (per l'epoca) Europe: Mic Michaeli, John Lev\u00e9n, Ian Haugland. Nel 2002 viene pubblicata una raccolta: \"A Decade of Fair Warning\".\nLa reunion.\nNel 2006 si sono riuniti in formazione originale (ad eccezione di Andy Malecek) per dare alla luce \"Brother's Keeper\", anche quest'ultimo scal\u00f2 le classifiche giapponesi piazzandosi al 2\u00ba posto. Il primo singolo estratto fu \"Don't Keep Me Waiting\", ottenendo un 92/100 sulla rivista giapponese \"Burrn!\" e ottime recensioni un po' ovunque. Nello stesso anno viene pubblicato il DVD \"The Call of the East - Live in Japan\" e ristampati i primi 2 album, l'omonimo e \"Rainmaker\". Tutto questo gli valse la partecipazione come \"headliner\" alla seconda edizione del festival United Forces of Rock.\nTempi recenti.\nI Fair Warning hanno iniziato a registrare il nuovo album nel febbraio 2008. Il nuovo album, pubblicato il 24 luglio 2009, si intitola \"Aura\".\nNel 2013 hanno pubblicato l'album Sundancer"}
{"id": "553790", "revid": "33689", "url": "https://it.wikipedia.org/wiki?curid=553790", "title": "Riserve naturali regionali", "text": ""}
{"id": "553793", "revid": "7336", "url": "https://it.wikipedia.org/wiki?curid=553793", "title": "Northern Soul", "text": ""}
{"id": "553797", "revid": "1507870", "url": "https://it.wikipedia.org/wiki?curid=553797", "title": "Pizzo Redorta", "text": "Il Pizzo Redorta (\"Ol Redorta\" in bergamasco) \u00e8 una montagna delle Alpi alta 3.038\u00a0 Insieme alla punta Scais, di pari altezza, \u00e8 la seconda vetta pi\u00f9 alta delle Alpi Orobie e della provincia di Bergamo, dietro al Pizzo Coca (3.050 m).\nDescrizione.\nIl pizzo Redorta fa parte di un imponente corpo montuoso a cavallo tra val Seriana e Valtellina che comprende alcune delle cime pi\u00f9 elevate delle Alpi Orobie, come la punta Scais (3.038 m) e il pizzo Porola (2.981 m). Il massiccio delimita a est la \"Conca dei Giganti\", vallone detritico contornato dalle montagne pi\u00f9 alte delle Orobie. A ovest della conca sorge infatti il pizzo Coca (3.050 m), vetta pi\u00f9 alta della catena.\nSul versante seriano sono presenti alcuni glacionevati di piccola estensione, come la Vedretta di Redorta e la Vedretta dei Secreti, mentre sul lato valtellinese si sviluppa la Vedretta di Scais, ghiacciaio molto pi\u00f9 esteso ma comunque in forte scioglimento.\nDalla vetta si ha una visuale grandiosa sulle Orobie, in particolare sul vicino Scais, sul pizzo del Diavolo di Tenda e sul pizzo Coca, e sulle Alpi Retiche.\nIl toponimo \"Redorta\" \u00e8 riconducibile al latino \"Rotundus\" (da \"redondus\"), probabilmente riferito alla marcata curva che la val Seriana compie in corrispondenza delle sue falde.\nStoria.\nLa prima salita del Redorta \u00e8 stata portata a termine nel 1830 da un gruppo di cartografi austriaci, per rilevamenti topografici.\nIn quel periodo si riteneva che il Redorta fosse la cima pi\u00f9 elevata delle Orobie, complici alcune misurazioni errate delle quote riportate sulle carte dell'epoca. Il presidente del CAI di Bergamo Antonio Cur\u00f2, non convinto, il 28 settembre 1877 decise di intraprendere l'ascensione del Redorta con l'intento di stabilire con certezza la cima pi\u00f9 elevata della catena. Il 30 settembre, dopo aver pernottato alla baita che pi\u00f9 tardi sarebbe diventata il rifugio Ca' Brunona, raggiunse la vetta e, effettuate le dovute misure, rilev\u00f2 che il vicino pizzo Coca fosse pi\u00f9 alto del Redorta di 18-20 metri (misurazione vicina a quella reale), decretandolo quindi giustamente come cima maggiore delle Orobie.\nAccessi.\nPer raggiungere la vetta si parte da Fiumenero, in alta val Seriana, e ci si dirige per il sentiero che a nord va verso la Valle del Salto e poi curva a destra in direzione del Rifugio Baroni al Brunone. Agevole fino ai Piani del Campo, il sentiero diventa pi\u00f9 ripido man mano ci si avvicina al rifugio Baroni.\nDal rifugio si prende il sentiero che conduce verso il Rifugio Coca, e al bivio poco pi\u00f9 avanti si prosegue per il sentiero alto che attraversa tutto il lato sud del Pizzo Redorta. Noto anche come \"Sentiero del Sim\u00e0l\", questo \u00e8 senza dubbio uno dei pi\u00f9 bei sentieri alpini. \nPoco dopo aver imboccato il bivio, prima di procedere verso il primo avvallamento, il sentiero si divide: qui bisogna prendere a nord verso la vedretta di Scais.\nLa \"via normale\" prevede la risalita lungo il lato sinistro del salto che si trova in fondo alla valletta e, una volta sorpassato il salto, l'attraversamento del ghiacciaio dello Scais. Raggiunta la bocchetta che divide il Pizzo Redorta dalla Fetta di Polenta, si rimonta la grossa roccia centrale per poi prendere a destra (verso est) aiutandosi con la corda fissa presente in loco. Dopodich\u00e9 sulla sinistra occorre individuare il primo ometto che porta in cresta; da qui in poi seguire fedelmente gli ometti, scendere in un grosso intaglio (a destra sale un modesto canalino, via di accesso preferenziale quando c'\u00e8 neve assestata), risalire e, sempre seguendo gli ometti, guadagnare la vetta.\nData la scarsa qualit\u00e0 della roccia orobica e degli onnipresenti sfasciumi, si raccomanda la massima attenzione, specie in discesa, stando sempre attenti a non far precipitare sassi.\nA stagione inoltrata, giugno - met\u00e0 luglio, \u00e8 possibile saltare la prima parte della salita utilizzando il canalino sopra descritto che permette di arrivare in vetta in minore tempo ma occorre sincerarsi della sua condizione (salirlo solo a neve assestata).\n\u00c8 inoltre possibile raggiungere la vetta partendo dalla Centrale di Vedello a Piateda (Sondrio), da dove si sale in direzione del lago di Scais e del rifugio Mambretti, si prosegue salendo la vallata fino a raggiungere il Ghiacciaio di Scais dove il sentiero si unisce all'itinerario di risalita precedentemente descritto."}
{"id": "553802", "revid": "725", "url": "https://it.wikipedia.org/wiki?curid=553802", "title": "Geox", "text": "Geox S.p.A. \u00e8 una societ\u00e0 italiana che produce scarpe e capi di abbigliamento casual, fondata nel 1995 dall'imprenditore Mario Moretti Polegato. Il nome \"geo\" deriva dal greco \u03b3\u03b7 (\"ghe\", \"terra\"), la \"x\" sta per tecnologia.\nL'azienda produce le proprie scarpe in Cina, Indonesia, Vietnam. In Serbia, a Vranje alle fine del 2016 \u00e8 entrato in funzione uno stabilimento di propriet\u00e0, che \u00e8 stato chiuso nel luglio 2021 come conseguenza del calo delle produzioni dovuto alla pandemia di Covid-19.\nLa sede amministrativa invece \u00e8 situata a Montebelluna (Treviso).\nDal dicembre 2004 \u00e8 quotata alla Borsa di Milano dove \u00e8 presente nell'indice FTSE Italia Small Cap.\nIl gruppo.\nGeox si \u00e8 attestata al primo posto in Italia e al secondo nel mondo per numero di capi commercializzati nel comparto del \"lifestyle-casual footwear\".\nNel 2016 il fatturato (900,8 milioni di euro) \u00e8 cresciuto del 3%. Il 91% proviene dalle calzature, il 9% dall'abbigliamento. Il 70% dei ricavi \u00e8 dovuto alle esportazioni: buona parte (il 44%) \u00e8 realizzato in Europa (in particolare dai mercati tedesco, francese, spagnolo); il mercato statunitense incide per il 6,7%, gli altri paesi per il 19,3%.\nDopo un periodo di vendite in flessione, da gennaio 2017 l'amministratore delegato \u00e8 Gregorio Borgo che subentra a Giorgio Presca. Dopo un anno nuovo cambio al vertice: lascia Borgo, arriva dal febbraio 2018 Matteo Mascazzini.\nNel 2013 ha aderito allo \"Standard Internazionale Fur Free\" che prevede l'eliminazione dei capi in pelliccia animale. Di conseguenza, a partire dalla collezione autunno-inverno 2013/14, utilizza solo pelliccia ecologica, ovvero di origine \"non\" animale.\nI brevetti.\nGeox ha in totale 55 brevetti. In grande maggioranza per le scarpe in gomma, in cuoio, sportive ed anfibie che permettono una traspirazione della scarpa attraverso dei microfori, impedendo con una membrana il passaggio dell'acqua.\nHa anche un brevetto per la traspirazione dell'abbigliamento attraverso degli aeratori, impedendo sempre con una membrana il passaggio dell'acqua."}
{"id": "553803", "revid": "1305772", "url": "https://it.wikipedia.org/wiki?curid=553803", "title": "Aor", "text": ""}
{"id": "553809", "revid": "120185200", "url": "https://it.wikipedia.org/wiki?curid=553809", "title": "Videogruppo Piemonte", "text": "Videogruppo Piemonte (VP), precedentemente Videogruppo (VG), \u00e8 una fra le pi\u00f9 antiche emittenti televisive locali di Torino.\nStoria.\nTrasmette dal 1975 sul canale UHF 49. Il 17 settembre 1976 accende il canale 52 che rimarr\u00e0 il canale storico dell'emittente.\nI programmi sono vari e tendenzialmente connotati da un'attenzione alle tematiche legate all'approfondimento e all'inchiesta, voluti dal direttore Sergio Rogna Manassero. Negli archivi della rete sono conservati filmati degli anni ottanta sulle realt\u00e0 del lavoro, della societ\u00e0, della citt\u00e0, dei quartieri e persino interviste realizzate dagli inviati in Campania durante il terremoto dell'Irpinia del 1980.\nFra i volti di \"Videogruppo\" troviamo Alba Parietti, Adriana Verdirosi (a met\u00e0 degli '90), Federico Peiretti e, fra i conduttori del tg \"Videonotizie\", Mario Pisano e Luca Ponzi, passati poi alla Rai.\nDal 1991 l'emittente ospita i programmi di MTV durante la fascia oraria pomeridiana (dalle 12 alle 19) E alla domenica mattina (dalle 8 alle 14). Il popolare canale di videoclip musicali ha un canale satellitare che trasmette in tutta Europa, e in Italia viene ritrasmesso appoggiandosi alle emittenti locali. Dal 1995, quando MTV sbarca anche su TELE+3, la fascia oraria ospitata da Videogruppo viene progressivamente ridotta, fino ad essere eliminata completamente.\nL'acquisizione del Gruppo Mediapason.\nA fine 2006 l'emittente viene acquistata dal Gruppo Mediapason dell'imprenditore veneziano Sandro Parenzo, gi\u00e0 proprietario di Telelombardia e Antennatre, due emittenti radicate sul territorio lombardo. Il canale muta cos\u00ec il suo nome diventando Videogruppo Piemonte.\nA partire da marzo 2011 l'emittente lancia nel proprio MUX digitale il canale all-news Torinow, basato sul format del corrispondente canale informativo milanese Milanow di Telelombardia. Alcuni contenuti vengono cos\u00ec trasmessi anche in simulcast con Videogruppo Piemonte e viceversa.\nA partire da luglio 2011 il logo dell'emittente, costituito dalle iniziali del nome della rete e rimasto immutato dalle origini fino ad ora, viene rinnovato e si uniforma alla stessa linea degli altri canali del gruppo Mediapason. Viene cos\u00ec aggiunto il logo del nuovo gruppo in alto a destra e il nome del canale viene scritto per esteso sotto.\nIl 18 aprile 2016 il canale Torinow si trasforma in Top Planet, coordinata da Marcello Chirico e dedicata esclusivamente alla squadra calcistica della Juventus. Successivamente i programmi di Top Planet vengono diffusi, oltre che in Piemonte sul canale 199, anche in Lombardia al numero 192 del digitale terrestre.\nMultiplex Videogruppo Piemonte.\nSul multiplex di Videogruppo Piemonte sono presenti diverse stazioni televisive tutte in chiaro (non criptate, quindi fruibili gratuitamente)."}
{"id": "553811", "revid": "486946", "url": "https://it.wikipedia.org/wiki?curid=553811", "title": "AoR", "text": ""}
{"id": "553819", "revid": "287204", "url": "https://it.wikipedia.org/wiki?curid=553819", "title": "Sandor Ferenczi", "text": ""}
{"id": "553824", "revid": "7", "url": "https://it.wikipedia.org/wiki?curid=553824", "title": "Fiume Sesia", "text": ""}
{"id": "553831", "revid": "838137", "url": "https://it.wikipedia.org/wiki?curid=553831", "title": "Colonna dell'Abbondanza", "text": ""}
{"id": "553833", "revid": "287204", "url": "https://it.wikipedia.org/wiki?curid=553833", "title": "Colonna di San Zanobi", "text": ""}
{"id": "553834", "revid": "122965460", "url": "https://it.wikipedia.org/wiki?curid=553834", "title": "The Simple Life (programma televisivo)", "text": "The Simple Life \u00e8 un reality show statunitense andato in onda negli USA inizialmente sul network FOX e dalla terza stagione sul canale via cavo E!. \u00c8 uno dei maggiori successi televisivi della FOX degli ultimi anni.\nSinossi.\nLe protagoniste del reality sono le ereditiere plurimiliardarie Nicole Richie, figlia adottiva di Lionel Richie, e Paris Hilton, ereditiera della famosa catena di Hotel Hilton. Le due ragazze si trovano a dover svolgere lavori comuni (nella prima serie) o girare tre stati dell'America senza n\u00e9 soldi contanti, n\u00e9 carte di credito n\u00e9 cellulari e giungere a Beverly Hills. Nella quarta stagione le due ereditiere non appariranno insieme a causa della rottura della loro amicizia avvenuta nel 2005. Dopo la riappacificazione delle due ragazze E! ha deciso di proseguire con una nuova stagione, \"The Simple Life 5: Goes To Camp\", in onda dal 28 maggio 2007 negli USA e prossimamente in Italia. La quinta stagione sar\u00e0 l'ultima per volere sia delle due ereditiere sia del network.\nImpatto col pubblico.\nNonostante le due ereditiere non suscitino molta simpatia verso il pubblico, il reality riesce ad ottenere un grande successo. La prima stagione, partita il 2 dicembre 2003 sul network americano FOX, ha infatti avuto ottimi ascolti (15 milioni di spettatori), diventando cos\u00ec uno dei maggiori successi del canale e battendo anche serie da fandom pi\u00f9 grosso come \"The O.C.\".\nIl successo \u00e8 stato tale che per tutto l'anno sono state mandate in onda le repliche fino a decidere di produrre una seconda stagione partita in sordina raccogliendo solo 8 milioni di spettatori; questo perch\u00e9 per tutta la durata della stagione, il reality ha avuto una programmazione pi\u00f9 che ballerina in quanto dovette rimpiazzare numerose serie flop della FOX, tra cui \"Tru Calling\" e \"Point Pleasant\". La seconda stagione fu quindi l'ultima per il network FOX in quanto il canale riteneva gli ascolti troppo bassi. Il reality per\u00f2 era ormai diventato un piccolo cult tanto che altri numerosi network (come la The WB e UPN fuse ora nella The CW) vollero comprare i diritti della serie. La serie venne invece comprata dal canale via cavo E! che trasmise altre 3 stagioni.\nTra la seconda e la terza stagione ci fu un altro calo di ascolti (una media di 2 milioni di spettatori vide la stagione) dovuti anche al fatto che FOX \u00e8 un canale generalista mentre E! \u00e8 un canale via cavo. Il reality venne comunque rinnovato per una nuova stagione. La quarta stagione ebbe ancora un leggero calo, dovuto anche al fatto che il reality prese una piega completamente diversa in quanto le due ereditiere litigarono e non apparvero quindi mai nelle stesse scene. Nonostante tutto, la serie venne rinnovata di nuovo perch\u00e9 Paris Hilton e Nicole Richie tornarono amiche e arrivarono quindi a compromessi. La quinta ed ultima stagione quindi torn\u00f2 alle basi delle prime ma per volere sia delle ereditiere che del network, la serie si \u00e8 definitivamente conclusa."}
{"id": "553835", "revid": "124015185", "url": "https://it.wikipedia.org/wiki?curid=553835", "title": "GRP Televisione", "text": "GRP Televisione (acronimo di \"Giornale Radio Piemonte\") \u00e8 un'emittente televisiva locale con sede a Torino.\nStoria.\nNacque nel 1976, insieme all'emittente radiofonica Radio GRP, facente parte della stessa propriet\u00e0, e fu la prima fra le reti televisive locali torinesi a proporre i programmi, anche da studio, a colori. Nel 1979 cominci\u00f2 a trasmettere 24/24 ore col cambio indicativo del nome \"GRP - No Stop\", che \u00e8 stato esposto in sovrimpressione per alcuni anni.\nLe frequenze UHF da cui trasmetteva originariamente a Torino erano i canali 42-66 e 60 che serviva la collina torinese dalla Torre Littoria, il grattacielo in piazza Castello che rendeva la tv ben visibile in tutta la citt\u00e0 anche con una semplice antenna portatile (dal 2007 \u00e8 sul canale 39 da Superga; insieme al canale 27 da Borghetto di Borbera, in provincia di Alessandria, e ad alcune frequenze minori raggiunge buona parte della regione) ma presto si diffuse capillarmente in tutto il Piemonte (una delle poche a raggiungere le valli di Susa e Lanzo) e la Valle d'Aosta, a Pavia e perfino nella Svizzera italiana via cavo, tanto da essere per molto tempo la pi\u00f9 seguita e rappresentare un punto di riferimento per l'informazione locale.\nI primi studi di produzione si trovavano in via San Dalmazzo, sede che fu interessata da un devastante incendio. Nell'agosto 1981 l'emittente si trasfer\u00ec in Via Camerana, dove disponeva, unica tra le emittenti locali a quel tempo, di due regie e di un furgone attrezzato con una regia mobile che consentiva di collegarsi in diretta da esterno. Direttore generale e dei programmi e mente dell emittente e Giuliana Gardini. Fra i conduttori del notiziario \"GRP flash\" c'era Mario Pisano, poi passato a Videogruppo e successivamente alla Rai, Maura Fassio, ora alla redazione Rai del TGR Piemonte, come anche Daniele Cerrato (TGR Leonardo). Tra i volti noti che si sono \"fatti le ossa\" in questa emittente, Alba Parietti che conduceva giochi a premi, Alessandra Maria Fontana che condusse vari programmi come \"Spazio Donna\" (il primo programma pomeridiano dedicato alle tematiche femminili), \"Magic Moment\" (il primo talent show per giovani cantanti in collaborazione con la casa discografica RCA), la trasmissione sportiva \"Vinovo Corre\" e una divertentissima trasmissione-cabaret con Eric e Piero (Piero Chiambretti) dal titolo provocatorio \"Succhia la gomma\" con la regia di Mario Forges Davanzati Fu poi chiamata dal direttore generale della Rai di Torino per condurre per Rai 2 \"Il pomeriggio\" e \"Tandem\" con Fabrizio Frizzi.\nUn'altra conduttrice che ricordiamo \u00e8 Silvia Rosa Brusin, oggi alla redazione Rai della trasmissione scientifica Leonardo. Ma anche Piero Chiambretti, Maria Teresa Ruta, Ramona Dell'Abate e Giovanni Arpino sono passati sugli schermi del Giornale Radiotelevisivo Piemonte (questo oggi il significato dell'acronimo GRP TV).\nIl giornalista sportivo Gian Paolo Ormezzano conduceva un programma sul calcio in cui una delle vallette era Sarah Varetto, poi approdata al notiziario \"Monitor\" e successivamente al programma \"Italia Maastricht\" su Rai 3 e a \"Mia Economia\", di Alan Friedman e oggi dirige il canale all news Sky TG24. Tra le presentatrici, Giovanna (Gi\u00f2) Maldotti, \u00e8 poi diventata il volto ufficiale di Tele+ ed ha partecipato al film \"Impiegati\" di Pupi Avati. Gi\u00f2 aveva iniziato come lettrice dei programmi, poi nel 1981 era passata alla conduzione della fortunata trasmissione per bambini \"Pane, Burro e Zucchero\" come aiuto di Maurizio Introna: un quiz in diretta a premi molto seguito che contrapponeva 5 maschi ad altrettante femmine. Una trasmissione in onda due volte la settimana che aveva avuto gi\u00e0 grande successo l'anno prima quando Introna l'aveva condotta con 2 vallette differenti. All'interno del programma servizi realizzati dai conduttori in esterna (circo, Luna Park, musei etc)\nTelefilm e cartoon erano abbondanti in un palinsesto aperto alla realt\u00e0 locale cittadina e GRP ha trasmesso uno dei primi e pi\u00f9 fortunati cartoni animati giapponesi Candy Candy, programmato proprio dopo \"Pane, burro e zucchero\". Ha fatto parte del circuito Euro TV.\nAcquistata da Antenna 3 Lombardia, sub\u00ec il tracollo finanziario della tv milanese, e si ritrov\u00f2 a dover vendere buona parte della rete di frequenze alla nascente Tv7 Path\u00e8 ma prima si costitu\u00ec in cooperativa gestita dagli stessi lavoratori, riducendo la propria diffusione. Passata successivamente in diverse mani, oggi \u00e8 diretta da Mauro Lazzarino e dispone di redazioni a Torino, in lungo Dora Firenze, ad Alessandria, Cuneo e Asti.\nPalinsesto.\nTra i programmi principali dell'emittente vi \u00e8 Monitor, il telegiornale, che va in onda con due edizioni giornaliere, alle 13:00 e alle 18:30, in diretta.\nNel 2009 GRP ha trasmesso per la prima volta e in diretta lo storico Palio di Asti. La telecronaca, curata dal giornalista Jacopo Bianchi, ha visto la presenza per il commento tecnico dell'ex Capitano del Palio e sbandieratore dell'Asta Paolo Raviola. Le interviste erano curate dalle giornaliste Chiara Serra e Lucia Pignari. L'evento \u00e8 stato trasmesso poi per gli anni successivi fino al 2019.\nCanali.\nCon il passaggio al digitale terrestre l'offerta si \u00e8 ampliata con l'arrivo di nuovi canali tematici. Ad oggi (2020) il bouquet canali \u00e8 cos\u00ec composto:"}
{"id": "553837", "revid": "632536", "url": "https://it.wikipedia.org/wiki?curid=553837", "title": "Massimini", "text": ""}
{"id": "553839", "revid": "599013", "url": "https://it.wikipedia.org/wiki?curid=553839", "title": "Grp", "text": ""}
{"id": "553846", "revid": "124675683", "url": "https://it.wikipedia.org/wiki?curid=553846", "title": "Erich Mielke", "text": "Biografia.\nIscritto al Partito Comunista (KPD) nel 1921, fu attivo nella lotta per il potere che precedette l'ascesa del nazismo. Operativo nella \"Parteiselbstschutz\" agli ordini di Hans Kippenberger e Heinz Neumann, fu, insieme a Erich Ziemer, uno dei due assassini dei capitani della polizia berlinese Paul Anlauf e Franz Lenck. L'azione, avvenuta il 9 agosto 1931, caus\u00f2 anche il grave ferimento del sergente Max Willig, fu ordinata da Walter Ulbricht, reggente del KPD e futuro leader della DDR. Il pericolo costituito dalla sopravvivenza di Willig (che avrebbe potuto riconoscere gli assassini), determin\u00f2 il surrettizio trasferimento a Mosca. Le indagini sugli omicidi iniziarono immediatamente, e nel marzo 1933 (a un mese dall'insediamento di Hitler) 15 congiurati furono arrestati dalle forze di polizia regolare (non nazista). In settembre furono emessi altri 10 mandati di cattura, fra cui quello di Mielke. Mielke verr\u00e0 processato per questi delitti solo dopo la caduta del muro (nel 1993), e scont\u00f2 solo una frazione della pena, in riconoscimento delle sue precarie condizioni di salute.\nA Mosca Mielke fu accolto da eroe e arruolato nella Scuola Politica Militare del Comintern, con incarichi di crescente prestigio, in parallelo alla sua continuata militanza nella direzione del KPD in esilio, insediata all'Hotel Lux, dove Mielke risiedette fino al suo ritorno a Berlino nell'aprile 1945.\nSi rec\u00f2 come volontario in Spagna (guerra civile del 1936-37), arruolandosi nelle Brigate internazionali (11\u00aa Brigata Th\u00e4lmann), come operativo del Comintern nel Servicio de Investigacion Militar. Durante la seconda guerra mondiale i suoi movimenti non sono noti; si suppone che abbia avuto un ruolo sostanziale nella guerra clandestina sul fronte orientale, data la quantit\u00e0 di decorazioni ricevute dall'URSS, comprese due medaglie dell'Ordine di Lenin. Tornato appena conclusa la battaglia di Berlino nella zona orientale della Germania occupata dai sovietici, insieme a Wilhelm Zaisser cre\u00f2 il \"Commissariato 5\" (Kommissariat 5 o K-5), servizio segreto dal quale prender\u00e0 vita di l\u00ec a poco la Stasi.\nRapida la sua ascesa: nel 1946 grazie alla vasta esperienza politico-militare maturata sin dai tempi delle battaglie di piazza nella Berlino pre-nazista e delle Brigate Internazionali, divenne il responsabile per la scelta e l'addestramento dell'intero corpo di polizia e dal 1950 al 1957 fu Segretario di stato della Stasi, di cui nel 1957 divenne ministro. Mielke abbandon\u00f2 la guida del ministero della sicurezza di stato nel Consiglio dei ministri il 7 novembre 1989. Una settimana pi\u00f9 tardi, chiamato a rispondere davanti al Parlamento della DDR (Volkskammer, con valore puramente formale fino ad allora), viene contestato e ridicolizzato dai deputati, in quella che ancora resta la testimonianza televisiva pi\u00f9 consultata della storia tedesca.\nVenne arrestato l'8 dicembre dello stesso anno, ma rilasciato dopo pochi mesi per motivi di salute. Processato per una quantit\u00e0 di delitti, inclusi i suoi ordini di sparare a vista su chi cercava di varcare il muro (1990-94), e alto tradimento, nonch\u00e9 gli attentati dinamitardi della RAF alla base americana di Ramstein e al generale americano Frederick Kroesen (1981), Mielke fu condannato a sei anni di reclusione nel 1993 per l'assassinio dei due capitani di polizia nel 1931. Nel novembre 1994, il presidente del tribunale nelle cause ancora in corso, dichiar\u00f2 il suo disinteresse a continuare il perseguimento del detenuto pi\u00f9 anziano del sistema carcerario tedesco, che ai processi dava segni evidenti di una senilit\u00e0 imbarazzante, forse simulata per il raggiungimento di questo risultato. Mielke fu scarcerato nel 1995 a causa delle precarie condizioni di salute. Il 21 maggio 2000 mor\u00ec in una casa di cura a Berlino. Fu seppellito segretamente nel cimitero d'onore dei funzionari della DDR. Poche ore dopo, ignoti fecero scempio di fiori, ghirlande e altri omaggi lasciati sulla sua tomba.\nCostruzione della Germania Est.\nNel 1945, Mielke fece ritorno in Germania grazie alle autorit\u00e0 sovietiche, venendo nominato ispettore di polizia con l'incarico di costruire una forza di sicurezza che garantisse il dominio del partito comunista nella zona di occupazione sovietica della Germania orientale. Mielke fu un protetto del Generale del NKGB Ivan Serov, che aveva il quartier generale nel sobborgo berlinese di Karlshorst. Il 16 agosto 1947, Serov ordin\u00f2 la creazione del \"Kommissariat 5\", la prima polizia politica tedesca dopo la caduta della Germania nazista. Wilhelm Zaisser fu nominato capo dell'organizzazione e Mielke suo vice.\nMandato a Capo della Stasi.\nMielke diresse la Stasi dal 1957 fino alla caduta del Muro di Berlino nel 1989. La sua rete di 85.000 spie nazionali a tempo pieno e 170.000 informatori volontari teneva sotto controllo milioni di persone. Quando vennero aperti gli archivi, si scopr\u00ec che in ogni edificio pubblico, almeno uno dei suoi membri teneva informata la Stasi su ci\u00f2 che avveniva all'interno.\nSotto la sua personale responsabilit\u00e0 l'MfS lanci\u00f2 dei contrattacchi della Stasi contro il dissidente Rudolf Bahro e il libro \"Die Alternative: Zur Kritik des 'real existierenden Sozialismus\"' e verso coloro che avevano sostenuto e pubblicato il suo lavoro. Mielke fu uno dei pi\u00f9 potenti uomini della Germania Est, temuto anche dai membri del suo stesso Ministero.\nOnorificenze.\nVeterano delle Brigate Internazionali 'Difensore di Madrid'\nEroe dell'Unione Sovietica (25 dicembre 1987)\nOrdine di Lenin (Quattro: 12 giugno 1973; 28 dicembre 1982; 1\u00ba aprile 1985; 28 dicembre 1987)"}
{"id": "553848", "revid": "2108263", "url": "https://it.wikipedia.org/wiki?curid=553848", "title": "Costantino III di Britannia", "text": "A volte gli viene attribuito il numerale \"III\", per distinguerlo dagli omonimi compresi nella lista dei sovrani leggendari della Britannia, ovvero Costantino I e Flavio Claudio Costantino, che \u00e8 per\u00f2 anch'esso indicato come \"Costantino III\" dalle fonti storiografiche.\nBiografia.\nTutto ci\u00f2 che si sa di certo su Costantino viene da Gildas, che lo chiama \"cucciolo tirannico dell'impura leonessa di Damonia\". Si pensa che in questo caso per Damnonia si intenda il sud-est dell'Inghilterra e non l'omonimo regno che si sarebbe sviluppato nell'odierna Scozia. Gildas critica Costantino anche per aver ripudiato o allontanato o rinchiuso sua moglie allo scopo di commettere molti adulteri. Inoltre, dopo aver giurato di voler fare la pace coi suoi nemici, si travest\u00ec da abate, entr\u00f2 nel santuario dove questi si trovavano e li uccise ai piedi dell'altare. Anche il cavaliere arturiano Sir Costantino, che secondo l\"Historia Regum Britanniae\" di Goffredo di Monmouth successe ad Art\u00f9 sul trono di Britannia, si travest\u00ec da vescovo e uccise in una chiesa i due figli di Mordred, con cui era in conflitto. Per questo c'\u00e8 chi pensa che questa figura leggendaria sia basata su quella storica di Costantino di Dumnonia.\nFonti letterarie.\nCostantino appare nella lista dei leggendari sovrani della Britannia (odierna Inghilterra) riportata dalla \"Historia Regum Britanniae\" di Goffredo di Monmouth. Sarebbe stato figlio di Cador, duca di Cornovaglia, un parente di re Art\u00f9. Costantino combatt\u00e9 nella battaglia di Camlann e sembra essere stato uno dei pochi sopravvissuti. Mentre stava per essere trasportato ad Avalon, Art\u00f9 lo nomin\u00f2 suo successore.\nGeoffredo afferma che Costantino continu\u00f2 ad avere problemi con i Sassoni e coi due figli di Mordred, Melehan e Melou. Alla fine ebbe la meglio sui suoi nemici, ma sembra che abbia ucciso i due figli di Mordred in una chiesa. Per questo sacrilegio sarebbe stato fulminato da Dio e poi sepolto a Stonehenge, accanto a Uther Pendragon. Secondo le tradizioni gallesi, alla sua morte, il trono pass\u00f2 a Gwydre, il primogenito di Art\u00f9 e della regina Ginevra, anche lui uno dei sopravvissuti di Camlann, ma che all'epoca della battaglia era troppo giovane per ricevere il trono.\nCostantino compare anche nella \"Allitterazione della morte di Art\u00f9 \" e nella \"Morte di Art\u00f9\" di Thomas Malory come cugino e successore di Art\u00f9. Una tradizione lo identifica con Costantino re di Dumnonia che alla fine scelse la vita religiosa e divenne santo.\nCulto.\nCi sono molti nobili personaggi che in questo periodo portano il nome di Costantino, cosa che rende difficile distinguere l'uno dall'altro. Ma il Costantino di cui si sta parlando qui sarebbe quello che incontr\u00f2 san Petroc, convertendosi subito dopo al Cristianesimo. Dopo aver abdicato in favore del figlio Bledric, si dedic\u00f2 alla vita religiosa. Fond\u00f2 chiese, attravers\u00f2 il canale di Bristol e si un\u00ec a san David, con cui visse molti anni come monaco. Alla fine si ritir\u00f2 in eremitaggio a Costyneston (Cosmeston), vicino a Cardiff, dove sarebbe morto, anche se esistono molte altre storie secondo cui avrebbe viaggiato e predicato nel Nord, tra i Pitti, prima di essere martirizzato a Kintyre (in Scozia) il 9 maggio del 576. Secondo Giovanni di Fordun, sarebbe stato sepolto a Govan. Questo santo sarebbe diverso dal San Costantino di Strathclyde, figlio, secondo la vita di san Kentigern, del sovrano di questo regno: per David Nash Ford, ad esempio, suo padre sarebbe stato Riderch Hael di Strathclyde."}
{"id": "553852", "revid": "767487", "url": "https://it.wikipedia.org/wiki?curid=553852", "title": "Sbronzi di Riace", "text": "Gli Sbronzi di Riace sono un duo emiliano di musica popolare, formatosi nel 1992.\nBiografia.\nIl duo nasce nel 1992, nell'attuale formazione composta da Mauro Canossa e Stefano Cirillo. Il gruppo ha sempre avuto come obiettivo la rivisitazione di brani d'autore (Paolo Conte, Pierangelo Bertoli, Fabrizio De Andr\u00e9 e Francesco Guccini sono solo alcune delle fonti di ispirazione dei loro spettacoli) e la riscoperta di canzoni popolari in via d'estinzione, negli ultimi anni propongono nei loro spettacoli un uomo in smart una canzone riarrangiata e personalizzata dallo stesso gruppo. Gli spettacoli del gruppo sono sempre stati molto informali, senza precise scalette, intervallati da momenti di cabaret e momenti di musica. Nella loro carriera si sono esibiti con grandi nomi della canzone italiana quali Pierangelo Bertoli, Roberto Vecchioni, Vinicio Capossela, e con personaggi dello spettacolo, da Gene Gnocchi a Sabina Guzzanti."}
{"id": "553853", "revid": "287204", "url": "https://it.wikipedia.org/wiki?curid=553853", "title": "Colonna della Croce al Trebbio", "text": ""}
{"id": "553854", "revid": "36426", "url": "https://it.wikipedia.org/wiki?curid=553854", "title": "Croce al Trebbio", "text": ""}
{"id": "553856", "revid": "287204", "url": "https://it.wikipedia.org/wiki?curid=553856", "title": "Colonna di San Felice", "text": ""}
{"id": "553857", "revid": "287204", "url": "https://it.wikipedia.org/wiki?curid=553857", "title": "Colonna di San Marco", "text": ""}
{"id": "553868", "revid": "124147308", "url": "https://it.wikipedia.org/wiki?curid=553868", "title": "Ecologia sociale", "text": "L'ecologia sociale \u00e8 una filosofia radicale che correla le tematiche ecologiste con quelle politiche e sociali.\nEssa \u00e8 definita dai suoi maggiori esponenti come e anche come . L'ecologia sociale \u00e8 una visione radicale dell'ecologia e dei sistemi socio-politici in genere.\nGli ecologisti sociali credono che l'attuale crisi ecologica sia un prodotto del capitalismo. Non solo: l'attuale sfruttamento naturale deriverebbe, in particolar modo, da una costruzione psicologica profonda della societ\u00e0, fondata sul binomio comando-obbedienza (ossia una struttura gerarchica che implica lo sfruttamento per poter esistere - struttura rifiutata con forza in nome di una concezione orizzontale di collaborazione e interdipendenza), e che trova solo oggi il suo culmine pi\u00f9 evidente. Tale costruzione di dominio infatti, laddove applicata alla societ\u00e0, risulta assai agevole da trasporre a ogni altra possibilit\u00e0 di oppressione gerarchica, ivi compresa quella nei confronti del mondo non-umano.\nIn contrapposizione agli esponenti dell'ecologia profonda, gli ecologisti sociali credono che non sia la quantit\u00e0 di persone sulla Terra ma il modo in cui le persone si relazionano fra di loro che ha generato le crisi economiche, sociali ed ecologiche che attualmente caratterizzano il mondo. Sovrapproduzione, produttivismo e consumismo sono quindi i sintomi ultimi e non le cause di problemi pi\u00f9 profondi che riguardano le relazioni sociali ed etiche all'interno delle societ\u00e0.\nTale corrente filosofico-politica trova il suo miglior interlocutore nella tradizione di pensiero anarchica, che storicamente ha sempre posto in primo piano la questione dell'illegittimit\u00e0 di ogni gerarchia, che comporta necessariamente l'oppressione di chi si trova alla base della scala; gli esponenti del pensiero libertario classico (P\u00ebtr Alekseevi\u010d Kropotkin, \u00c9lis\u00e9e Reclus, William Godwin soprattutto) hanno da sempre auspicato la fine delle strutture cos\u00ec funzionanti, e con esse l'oppressione dell'umano sull'umano, dell'uomo sulla donna, dell'umano sulla natura. L'ecologia sociale si propone di rinnovare l'anarchismo su basi nuove e fondate su una pi\u00f9 chiara concezione olistica.\nUn\u2019altra prospettiva che pu\u00f2 rimandare all\u2019ecologia sociale \u00e8 la strada proposta dalla metafisica organico-dinamica (Tommaso Demaria) che rileva la stessa relazione tanto tra crisi ecologica e capitalismo come per il binomio comando-obbedienza. Diversamente dal percorso anarchico, attraverso lo strumento scientifico metafisico-dinamico, propone di utilizzare i fattori necessari al dinamismo della vita come ovvio fondamento della societ\u00e0, dell\u2019economia e dell'ecosistema considerato dal punto di vista sinecologico. Questa strada sostituisce il modello di sviluppo senza abbattere autorit\u00e0 e gerarchia ma sostituendola in toto e urgentemente (Francesco, Laudato si\u2019 ,194).\nLa comunit\u00e0 auspicata dall'ecologia sociale, che trova il suo punto di riferimento nella \"municipalit\u00e0 libertaria\" teorizzata da Murray Bookchin, nella sostanza non \u00e8 affatto diversa da quella propugnata dalle tesi bioregionaliste.\nL'ecologia non pu\u00f2 che essere ecologia sociale, attenta cio\u00e8 per prima cosa a \u00abdepurare\u00bb le relazioni sociali da ogni forma di coercizione e gerarchia e a valorizzare invece la variet\u00e0, la simbiosi, la libert\u00e0. In definitiva quindi per il modello anarchico non si pu\u00f2 quindi essere ecologisti senza essere allo stesso tempo contro l'autorit\u00e0 e la gerarchia, ossia, come dice Murray Bookchin \"l'ecologia, o \u00e8 sociale o non \u00e8\". Quest'ultima tesi \u00e8 il fondamento anche del modello demariano che mobilita dal di dentro persone e istituzioni attorno alla trasmissione della vita, in un modello di sviluppo organico-dinamico.\nStoria.\nL'ecologia sociale ha avuto uno sviluppo recente sebbene accolga al suo interno diverse posizioni precedentemente sostenute da altre filosofie politiche. I primi riferimenti espliciti a tali posizioni sono da attribuirsi a Murray Bookchin attorno agli anni '50 del novecento, in seguito posizioni simili vennero adottate da svariati movimenti ecologisti tra cui certamente quello Hippie sorto poco tempo dopo lo sviluppo della visione ecologico-socialista.\nLa matrice ecologico libertaria ha percorso diversi movimenti sociali nel mondo durante tutta la seconda met\u00e0 del '900 e si \u00e8 andata rafforzando con l'avvio del XXI secolo (in parallelo all'avanzare del cambiamento climatico), tuttavia pur condividendo molti tratti con il socialismo ecologico non si pu\u00f2 dire che esso sia stato adottato pienamente da un movimento politico se non in anni recenti.\nIl primo caso di socialismo ecologico come motore rivoluzionario \u00e8, difatti, da attribuire al movimento confederalista formatosi attorno all'azione politica del partito dei lavoratori del kurdistan (PKK) e alle teorie diffuse dal suo leader Abdullah Ocalan. Incarcerato nel 1999 ed in isolamento sull'isola di Imrali dal 2002 il presidente del PKK tenne contatti epistolari con lo stesso Bookchin di cui lesse i testi fondamentali. Da questo incontro prese il via il cosiddetto \"cambio di paradigma\" che port\u00f2 Ocalan a mutare le posizioni marxiste-leniniste verso una concezione che prese il nome di confederalismo democratico, basato sulla democrazia radicale attraverso le comuni, la liberazione della donna e l'ecologia. Questa teoria venne diffusa inizialmente dallo stesso leader attraverso la Dichiarazione per il Confederalismo democratico nel Kurdistan del 2005 e altri scritti che componevano la difesa per il processo a suo carico.\nNonostante Ocalan si trovi tuttora in isolamento la concezione confederalista ha visto un grande sviluppo in tutte le parti del Kurdistan con la formazione del KCK nel 2007 e i diversi tentativi di rendere operative organizzazioni autonome della societ\u00e0 civile. A partire dalla rivolta di Kobane del 19 luglio 2012 (nel contesto della guerra civile siriana) si \u00e8 andata conformando nel Kurdistan siriano, detto Rojava, un'entit\u00e0 politica confederale che oggi comprende tutti i territori a est del fiume Eufrate oltre alla citt\u00e0 di Manbij e al quartiere di Aleppo Sheikh Maqsood. Dal 2016 questa si \u00e8 dichiarata Confederazione democratica della Siria del nord, avviando ufficialmente il sistema politico su base municipalista che fa propri i dettami dell'ecologia sociale.\nIn ambito ecologico, nonostante la guerra in corso, sono state portate avanti politiche di rimboschimento, tutela delle acque, riduzione delle monocolture e progetti agroecologici legati alla sussistenza delle comuni. In generale resta difficile scindere in questa postura politica cosa riguardi l'ecosistema e cosa temi sociali dato la correlazione diretta fra i due elementi."}
{"id": "553873", "revid": "125442334", "url": "https://it.wikipedia.org/wiki?curid=553873", "title": "Gi\u00f2 Pomodoro", "text": "Viene considerato uno fra i pi\u00f9 importanti scultori astratti del panorama internazionale del XX secolo. Era il fratello minore dello scultore Arnaldo Pomodoro.\nBiografia.\nNacque ad Orciano di Pesaro il 17 novembre 1930. Studi\u00f2 presso l'istituto per geometri di Pesaro, citt\u00e0 in cui si trasfer\u00ec con la famiglia nel 1945 e in cui impar\u00f2 la cesellatura, nella bottega di un anziano orafo. Nel 1954 dopo la morte del padre e dopo un breve soggiorno a Firenze dove incontra l'architetto Gigliola Gagnoni, che diverr\u00e0 sua moglie, si trasfer\u00ec a Milano e, gi\u00e0 a partire dal 1955, cominci\u00f2 a esporre le sue opere a Firenze alla galleria Numero di Fiamma Vigo, poi alla galleria Montenapoleone e alla galleria del Naviglio di Milano, alla galleria del Cavallino di Venezia e alla galleria dell'Obelisco di Roma. Collabor\u00f2 nella rivista \"Il Gesto\" e assieme al fratello maggiore Arnaldo e con artisti come Piero Dorazio, Gastone Novelli, Giulio Turcato, Tancredi Parmeggiani, Achille Perilli e Lucio Fontana, present\u00f2 delle opere alle mostre del gruppo \"Continuit\u00e0\", che vedevano la partecipazione anche dei critici Guido Ballo, Giulio Carlo Argan, e Franco Russoli.\nPi\u00f9 tardi, per\u00f2, si stacc\u00f2 da questi artisti e dapprima si diresse incontro a un pensiero di \"rappresentazione razionale dei segni\" (ca. 1953 - 1959) e si dedic\u00f2 attivamente alla ricerca scultorea, partendo giovanissimo con le prime esperienze informali sul segno. In un secondo momento approd\u00f2 al \"ciclo della materia, del vuoto e della geometria\" (ca. 1958 \u2013 1972) con \"Superfici in tensione\", \"Folle\" e poi trasformando le tensioni in torsioni con \"Soli\", \"Archi\" e \"Spirali\". Predilesse ampie aree fluttuanti in bronzo e grandi blocchi scolpiti nel marmo o squadrati con rigidezza nella pietra. In queste opere solitamente si aprono degli spazi vuoti che lasciano irrompere la luce del sole. Il sole \u00e8 spesso il soggetto delle sue opere, a cui sono legati dei precisi significati ideologici dell'autore.\nFu invitato alla XXVIII Biennale di Venezia del 1956 ove vi espose gli \"Argenti fusi su osso di seppia\", dedicati al poeta Ezra Pound. Nel 1959 fu invitato anche a documenta 2 di Kassel, in Germania, e vi espose \"Fluidit\u00e0 contrapposta\" e nello stesso anno partecip\u00f2 alla Biennale dei giovani artisti di Parigi con \"Superfici in tensione\", vincendo il premio per la scultura insieme ad Anthony Caro. Nel 1961 tenne due mostre personali alla galleria internazionale di Parigi e alla galleria Blu di Milano. Venne invitato per la seconda volta alla XXXI Biennale di Venezia del 1962. Dal 1965 si dedic\u00f2 alle opere \"Radiali\" e \"Quadrati\". Tra il 1966 e il 1967 soggiorn\u00f2 due volte negli Stati Uniti per presentare alcuni suoi lavori alla galleria Marlborough e alla galleria Martha Jackson di New York.\nA partire dagli anni settanta iniziarono gli ultimi due cicli della sua vita artistica, in cui si dedic\u00f2 a numerose opere voluminose e monumentali presso il suo studio di Querceta di Seravezza in Versilia.\nNel 1978 realizz\u00f2 anche le scenografie dell'opera verdiana \"La forza del destino\", rappresentata all'Arena di Verona nell'estate dello stesso anno. In questo anno partecip\u00f2 per la terza volta alla Biennale di Venezia. Nel 1980 si occup\u00f2 della scenografia del \"Flauto magico\" di Mozart, rappresentato a La Fenice di Venezia. Nel 1984 prese parte alla sua quarta e ultima Biennale di Venezia.\nDopo essere stato colpito da ictus, sebbene risiedesse e vivesse a Querceta da tempo, decise di tornare a morire a Milano, circondato ancora dalla sua arte, nel suo studio di via San Marco dove si spense il 21 dicembre 2002.\nOpere monumentali.\nFra i suoi lavori pi\u00f9 noti vi sono le grandi opere monumentali pubbliche in pietra e bronzo incentrate sulla fruizione sociale dell'opera d'arte. Fra queste grandi opere vanno ricordate:\nPer Orciano di Pesaro, suo paese d'origine dell'entroterra marchigiano, pens\u00f2 e progett\u00f2 una piazzetta nel centro storico, laddove un tempo sorgeva la sua casa natale, recante ai due lati dell'ingresso un \"Orcio\" e una \"Corda\" in bronzo e al centro l'opera in marmo intitolata \"Sole deposto\" da lui realizzati, che riporta alla base i versi di un celebre poeta suo conterraneo, in ricordo del suo attaccamento al luogo natio:\nLa piazzetta progettata nel 1986, fu completata e inaugurata due anni dopo la morte dell'artista, il 20 giugno 2004, in presenza del figlio Bruto. Nel giugno 2004 gli eredi del fu Gi\u00f2 Pomodoro donarono a Forte dei Marmi la scultura \"La Figlia del Sole\".\nNel dicembre 2014, la famiglia di Gi\u00f2 Pomodoro ha deciso di donare al comune di Seravezza, in Versilia, l'opera \"Pilastro per Marat\" del 1978, da collocare in uno spazio pubblico nella frazione di Querceta dove per quasi trent'anni l'artista aveva vissuto e lavorato.\nOpere museali.\nMolte sue opere, in pietra o in bronzo, sono presenti anche nelle collezioni pubbliche e private in tutto il mondo e in Italia, fra le quali vanno ricordate:"}
{"id": "553875", "revid": "123416862", "url": "https://it.wikipedia.org/wiki?curid=553875", "title": "Corsa dei barberi", "text": "Il palio dei barberi o corsa dei barberi era una gara ippica e una festa popolare in varie citt\u00e0, tra cui Siena, Roma, Firenze, Padova, Chieti, Pistoia (oggi giostra dell'orso). Una versione si disputa ancora oggi a Ronciglione.\nA Firenze.\nLa corsa ha origini molto antiche, sicuramente medievali, come testimonia anche Dante Alighieri, che nel \"Paradiso\" fa dire al trisavolo Cacciaguida:\nA Firenze si correvano diversi palii per ricordare le vittorie fiorentine. Il pi\u00f9 antico, detto Palio d\u00e9 Barberi, si correva per festeggiare la vittoria, avvenuta nel 406 sotto Fiesole, del generale romano Stilicone contro Radagaiso, condottiero ostrogoto. Radagaiso era a capo di un esercito di trib\u00f9 germaniche (Goti, Vandali, Suebi, Burgundi) detti appunto Barberi.\nIl Palio prendeva le mosse dalle Fonti a Colombaia in via Senese, percorreva tutta la via Romana, la piazza Pitti,\ntraversava il Ponte Vecchio, la Por S.Maria, l'attuale piazza Repubblica e l'arrivo era alla Basilica romana di Santa Reparata, nella attuale Piazza San Giovanni. Fu per questo che da allora l'arrivo di ogni Palio fu detto \"la riparata\", il momento pi\u00f9 difficile perch\u00e9 i palafrenieri dovevano fermare in poco spazio i cavalli eccitati dalla corsa. Il Palio d\u00e9 Barberi si disputava appunto l'8 ottobre, festivit\u00e0 di Santa Reparata.\n\"Ed in fatti in un Libro di deliberazioni della Repubblica del 1363, si ordina, che si spendano Fiorini 37 e mezzo d'oro per un panno scarlatto ed altri ornamenti per il suddetto Palio\", come scrive l'abate Domenico Moreni nel suo Notizie Istoriche del 1792.\nDato che la maggior parte del percorso era nel Gonfalone della Sferza il simbolo del Gonfalone divenne una frusta da fantino.\nUn altro Palio si svolgeva il 24 giugno, giorno di San Giovanni, patrono di Firenze. La corsa iniziava da via Ponte alle Mosse, che deve il suo nome proprio al fatto di essere il punto dal quale si partiva, cio\u00e8 si \"prendevano le mosse\", per passare dalla Porta al Prato lungo lo spiazzo del Prato, dove si trovava il palco con il granduca, la Loggia Reale. Dal vicino palazzo Corsini al Prato i nobili potevano guardare la corsa dalla terrazza appositamente fatta costruire. La corsa proseguiva tra le vie del centro, con via Palazzuolo, poi via degli Strozzi, poi via del Corso (che forse si chiama cos\u00ec proprio per la \"corsa\" che vi passava), per poi arrivare all'arco di San Pierino e alla porta alla Croce dove si trovava il traguardo e i cavalli avevano la \"riparata\".\nAttraverso un sistema di fumi colorati e di messaggeri con specchi, appostati sui tetti e campanili cittadini, la notizia del vincitore poteva arrivare immediatamente al granduca nella tribuna in via il Prato.\nL'amb\u00ecto premio destinato al vincitore consisteva in un drappo di notevole valore (il \"palio\"), decorato col giglio fiorentino e la croce rossa del popolo.\nLa corsa si svolse regolarmente fino al 1858. Il \"Risanamento\" di Firenze capitale poi aveva aperto cantieri di demolizione nel centro della citt\u00e0 compromettendone il tracciato. Al termine delle opere non si sent\u00ec comunque il bisogno di riprendere questa antica tradizione.\nA Roma.\nIl Carnevale romano contava su una lunga tradizione di tornei e corse quando nel 1462, con l'elezione al pontificato di papa Paolo II, venne appositamente realizzata l'attuale via del Corso, allora via Lata. Di tutte le corse del Carnevale romano, la corsa dei cavalli barberi era l'evento principale.\nI cavalli \u201cscossi\u201d venivano raggruppati proprio sotto l'obelisco di piazza del Popolo accanto al quale venivano costruite delle tribune dalle quali le persone pi\u00f9 ricche e potenti della citt\u00e0 potevano assistere da vicino alla partenza della gara. Le altre persone affittavano dei posti lungo la via Lata per assistere alla corsa. I balconi che affacciavano sulla via erano gremiti di gente che lanciava fiori e confetti ai forestieri, e adornati con drappi e broccati. I meno fortunati, invece, erano costretti ad affollarsi sulle pendici del Pincio. Nei momenti che precedevano la partenza, i cavalli erano tenuti dai barbareschi (gli odierni stallieri) con difficolt\u00e0 perch\u00e9 aizzati e infastiditi da spilli inseriti in palle di pece che venivano attaccate sulla loro groppa. Quando si udivano gli spari a salve, tutti sapevano che la Corsa era cominciata. I cavalli venivano lanciati lungo via del Corso verso piazza Venezia, dove un grosso drappo sospeso in aria segnava la fine del percorso. L'arrivo e la \u201ccattura\u201d dei cavalli scossi, intimoriti e per nulla propensi a fermarsi di fronte ai barbareschi sono ricordati come momenti estremamente spettacolari per quella folla vogliosa di emozioni forti. \nTanti nobili, reali, artisti e viaggiatori accorrevano a Roma per la corsa e ne lasciarono traccia nei loro scritti fino all'unit\u00e0 d'Italia quando, nel 1874, Vittorio Emanuele II decise di abolire per sempre questo evento a causa della morte di un giovane, che assisteva alla corsa e fu travolto e ucciso. Questa scelta del Savoia segn\u00f2 cos\u00ec l'inizio del declino del Carnevale romano.\nA Caltagirone.\nA Caltagirone la corsa dei berberi partiva dallo spiazzo antistante il convento di San Francesco di Paola e prima della stessa venivano distribuiti confetti a gentildonne e gentiluomini cittadini e forestieri."}
{"id": "553876", "revid": "36426", "url": "https://it.wikipedia.org/wiki?curid=553876", "title": "Arco di San Pierino", "text": "La volta di San Piero, meglio conosciuta come arco di San Pierino, \u00e8 un passaggio coperto tra piazza San Pier Maggiore e via dell'Oriuolo angolo via Sant'Egidio/Borgo Pinti a Firenze.\nStoria e descrizione.\nDa non confondere con l'arco seicentesco ben pi\u00f9 in vista nella piazza (si tratta invece dei resti dell'antica chiesa di San Pier Maggiore, distrutta nel Settecento), l'arco di San Pierino \u00e8 invece un passaggio coperto piuttosto lungo e molto pi\u00f9 antico, realizzato in conci di pietraforte a vista.\nSi ritiene che sia un vestigio dell'antica cinta muraria di Firenze, quella realizzata tra il 1173 e il 1175, che proprio qui girava ad angolo verso sud, verso l'Arno. In particolare qui si doveva aprire la postierla degli Albertinelli, dal nome di una famiglia che aveva le case in questa zona, e che era sorvegliata dalla torre dei Pazzi di Valdarno, di cui restano le vestigia in borgo Albizi 30 rosso. Su via dell'Oriuolo infatti la porta era contrassegnata da uno stemma Pazzi, oggi illeggibile. Dell'epoca in cui l'arco era una struttura difensiva restano alcune botole nel soffitto, per lo pi\u00f9 murate, ma una delle quali conserva ancora una copertura in legno. \nDentro il passaggio vennero ricavate nel tempo alcune botteghe di cibarie, mescite di vino, friggiorie e trippai, alcune delle quali sono tuttora esistenti. Vennero descritti anche da Bruno Cicognani ne \"La cantiflora\". \nInsieme con la retrostante piazza, l'arco \u00e8 stato sottoposto ad un radicale rifacimento della pavimentazione e dell'illuminazione nel 2008."}
{"id": "553878", "revid": "36426", "url": "https://it.wikipedia.org/wiki?curid=553878", "title": "Palio dei barberi", "text": ""}
{"id": "553880", "revid": "47767", "url": "https://it.wikipedia.org/wiki?curid=553880", "title": "Joyce (nome)", "text": "Origine e diffusione.\nTrae origine dal bretone \"Judoc\" che, composto da \"iud\" (\"signore\", da cui anche Judica\u00ebl) combinato con un suffisso diminutivo, \"oc\", vuol dire \"piccolo signore\" o \"giovane signore\" (alcune fonti riportano solo \"signore\"), ed \u00e8 quindi analogo per significato a Cirillo e Basilisco. Il nome pass\u00f2 nella forma latinizzata \"Iudocus\", e giunse in Gran Bretagna nella forma \"Josse\" con la conquista normanna. Una sua forma femminile dell'epoca, \"Jocosa\", suggerisce un'influenza del termine latino \"iocosus\" o \"jocosus\" (\"giocoso\").\nTra la fine del Medioevo e la fine del XIV secolo cadde in disuso come nome maschile, a stento sopravvivendo come femminile: proprio come tale venne ripreso, forse grazie alla somiglianza col termine medio inglese \"joise\", \"rallegrarsi\": a popolarizzarlo alla fine del XIX secolo fu probabilmente anche il suo uso nel romanzo storico di Edna Lyall \"In the Golden Days\". Ad oggi \u00e8 molto raro un suo uso maschile.\nDal nome deriva anche il cognome, portato dal noto scrittore irlandese James Joyce.\nOnomastico.\nL'onomastico pu\u00f2 essere festeggiato il 13 dicembre in memoria di san Jodocus, santo bretone del VII secolo, il cui nome viene italianizzato in \"Giodoco\"."}
{"id": "553884", "revid": "709565", "url": "https://it.wikipedia.org/wiki?curid=553884", "title": "National Baseball Hall of Fame", "text": "La National Baseball Hall of Fame \u00e8 un museo e Hall of Fame statunitense di baseball.\nSi trova a Cooperstown, nello Stato di New York ed \u00e8 un'istituzione privata creata per lo studio della storia del baseball, in America e nel resto del mondo, e per l'esibizione di materiale sportivo connesso alla storia del baseball e dei suoi protagonisti.\nDalla prima ammissione nel 1936 delle 5 superstar Ty Cobb, Babe Ruth, Honus Wagner, Christy Mathewson e Walter Johnson, all'ultima, del 2015, 312 persone sono state nominate nella Sala della fama, il cui motto \u00e8 \"Preservare la storia, onorare l'eccellenza, mettere in contatto le generazioni\"."}
{"id": "553886", "revid": "287204", "url": "https://it.wikipedia.org/wiki?curid=553886", "title": "Isafjordur", "text": ""}
{"id": "553889", "revid": "1935652", "url": "https://it.wikipedia.org/wiki?curid=553889", "title": "Gianni Danzi", "text": "Biografia.\nDopo aver conseguito il diploma di perito industriale edile nel 1959, pratic\u00f2 per due anni la professione. Nel 1961 entr\u00f2 in seminario. Il 17 dicembre 1966 venne ordinato presbitero per la diocesi di Lugano, in Svizzera e l\u00ec inizi\u00f2 il suo ministero. Fu segretario particolare dell'allora vescovo Angelo Giuseppe Jelmini; successivamente fu parroco a Leontica e infine a Bellinzona fino al settembre 1982, quando si trasfer\u00ec a Roma, dove fu responsabile della Segreteria Internazionale di Comunione e Liberazione fino al 1985.\nNel 1983 coordin\u00f2, nell'ambito del Pontificio consiglio per i laici, il raduno internazionale dei giovani in occasione dell'anno giubilare, da cui hanno avuto origine le Giornate mondiali della giovent\u00f9.\nNel 1985 consegu\u00ec il diploma di dottore in scienze industriali presso la Libera Universit\u00e0 di Herisau (Svizzera). Nel dicembre lo stesso anno divent\u00f2 officiale presso l'Amministrazione del patrimonio della Sede Apostolica e il 19 novembre 1987 delegato della sezione ordinaria del medesimo dicastero.\nIl 18 giugno 1994, papa Giovanni Paolo II lo nomin\u00f2 segretario generale del Governatorato dello Stato della Citt\u00e0 del Vaticano ed il 1\u00ba febbraio 1995 segretario della Pontificia commissione per lo Stato della Citt\u00e0 del Vaticano. Succedette in entrambi gli incarichi a Bruno Bertagna.\nIl 2 maggio 1996 venne elevato all'episcopato, gli fu assegnata la sede titolare di Castello e ricevette l'ordinazione episcopale il 24 maggio successivo dal cardinale Angelo Sodano, coconsacranti il cardinale Rosalio Jos\u00e9 Castillo Lara ed il vescovo Giuseppe Torti.\nMantenne gli incarichi sino al 21 febbraio 2001 e dal 1\u00ba luglio 2004 fu nominato direttore \"ad interim\" dei servizi economici del Governatorato.\nIl 22 febbraio 2005, venne nominato arcivescovo (a titolo personale) della prelatura territoriale di Loreto.\nMor\u00ec il 2 ottobre 2007 all'et\u00e0 di 67 anni, in casa di parenti, a Barasso.\nGenealogia episcopale.\nLa genealogia episcopale \u00e8:"}
{"id": "553893", "revid": "287204", "url": "https://it.wikipedia.org/wiki?curid=553893", "title": "Vincristina", "text": "La vincristina \u00e8 un alcaloide a nucleo indolo monoterpenico con una struttura chimica molto complessa e di difficoltosa sintesi chimica utilizzato come farmaco antitumorale; detto anche leurocristina o vincaleucoblastina, insieme al suo congenere metilato sull'azoto in posizione 1 del nucleo indolico detto vinblastina e ad altri alcaloidi congeneri detti catarantina e vindolina, deriva dalla pianta del Catharanthus roseus (pervinca del Madagascar), anche nota con il nome comune \"vinca rosea\".\nGli \"alcaloidi della Vinca\", come sono definiti i farmaci appartenenti a questa classe, agiscono bloccando la formazione di una struttura essenziale per la divisione cellulare, il fuso mitotico. In assenza di un fuso mitotico funzionante, i cromosomi si frammentano e la cellula muore in conseguenza dell'alterazione prodottasi.\nMeccanismo di azione.\nLe propriet\u00e0 antitumorali della vincristina derivano dalla sua capacit\u00e0 di inibire la divisione cellulare agli stadi precoci del processo di mitosi. La vincristina si lega ai monomeri di tubulina, impedendo la formazione dei microtubuli delle fibre del fuso mitotico durante il processo di replicazione cellulare. Legandosi agli elementi costituenti dei microtubuli, la vincristina disabilita i meccanismi cellulari in grado di allineare e muovere i cromosomi all'interno della cellula madre. La vincristina blocca la separazione dei cromosomi che si sono duplicati e previene la divisione cellulare per questo motivo trova vasta applicazione come farmaco antineoplastico. Bench\u00e9 la vincristina agisca impedendo alle cellule cancerogene di dividersi, non inibisce selettivamente la divisione delle cellule tumorali.\nIndicazioni.\nLa vincristina \u00e8 normalmente somministrata come sale solfato, sia da sola, sia in associazione ad altri farmaci antineoplastici con diverso sito d'azione, quali gli analoghi dell'acido folico, come il metotrexato, e gli analoghi delle basi azotate degli acidi nucleici, come i tassoli.\nLa vincristina si \u00e8 dimostrata efficace in associazione ad altri farmaci antiblastici nel linfoma di Hodgkin (assieme a mecloretamina, procarbazina e prednisone), nel linfoma non Hodgkin, nella leucemia linfatica acuta, nei sarcomi, nella neoplasia della mammella, dell'utero e del testicolo, nel microcitoma.\nEffetti collaterali.\nMostra marcati effetti collaterali dovuti al fatto che, oltre ad inibire la duplicazione di cellule tumorali, blocca anche la replicazione delle cellule sane, soprattutto a livello dei tessuti ematopoietici. Questo pu\u00f2 portare a carenza di elementi corpuscolati del sangue quali anemia e riduzione della risposta immunitaria per blocco dei precursori linfoidi e mieloidi delle cellule del sistema immunitario. La vincristina, rispetto agli altri alcaloidi della Vinca, dimostra una particolare attivit\u00e0 tossica al livello del sistema nervoso centrale e periferico e solo in minor misura a livello di midollo osseo e degli apparati digerente e cutaneo. La tossicit\u00e0 si manifesta con la comparsa di parestesie, diminuzione dei riflessi e della sensibilit\u00e0 a carico dei nervi periferici, disturbi del sistema nervoso autonomo (per esempio, stitichezza, che pu\u00f2 arrivare fino all'ileo paralitico).\nConservazione.\nVa conservata al riparo dalla luce in quanto \u00e8 fotosensibile."}
{"id": "553895", "revid": "838137", "url": "https://it.wikipedia.org/wiki?curid=553895", "title": "Giancarlo Vecerrica", "text": "Biografia.\nNasce a Tolentino, allora sede vescovile in provincia di Macerata, il 26 luglio 1940.\nMinistero sacerdotale.\nFrequenta gli studi liceali, filosofici e teologici presso il seminario di Macerata, mentre consegue il diploma di specializzazione in pedagogia catechetica al Pontificio Ateneo Salesiano.\nIl 22 maggio 1965 \u00e8 ordinato presbitero, nella cattedrale di Macerata, dal cardinale Fernando Cento per la diocesi di Macerata e Tolentino.\nDopo l'ordinazione \u00e8 viceparroco della parrocchia dell'Immacolata a Macerata, dal 1965 al 1973; viceassistente della FUCI, dal 1966 al 1970 e docente di religione al liceo classico \"Giacomo Leopardi\" di Macerata, dal 1970 al 1998. Nel 1973 \u00e8 nominato cappellano del convitto nazionale di Macerata e nel 1975 responsabile regionale di Comunione e Liberazione. Dal 1985 al 1996 ricopre l'incarico di responsabile della consulta di pastorale giovanile di Macerata.\nDal 1997 \u00e8 segretario generale della curia di Macerata e della commissione presbiterale regionale, membro della commissione presbiterale nazionale e rettore della chiesa di Santa Maria della Porta, dove ha sede la cappellania universitaria.\nIl 18 ottobre 2002 \u00e8 nominato cappellano di Sua Santit\u00e0 da papa Giovanni Paolo II.\nPellegrinaggio Macerata-Loreto.\nNel 1978, quando era un giovane insegnante di religione a Macerata, propone ai suoi studenti e a quelli di altre scuole un pellegrinaggio a piedi da Macerata a Loreto come gesto di ringraziamento alla Madonna, riprendendo cos\u00ec un'antica tradizione mariana perduta da lungo tempo. Da allora il pellegrinaggio Macerata-Loreto viene riproposto ogni anno a tutti all'inizio di giugno con un percorso che si prolunga per 28\u00a0km e che si svolge senza soste di notte.\nAttualmente tale pellegrinaggio vede la partecipazione di oltre 100.000 persone diventando cos\u00ec il pellegrinaggio a piedi con il pi\u00f9 alto numero di partecipanti in Italia ed anche il pi\u00f9 famoso ed importante d'Italia. Nel 1993 ha visto la partecipazione di papa Giovanni Paolo II. Questo atto di devozione \u00e8 sempre guidato attraverso un sistema di comunicazioni radio ed altoparlanti da monsignor Giancarlo Vecerrica.\nIn altre parti delle Marche e d'Italia imitando l'iniziativa di monsignor Giancarlo Vecerrica, dal 1978 ad oggi, sono rinati o sono sorti pellegrinaggi a piedi, ridando vita ad un'usanza ormai perduta in Italia. Oggi questo tipo di pellegrinaggio \u00e8 in costante espansione, sia come partecipanti alle singole iniziative, sia come numero delle iniziative stesse.\nMinistero episcopale.\nIl 30 dicembre 2002 papa Giovanni Paolo II lo nomina vescovo di Fabriano-Matelica; succede a Luigi Scuppi, deceduto il 26 novembre 2001. Il 22 febbraio 2003 riceve l'ordinazione episcopale, nella cattedrale di Fabriano, dal vescovo Luigi Conti (poi arcivescovo), coconsacranti gli arcivescovi Paolo Romeo ed Angelo Comastri (poi entrambi cardinali). Durante la stessa celebrazione prende possesso della diocesi.\nIl 9 gennaio 2004 \u00e8 nominato amministratore apostolico \"sede plena\" dell'arcidiocesi di Camerino-San Severino Marche a causa delle cattive condizioni di salute dell'arcivescovo Angelo Fagiani, le cui dimissioni vengono accolte il 3 settembre 2007 da papa Benedetto XVI, che nomina suo successore Francesco Giovanni Brugnaro, fino ad allora osservatore permanente della Santa Sede presso l'Organizzazione mondiale del turismo. Contestualmente il vescovo Vecerrica diventa amministratore apostolico \"sede vacante\" dell'arcidiocesi fino all'ingresso del nuovo arcivescovo, avvenuto il 28 ottobre seguente.\nIl 18 marzo 2016 papa Francesco accetta la sua rinuncia al governo pastorale della diocesi di Fabriano-Matelica, presentata per raggiunti limiti d'et\u00e0; gli succede Stefano Russo, del clero di Ascoli Piceno. Rimane amministratore apostolico della diocesi fino all'ingresso del successore, avvenuto il 18 giugno seguente.\nGenealogia episcopale.\nLa genealogia episcopale \u00e8:"}
{"id": "553896", "revid": "15756", "url": "https://it.wikipedia.org/wiki?curid=553896", "title": "Check-up (programma televisivo)", "text": "Check-up \u00e8 stato un programma televisivo di medicina, nel formato di rubrica, ideato da Biagio Agnes e coordinato da Pasquale Notari.\nL'esordio avvenne sabato 29 gennaio 1977 alle ore 12,30 andando in onda su Rai 1 dal 1977 al 2002.\nDal 25 settembre 2021 il programma \u00e8 tornato in onda su Rai 2, nella fascia del sabato mattina, condotto da Luana Ravegnini.\nStoria.\nIl programma esord\u00ec nel 1977 ed era condotto dal giornalista Giorgio Conte e Luciano Lombardi D'Aquino, con la partecipazione di Mario Trufelli che fu anche conduttore nella stagione televisiva 1987 - 1988 in sostituzione di Lombardi con la partecipazione di Elio Sparano. Nella prima met\u00e0 degli anni ottanta, la trasmissione condotta da Luciano Lombardi fu trasmessa anche in replica sugli schermi di Telemontecarlo, esattamente nel primo pomeriggio, il luned\u00ec e il venerd\u00ec, .\nDa luned\u00ec 17 giugno 1985, la trasmissione and\u00f2 in onda anche nel pre-serale intitolato \"L'angolo della salute\". In studio con Mario Trufelli c'erano medici ed esperti.\nIn occasione del suo 10\u00ba anno di vita, nella settimana dal 26 al 30 gennaio 1987 la trasmissione ebbe come titolo: \"Check-up, dopo 10 anni\", e alla conduzione c'era sempre Luciano Lombardi.\nNel 1988 entr\u00f2 alla conduzione del programma Annalisa Manduca, con una nuova regista Sandra Quarra; furono confermati anche nelle altre edizioni Mario Trufelli ed Elio Sparano, e furono introdotte nel corso del programma due rubriche differenti alternandosi ogni sabato e in ogni settimana: \"\"Macchine per la salute\" e \"L'altra medicina\"\". In estate del 1989 c'era stata una edizione estiva di \"Check-up\", sotto la conduzione del giornalista Mario Trufelli. Nello studio di \"Check-up\" c'era un VD wall.\nNel periodo tra il 1986 e il 1989, la storica rubrica di medicina \"Check-up\" collabor\u00f2 con il Radiocorriere TV, dove in ogni numero veniva illustrato oltre l'argomento di puntata anche varie testimonianze di personaggi del mondo della cultura e dello spettacolo.\nIl programma collaborava anche con \"Telethon\" per parlare di distrofia muscolare, argomento trattato da circa 12 anni. In studio c'era un display luminoso per indicare la raccolta fondi per \"Telethon\". Le puntate speciali (\"Speciale Check-up\") erano condotte da Bruno Vespa (1988 - 1990), Piero Badaloni (1991 - 1994), Fabrizio Frizzi (1995 e 1996) e Luigi Necco (1997) con Annalisa Manduca.\nDal 1986 al 1997, la trasmissione si sdoppi\u00f2 grazie a Unomattina, visto il ruolo di inviata e il passaggio alla conduzione estiva di Annalisa Manduca.\nIl programma era presente anche sul Televideo della Rai. Dal 1992, oltre alla puntata televisiva, c'\u00e8 stata anche una replica radiofonica su Radio 2, l'ultima delle quali \u00e8 stata trasmessa il 7 marzo del 1994, in concomitanza con la nascita della testata unica del Giornale Radio Rai. Il 20 febbraio 1993, la storica rubrica di medicina vide un traguardo storico, la puntata numero 500, parlando dell'infertilit\u00e0 di coppia. Dalla stagione televisiva 1994 - 1995 la trasmissione fu trasmessa anche in replica notturna e mandata in onda alle 02:30 circa nella nottata tra venerd\u00ec e sabato, sempre su Rai 1, mentre dalla stagione successiva 1995 - 1996 la trasmissione veniva replicata la domenica mattina, esattamente alle ore 06 circa.\nNel 1998 Biagio Agnes fu nominato direttore di Telemontecarlo, e fu quindi proposto sulla rete \"Check-up Salute\", con gli stessi conduttori di \"Check-up\" Manduca e Trufelli e la regista Sandra Quarra: and\u00f2 in onda per alcuni mesi nel 1998. Sulla Rai, tra il 1997 ed il 2002, Check-Up \u00e8 invece condotto da Livia Azzariti, che ne \u00e8 pure autrice.\nLa rubrica \u00e8 poi tornata dal 2006, all'interno di \"Unomattina\", condotto ancora dalla Azzariti. Il 29 gennaio 2007 la storica rubrica ha compiuto 30 anni, nella memoria di Elio Sparano.\nDal 1977 al 2002 la trasmissione era coaudivata anche da 10 componenti del comitato scientifico, ovvero da alcuni professori o medici presenti varie volte in trasmissione. Dal 29 gennaio 1977 a sabato 5 gennaio 1991 il comitato scientifico era composto da 10, ma successivamente furono ridotti a 9, dopo la morte del professor Charles Dubost, deceduto improvvisamente l'11 gennaio dello stesso anno 1991.\nSabato 2 aprile 1994, era intervenuto in qualit\u00e0 di ospite in studio il giornalista Elio Sparano che rispose alle domande del pubblico, oltre ad essere il curatore della storica rubrica \"L'altra medicina\" che era l'argomento di puntata. Inoltre si parl\u00f2 anche di omeopatia e di agopuntura, con il professor Francesco Negro, omeopata, endocrinologo e docente di perfezionamento in riflessoterapia all' Universit\u00e0 \"La Sapienza\" di Roma e il professor Pei Jingchun, medico agopuntore dell'Istituto di medicina tradizionale Cinese nell'Universit\u00e0 del Liaoning.\nLa sigla del programma.\nPer pi\u00f9 di 20 anni la sigla musicale e grafica sia di testa che di coda \u00e8 stata composta dal gruppo musicale Atzeta Gemi's e incisa da Renzo Rizzone. Dal 1992 al 1997, la sigla \u00e8 stata rifatta, sia quella iniziale e che quella finale, e incisa sempre dallo stesso Rizzone, anche la sigla iniziale ha avuto dei cambiamenti.\nEvoluzione dei loghi della trasmissione.\nPer pi\u00f9 di 20 anni, i loghi della trasmissione, caratterizzati da una testa di profilo e i cerchi concentrici, hanno subito dei restyling:"}
{"id": "553899", "revid": "1305772", "url": "https://it.wikipedia.org/wiki?curid=553899", "title": "Liberalizzazione", "text": "Con liberalizzazione ci si riferisce a un processo, solitamente legislativo, che consiste, generalmente, nella abrogazione di norme o nella riduzione di restrizioni precedentemente esistenti.\nDescrizione.\nCaratteristiche.\nIl fenomeno comporta nella sostanza l'adeguarsi ai principi del liberalismo economico o a esigenze di libera scelta o di autonomia. Tipicamente, ci si riferisce alla liberalizzazione economica, specialmente alla liberalizzazione del commercio e del mercato, del capitale o del lavoro (vedi oltre). Nel campo delle politiche sociali il termine pu\u00f2 riferirsi a un alleggerimento di leggi riguardanti, ad esempio, il divorzio, l'aborto, l'omosessualit\u00e0, le droghe o il proibizionismo in generale.\nPolitiche economiche di liberalizzazione sono maggiormente favorite da governi di orientamento liberale.\nDifferenze e rapporti con la privatizzazione.\nSebbene la liberalizzazione economica sia spesso associata con la privatizzazione, i due fenomeni possono restare quantomai distinti. Ad esempio l'Unione europea ha liberalizzato i mercati del gas naturale e dell'energia elettrica, istituendo un sistema di concorrenza. Nonostante questo alcune delle principali compagnie elettriche europee, come la EDF o la Vattenfall, sono rimaste parzialmente o totalmente di propriet\u00e0 dei governi.\nI servizi pubblici liberalizzati e privatizzati possono essere dominati da poche grandi compagnie, particolarmente in settori che richiedono grossi investimenti e grossi costi irrecuperabili, come ad esempio nel settore del gas, dell'elettricit\u00e0 e della distribuzione dell'acqua (i cosiddetti monopoli naturali). In alcuni casi questi possono rimanere dei monopoli legali, almeno per una parte del mercato, ad esempio per i piccoli consumatori.\nL'obiettivo ultimo di ogni liberalizzazione \u00e8 l'eliminazione delle rendite associate a una regolazione ingiustificatamente restrittiva. Le rendite vengono infatti capitalizzate e la liberalizzazione, conducendo alla riduzione del loro valore, impone, a chi ne beneficia, significative perdite in conto capitale. Inoltre la liberalizzazione favorisce i nuovi entranti e danneggia coloro che gi\u00e0 operano nel mercato. Anche da ci\u00f2 nasce quindi l'importanza della presenza dello Stato e di un'istituzione pubblica di vigilanza (in Italia, la Consob).\nImplicazioni politiche.\nProcessi di liberalizzazione, in alcuni regimi dittatoriali, possono precedere la democratizzazione. Questo fenomeno non \u00e8 tuttavia sempre verificato, come ad esempio nel caso della Primavera di Praga.\nEsiste una netta differenza tra la liberalizzazione e la democratizzazione, nonostante alcuni pensino che siano lo stesso concetto. La liberalizzazione non deve necessariamente verificarsi in concomitanza con una democratizzazione e ha a che fare con una serie di cambiamenti, politici e sociali, relativi a una particolare questione, come ad esempio la liberalizzazione di propriet\u00e0 statali che vengono rese disponibili all'acquisto privato. \u00c8 possibile che un processo di democratizzazione scaturisca da uno di liberalizzazione ma questo ha a che fare con una pi\u00f9 ampia prospettiva di governo.\nNel mondo.\nIn Europa.\nLa Costituzione europea ha introdotto il principio della liberalizzazione dei movimenti dei lavoratori (art. III-194), dei servizi delle banche e delle assicurazioni \"che sono legati a movimenti di capitale\" (art. III-146), i servizi che intervengono in modo diretto sui costi di produzione e possono agevolare lo scambio di merci (art. III-147), tutelando in modo particolarmente restrittivo ogni possibile limitazione alla libera circolazione dei capitali con i Paesi extra-UE. Rispetto a quest'ultima eventualit\u00e0 -e non relativamente agli altri principi di libera circolazione di persone, idee e merci- l'art. III-157 dispone che \"solo una legge o legge quadro europea del Consiglio pu\u00f2 stabilire misure che comportino un regresso del diritto dell'Unione per quanto riguarda la liberalizzazione dei movimenti di capitali diretti in paesi terzi o provenienti da essi\".\nLa liberalizzazione della filiera commerciale \u00e8 subordinata a una politica europea comune e all'armonizzazione dei principi adottati dagli Stati membri nella legislazione interna (art. III-315).\nItalia.\nDopo un primo tentativo del Governo Prodi del 2006 con i decreti Bersani, il tentativo di effettuare modifiche normative di tipo pro-concorrenziale fu proseguito dal ministro Tremonti del Governo Berlusconi; esso fu ripetuto, pi\u00f9 incisivamente, dal Governo Monti con il decreto-legge n. 1 del 2012.\nMercato elettrico.\nNel 1997, la Corte di giustizia dell'Unione europea ha respinto il ricorso della Commissione avverso ENEL per difetto di motivazione, dichiarando legittimo il monopolio commerciale che riserva all'operatore italiano i diritti esclusivi di importazione ed esportazione di elettricit\u00e0. Il monopolio obbligava gli importatori a contrarre con ENEL, limitando la loro libert\u00e0 economica di rivolgersi ad altri clienti o fornitori. Bench\u00e9 l'art. 31 del Trattato CE qualificasse l'energia come merce, quindi assoggettandola al principio della libera circolazione, lo stesso giustifica la previsione di un monopolio commerciale con l'esigenza di garantire un servizio pubblico.\nLa normativa italiana stabilisce che l'importazione sia libera, ma soggetta ai controlli e alle autorizzazioni preventive del Ministero delle Attivit\u00e0 Produttive.\nNell'agosto 2002, l'Arera introdusse una sorta di diritto di prelazione, diritto all'accesso prioritario alla rete di interconnessione con l'estero per i soggetti che realizzano interventi di sviluppo diretto ad aumentare la capacit\u00e0 di trasporto della rete elettrica al confine fra due Stati, operando sia sul versante italiano che su quello estero, previa qualifica del tratto di nuova costruzione da parte del Gestore della rete.\nL'attivit\u00e0 di generazione fu liberalizzata dal D. Lgs. n. 79/1999. L'ingtresso nel mercato \u00e8 subordinato all'autorizzazione ministeriale. La norma vietava a qualsiasi operatore di importare o produrre pi\u00f9 del 50% del totale della potenza elettrica importata o prodotta in Italia. Inoltre, imponeva a ENEL di cedere 15 000 megawatt di capacit\u00e0 produttiva, fatto che diede vita a Elettrogen spa, Eurogen spa e Interpower spa.\nGli importatori o produttori di energia da fonti non rinnovabili per una potenza superiore a 100 GWh erano obbligati a importare o produrre almeno il 2% della potenza da fonti rinnovabili. Le compagnie elettriche avevano facolt\u00e0 di adempiere all'obbligo acquistando la quota di energia da fonti rinnovabili anche da altri operatori, acquistando i cosiddetti \"certificati verdi\" negoziati nel mercato telematico che era gestito dal Gestore della Rete di Trasmissione Nazionale. Quest'ultimo aveva anche il compito di certificare gli impianti di produzione da fonte rinnovabili. Dal 2002 al 2007, la quota minima di produzione da rinnovabili aument\u00f2 dal 2% fino al 3,35% mediante incrementi annuali di 0,35 punti base.\nNel marzo 2003, la contrattazione dei certificati verdi veniva demandata al Gestore della Rete, previa approvazione del Ministero delle Attivit\u00e0 Produttive.\nLa Direttiva n. 54/03 regolava l'accesso al mercato elettrico in base a criteri oggettivi, trasparenti e non discriminatori. La norma prevedeva il diritto di impugnare il provvedimento di diniego delle autorizzazioni, eliminando l'obbligo di notifica alla Commissione europea. Gli obblighi sono divenuti trasparenti, non discriminatori e \"verificabili\" nel testo della Direttiva 2009/72/CE. Il gestore della rete di trasmissione ha il compito di \"concessione e la gestione dell\u2019accesso a terzi in modo non discriminatorio tra gli utenti o le categorie di utenti del sistema\". Qualora le autorizzazioni o le misure eventualmente imposte non consentano di garantire la sicurezza degli approvvigionamenti, era introdotta la possibilit\u00e0 di ricorrere alla procedura di gara d'appalto, previa pubblicazione del relativo bando nella Gazzetta ufficiale dell'Unione europea. La commissione aggiudicatrice doveva essere indipendente da tutte le attivit\u00e0 del mercato elettrico (generazione, trasmissione, distribuzione fornitura).La gestione della trasmissione e della distribuzione venivano centralizzata in capo a un unico soggetto, identificato col GRTN dalle modifiche intervenute al D. Lgs. 16 marzo 1999, n. 79. Mentre la distribuzione era subordinata a una concessione specifica, la vendita veniva completamente liberalizzata includendo le fasi di fornitura, consegna, misura e fatturazione dei consumi.\nL'abolizione del mercato protetto per famiglie e imprese \u00e8 stato prorogato a gennaio del 2023.\nLiberalizzazione del mercato del lavoro.\nAlla privatizzazione del diritto del lavoro pubblico in Italia e cio\u00e8 alla privatizzazione del rapporto lavoro alle dipendenze delle P.A., ha fatto seguito la liberalizzazione del mercato del lavoro, con la quale al monopolio degli uffici di collocamento \u00e8 succeduto un sistema misto, composto anche di agenzie di servizi private, che forniscono lavoro in affitto a tempo determinato.\nSi tratta di una logica conseguenza dell'attuazione dei principi del Trattato CE, che proibiscono restrizioni alla libera concorrenza e abusi di posizioni dominanti: un sistema che riservi al soggetto pubblico l'esclusivo esercizio di una funzione quale quella del collocamento, escludendo in tal modo dal mercato quello che altro non \u00e8 che un servizio di intermediazione (fra domanda e offerta di lavoro), rischia di essere qualificato come incompatibile con il Trattato.\nA questa conclusione \u00e8 pervenuta anche la giurisprudenza della Corte di giustizia delle Comunit\u00e0 europee (nome attribuito alla Corte di giustizia dell'Unione europea prima del Trattato di Lisbona del 2009), che ha ritenuto, a tal proposito, di censurare il monopolio pubblico del mercato del lavoro. Gli uffici pubblici di collocamento sono soggetti al divieto dell'articolo 86 del TCE (ora 106 TFUE) nei limiti in cui l'applicazione di questa disposizione non vanifichi il compito particolare loro conferito. Lo Stato membro che vieti qualunque attivit\u00e0 di mediazione e interposizione tra domanda e offerta di lavoro, che non sia svolta dai detti uffici, trasgredisce l'articolo 86 n. 1 del TCE (ora 106 TFUE), se d\u00e0 origine a una situazione in cui gli uffici pubblici di collocamento saranno necessariamente indotti a contravvenire alle disposizioni dell'articolo 86 del TCE (ora 106 TFUE).\nCi\u00f2 si verifica in particolare qualora ricorrano i seguenti presupposti: gli uffici pubblici di collocamento non sono palesemente in grado di soddisfare, per tutti i tipi di attivit\u00e0, la domanda esistente sul mercato del lavoro; l'espletamento effettivo delle attivit\u00e0 di collocamento da parte delle imprese private viene reso impossibile dal mantenimento in vigore di disposizioni di legge che vietano le dette attivit\u00e0 comminando sanzioni penali e amministrative; le attivit\u00e0 di collocamento di cui trattasi possono estendersi a cittadini o territori di altri Stati membri. (C. giust. CEE 8.6.2000, n. 258, FI, 2002, IV, 245).\nLa materia dei servizi per l'impiego fu oggetto del D. Lgs. n. 469 del 1997, che aveva effettuato, in un quadro di competenze costituzionali ancora accentrate a livello centrale, un vasto conferimento di funzioni a regioni e province. Il decreto era stato portato al vaglio dell'Alta Corte, in quanto disciplinante materie ritenute non ricomprese nell'oggetto della delega conferita con la legge n. 59/1997. A tal proposito l'Alta Corte ha osservato come, con la \"legge n. 59 del 1997 il legislatore delegante abbia seguito, nella individuazione delle funzioni da delegare, un criterio innovativo, in quanto \"anzich\u00e9 individuare nominativamente gli ambiti materiali cui attengono le funzioni da conferire, si procede [...] alla elencazione delle materie e dei compiti esclusi\" (Corte cost. n. 408/1998).\nLa Corte Costituzionale ha anche di recente confermato come si debba ritenere che le funzioni attinenti al collocamento pertengano alla materia del sostegno all'occupazione e siano indissolubilmente legate alla materia della formazione professionale, di competenza regionale: la ragione della delega delle funzioni del collocamento a regioni ed enti locali ha, in questa logica, lo scopo di superare i problemi che derivavano dalla dissociazioni di tali funzioni, strettamente connesse.\nL'Alta Corte ha valutato che \"le norme censurate degli artt. 1 e 2 del D. Lgs. n. 469 del 1997, le quali conferiscono a regioni ed enti locali funzioni e compiti relativi al collocamento ed alle politiche attive del lavoro, rientrano nell'oggetto della delega conferita dalla citata legge n. 59 del 1997.\"(Corte cost. 27.3.2003, n. 125, http://www.giurcost.org).\nLa riforma di cui alla legge delega 14 febbraio 2003 n. 30 (\"Delega al Governo in materia di occupazione e mercato del lavoro\", la cosiddetta \"Legge Biagi\") ha ulteriormente incentivato lo sviluppo e la diffusione degli operatori privati. La delega \u00e8 esercitata nel rispetto dei seguenti princ\u00ecpi e criteri direttivi di incentivazione delle forme di coordinamento e raccordo tra operatori privati e operatori pubblici, ai fini di un migliore funzionamento del mercato del lavoro, nel rispetto delle competenze delle regioni e delle province. (art. 1, 2\u00b0 co., l. 14.2.2003, n. 30).\nLa nuova legge, n. 30/2003, non sembra del tutto rispettosa del mutato quadro costituzionale delle competenze legislative (\u00a7 45) ed in particolare di quelle competenze affidate alle regioni, e fa quasi pensare ad un ritorno al centro (statalizzazione di funzioni) pre-riforma 1997 (ci\u00f2 con particolare riferimento alle funzioni del collocamento). Da un punto di vista di costituzionalit\u00e0 la legge, in particolare, non si limita a dettare principi fondamentali, ma effettua, una delega al Governo, in tal modo ledendo il combinato disposto degli articoli 76 e 117 della Costituzione.\nNelle materie di competenza concorrente, infatti, lo Stato \u00e8 competente solo a dettare i principi fondamentali, restando tutta l'ulteriore legislazione attuativa dei principi nella competenza del legislatore regionale. Inoltre, poich\u00e9 l'esercizio della funzione legislativa non pu\u00f2 essere delegato al Governo se non previa determinazione da parte del Parlamento dei \u201cprincipi\u201d e criteri direttivi, ne segue che una delega quale quella della legge 30/2003, essendo volta allo scopo di individuare tale principi fondamentali, condurr\u00e0 a decreti che saranno al contempo attuativi e specificativi di principi fondamentali, in violazione dell'articolo 76 della Costituzione, che riserva al Parlamento la determinazione dei principi della legislazione.\nTale conclusione appare rinforzata dall'orientamento espresso dal Consiglio di Stato nel parere n. 68 (Adunanza Generale dell'11.4.2002), che ha stabilito che spetta alla legge regionale (legittimata, nel nuovo sistema, ad avvalersi, per i tratti della disciplina di sua spettanza, anche di regolamenti regionali di attuazione) il compito di dare vita a discipline diversificate che si innestino nel tronco dell'assetto unitario espresso a livello di principi fondamentali: tale ultimo potere statale di intervento deve per\u00f2 essere esercitato in via legislativa, con principi fondamentali. In tal senso si pronuncia anche il disegno di legge governativo di attuazione del titolo V, nel testo approvato dalla I Commissione del Senato, che riserva al Parlamento la definizione legislativa dei nuovi principi fondamentali, mentre delega al Governo il compito di procedere alla mera ricognizione dei principi fondamentali ricavabili dalla legislazione vigente, e dunque, dei principi fondamentali definiti in passato dal Parlamento nel rispetto del dettato dell'articolo numero 76 della Costituzione. Rimane labile il confine fra nuovi principi e ricognizione di principi che non erano adeguatamente esplicitati nella legislazione vigente.\nOltre alla \"liberalizzazione dei movimenti dei lavoratori\", la Costituzione Europea prevede una legge quadro che favorisca senza trasformarlo in un obbligo di emigrazione e a porre in atto \"meccanismi idonei a mettere in contatto le offerte e le domande di lavoro e a facilitarne l'equilibrio a condizioni che evitino di compromettere gravemente il tenore di vita e il livello dell'occupazione nelle diverse regioni e industrie\" (art. III-134). Appartiene a tali meccanismi una politica industriale di tutela delle opportunit\u00e0 di lavoro esistenti avverso il rischio di delocalizzazione, l'attrazione degli investitori esteri nel territorio nazionale, la diffusione della banda larga come strumento per favorire l'incontro e l'equilibrio stabile di domanda e offerta di lavoro, a prescindere dalla distanza spaziale degli operatori economici e dal settore di appartenenza.\nLo stesso articolo stabilisce che i flussi migratori programmati sono in generale contrari al diritto dell'Unione nella misura in cui vincolino le persone ad effettuare la propria prestazione lavorativa nell'ambito per il quale sono stati autorizzati ad entrare nel mercato del lavoro comunitario, privandoli della libert\u00e0 di scelta di cui godono gli altri cittadini (art. III-134, lett. c)."}
{"id": "553904", "revid": "115084846", "url": "https://it.wikipedia.org/wiki?curid=553904", "title": "Fattore tissutale", "text": "Il fattore tissutale, noto anche come tromboplastina tissutale, fattore III o CD142, \u00e8 una glicoproteina presente nel tessuto subendoteliale, nelle piastrine, e nei leucociti, necessaria per la formazione della trombina dal suo zimogeno: la protrombina. La formazione della trombina porta alla coagulazione del sangue. La tromboplastina definisce la cascata che porta all'attivazione del fattore X - la via del fattore tissutale. In tal modo ha sostituito la via estrinseca precedentemente chiamata al fine di eliminare l'ambiguit\u00e0.\nLe diverse tromboplastine in commercio, che differiscono in termini di attivit\u00e0 pro-coagulante, sono comunemente utilizzate in laboratorio per effettuare test di screening dell'emostasi.\nFunzione.\nIl gene F3 codifica per il fattore di coagulazione III che \u00e8 una glicoproteina di superficie cellulare. Questo fattore consente alle cellule di iniziare le cascate di coagulazione del sangue e funziona come recettore ad alta affinit\u00e0 per il fattore VII della coagulazione. Il complesso risultante fornisce un evento catalitico che \u00e8 responsabile dell'inizio delle cascate della proteasi della coagulazione mediante proteolisi limitata specifica. A differenza degli altri cofattori di queste cascate proteasiche, che circolano come precursori non funzionali, questo fattore \u00e8 un potente iniziatore che \u00e8 pienamente funzionale quando espresso su superfici cellulari. Esistono 3 domini distinti di questo fattore: extracellulare, transmembrana e citoplasmatico. Questa proteina \u00e8 l'unica nella via della coagulazione per la quale non \u00e8 stata descritta una deficienza congenita [5]. Oltre al fattore tissutale legato alla membrana, \u00e8 stata trovata anche una forma solubile del fattore tissutale che risulta da trascritti di mRNA di fattore tissutale alternativamente splicato, in cui l'esone 5 \u00e8 assente e l'esone 4 \u00e8 giuntato direttamente all'esone 6.\nCascata della coagulazione.\nTF \u00e8 il recettore della superficie cellulare per il fattore di proteasi della serina VIIa.\nLa funzione pi\u00f9 nota del fattore tissutale \u00e8 il suo ruolo nella coagulazione del sangue. Il complesso di TF con fattore VIIa catalizza la conversione del fattore di proteasi inattivo X nel fattore di proteasi attivo Xa.\nInsieme al fattore VIIa, il fattore tissutale costituisce il fattore tissutale o la via estrinseca della coagulazione. Questo \u00e8 in contrasto con il percorso intrinseco (amplificazione) che coinvolge sia il fattore IX attivato che il fattore VIII. Entrambi i percorsi portano all'attivazione del fattore X (la via comune) che si combina con il fattore V attivato in presenza di calcio e fosfolipide per produrre trombina (attivit\u00e0 tromboplastinica).\nGenetica.\nIl gene \"F3\" \u00e8 localizzato nel cromosoma 1p22-p21.\nLocalizzazione.\nIl Fattore tissutale \u00e8 espresso dalle cellule che in condizioni normali non sono esposte al passaggio del sangue . Quando i vasi sanguigni si rompono a causa di incidenti fisici o dalla rottura di placche arteriosclerotiche, l'esposizione di cellule che esprimono il Fattore tissutale permette la complessa interazione con il fattore VII, che viene attivato, VIIa.\nLa superficie interna del vaso sanguigno \u00e8 costituita da cellule endoteliali. Le cellule endoteliali non esprimono la TF tranne quando sono esposte a molecole infiammatorie come il fattore di necrosi tumorale alfa (TNF-alfa). Un altro tipo di cellula che esprime TF sulla superficie cellulare in condizioni infiammatorie \u00e8 il monocita (un globulo bianco).\nLa TF \u00e8 espressa da cellule che normalmente non sono esposte a sangue fluente come cellule sub-endoteliali (ad esempio cellule muscolari lisce) e cellule che circondano vasi sanguigni (per esempio fibroblasti). Questo pu\u00f2 cambiare quando il vaso sanguigno viene danneggiato da lesioni fisiche o rottura di placche aterosclerotiche. L'esposizione delle cellule che esprimono TF durante la lesione consente la complessa formazione di TF con fattore VII. Il fattore VII e TF formano un complesso molare uguale in presenza di ioni calcio e ci\u00f2 porta all'attivazione del fattore VII su una superficie della membrana.\nAlcune cellule rilasciano TF in risposta al danno dei vasi sanguigni e alcune lo fanno solo in risposta a mediatori dell'infiammazione (cellule endoteliali / macrofagi).\nTromboplastina.\nStoricamente, la tromboplastina era un reagente di laboratorio, solitamente derivato da fonti placentali, utilizzato per testare i tempi di protrombina (tempo PT). La tromboplastina, da sola, potrebbe attivare la via estrattiva della coagulazione. Una volta manipolato in laboratorio, \u00e8 possibile creare un derivato chiamato tromboplastina parziale, che \u00e8 stato utilizzato per misurare la via intrinseca. Questo test \u00e8 chiamato aPTT o tempo parziale di tromboplastina attivato. Fu solo molto pi\u00f9 tardi che vennero identificati i sottocomponenti della tromboplastina e della tromboplastina parziale. La tromboplastina contiene fosfolipidi e fattore tissutale, entrambi necessari nell'attivazione della via estrinseca, mentre la tromboplastina parziale non contiene fattori tissutali. Il fattore tissutale non \u00e8 necessario per attivare il percorso intrinseco."}
{"id": "553909", "revid": "124875106", "url": "https://it.wikipedia.org/wiki?curid=553909", "title": "Cromosoma 1", "text": "Con il nome di cromosoma 1 si indica, per convenzione, il pi\u00f9 grande cromosoma umano. Le persone presentano solitamente due copie del cromosoma 1, come di ogni autosoma. Il cromosoma 1 possiede all'incirca 249 milioni di nucleotidi. I due cromosomi 1 rappresentano all'incirca l'8% del DNA totale nelle cellule umane.\nIl cromosoma 1 contiene di certo oltre 2600 geni, ma \u00e8 ritenuto contenerne oltre 3000, un numero decisamente maggiore di quanto si fosse ipotizzato all'inizio del Progetto Genoma. Il cromosoma, in ogni caso, \u00e8 stato completamente sequenziato dopo circa vent'anni dall'inizio del progetto stesso.\nIl numero di polimorfismi a singolo nucleotide (SNP) \u00e8 di oltre 900.000.\nGeni sul cromosoma umano 1.\nLa lista seguente contiene alcuni dei geni localizzati sul cromosoma 1.\nMalattie.\nLe malattie seguenti sono alcune di quelle ritenute essere correlate a disordini genetici a carico del cromosoma 1 (il cromosoma che presenta il maggior numero di patologie genetiche conosciute, circa 890)."}
{"id": "553910", "revid": "122246060", "url": "https://it.wikipedia.org/wiki?curid=553910", "title": "Louis de Bonald", "text": "Fervente monarchico e cattolico, Bonald fu la voce pi\u00f9 importante degli \"ultra-royalistes\". Nelle sue numerose opere, attacc\u00f2 la \"Dichiarazione dei diritti dell'uomo e del cittadino\", il \"Contratto sociale\" di Jean-Jacques Rousseau e le nuove strutture sociali e politiche portate dalla Rivoluzione sostenendo il ritorno all'autorit\u00e0 della monarchia e della religione.\nBiografia.\nNato da una famiglia nobile della Rouergue, Louis de Bonald nel 1769 entr\u00f2 nel collegio di Juilly, gestito dai padri Oratoriani.\nPer qualche tempo prest\u00f2 servizio come moschettiere prima di ritornare alle sue propriet\u00e0 e sposare una ragazza di buona famiglia, \u00c9lisabeth de Combescure.\nNel 1785 divenne sindaco di Millau.\nAllo scoppio della Rivoluzione ne fu inizialmente sostenitore.\nRicevette una corona civica dai suoi concittadini e nel 1790 fu rieletto sindaco.\nQualche mese pi\u00f9 tardi entr\u00f2 a far parte dell'Assemblea del dipartimento a seguito di cui dovette dimettersi dall'incarico di sindaco.\nIn breve tempo la legislazione anticlericale che prevedeva la costituzione civile del clero e la nazionalizzazione dei beni ecclesiastici sconvolse i suoi profondi sentimenti religiosi.\nIl 31 gennaio 1791 si dimise quindi da presidente e deputato dell'Assemblea del dipartimento e, per evitare rappresaglie, emigr\u00f2 con le sue due figlie maggiori a Heidelberg, dove si trovava l'esercito del Principe di Cond\u00e9.\n\u00c8 ad Heidelberg che Bonald scopr\u00ec la sua vocazione di scrittore.\nEgli trasse ispirazione da alcuni volumi che aveva potuto portarsi con s\u00e9: qualche tomo di Tacito, la \"Storia Universale\" di Jacques B\u00e9nigne Bossuet, lo \"Spirito delle leggi\" di Montesquieu e il \"Contratto sociale\" di Rousseau. La sua prima opera fu la \"Teoria del potere politico e religioso nella societ\u00e0 civile\", pubblicato nel 1796 a Costanza. In quest'opera sin dall'inizio annuncia la sua intenzione: \u00ab Credo possibile dimostrare che l'uomo non pu\u00f2 dare una costituzione alla societ\u00e0 religiosa o politica, cos\u00ec come non pu\u00f2 dare la pesantezza ai corpi o l'estensione alla materia. \u00bb\nNel 1797 rientr\u00f2 a Parigi clandestinamente. Riapparendo ufficialmente solo dopo il 18 brumaio. Jean-Pierre Louis de Fontanes, direttore del \"Mercure de France\", lo chiam\u00f2 a collaborare al suo giornale. Bonald frequentava anche Louis Mathieu Mol\u00e9 e Fran\u00e7ois-Ren\u00e9 de Chateaubriand. Nel 1800 pubblic\u00f2 il suo \"Saggio analitico sulle leggi naturali dell'ordine sociale\", poi nel 1801 \"Sul divorzio\", nel quale sosteneva l'indissolubilit\u00e0 del matrimonio. Nel 1802 usc\u00ec la \"Legislazione primitiva\", in contemporanea con il \"Genio del Cristianesimo\" di Chateaubriand. Commentando lo scarso successo della sua opera rispetto a quella dell'amico, Bonald afferm\u00f2 che lui \u00abha offerto la sua droga al naturale, mentre Chateaubriand l'ha offerta zuccherata\u00bb.\nIn quel periodo, si ritir\u00f2 nei suoi terreni, continuando a scrivere per il \"Mercure de France\" e il \"Journal des d\u00e9bats\". Nel 1806, in seguito a un articolo intitolato \"Riflessioni filosofiche sulla tolleranza delle opinioni\", ricevette una reprimenda da Fouch\u00e9.\nL'intervento di Fontanes insieme a quello di Napoleone, furono sufficienti a fare ritirare il provvedimento. Ciononostante, Bonald, fervente realista, rifiut\u00f2 l'offerta di Napoleone di far ristampare la sua \"Teoria del potere\" se egli avesse eliminato la dedica al re. Allo stesso modo nel 1807 declin\u00f2 l'offerta di dirigere il \"Journal de l'empire\".\nDurante la Restaurazione, la sua lotta per la monarchia gli valse riconoscimenti ufficiali e una grande influenza delle sue idee. Creato cavaliere di San Luigi, ricopr\u00ec un ruolo politico attivo. Nel 1815 propose una legge che abrogava il divorzio, da lui ritenuto un \u00ab veleno rivoluzionario \u00bb. La legge Bonald, votata l'8 maggio 1816 ristabiliva la separazione dei corpi e rest\u00f2 in vigore fino al 1884.\nNel 1816 fu nominato membro dell'Acad\u00e9mie fran\u00e7aise dove occup\u00f2 il seggio 30, succedendo a Jean-Jacques R\u00e9gis de Cambac\u00e9r\u00e8s e ceder\u00e0 il suo posto a Jacques-Fran\u00e7ois Ancelot. Fu deputato dal 1815 al 1822, poi nel 1823 pari di Francia. Nel 1830 abbandon\u00f2 la politica e mor\u00ec nel 1840 in seguito a una crisi d'asma. Suo figlio, Louis-Jacques-Maurice de Bonald fu arcivescovo di Lione e cardinale.\nPensiero.\nBonald fu il capofila del tradizionalismo francese. A suo parere la societ\u00e0 trova origine dal potere, che deriva da Dio e si incarna nel sovrano; la monarchia \u00e8 la forma migliore di governo perch\u00e9 la pi\u00f9 naturale, come \u00e8 dimostrato dalla storia. La societ\u00e0 preesiste all'individuo poich\u00e9 lo costituisce e ne conserva l'esistenza, ed \u00e8 composta da tre distinte \"persone sociali\": \"potere\", \"ministro\", \"soggetto\", che assumono nomi diversi secondo le funzioni della societ\u00e0 (ad esempio: \"padre\", \"madre\", \"figli\" nella societ\u00e0 domestica; \"Dio\", \"sacerdoti\", \"fedeli\" nella societ\u00e0 religiosa; \"re\", \"nobili\" o \"funzionar\u00ee\", \"popolo\" nella societ\u00e0 pubblica).\nIl linguaggio, le arti e tutte le forme di conoscenza hanno origine da una rivelazione primitiva."}
{"id": "553916", "revid": "322321", "url": "https://it.wikipedia.org/wiki?curid=553916", "title": "Filippo Santoro", "text": "Biografia.\nNasce a Carbonara, quartiere di Bari, citt\u00e0 capoluogo di provincia e sede arcivescovile, il 12 luglio 1948.\nFormazione e ministero sacerdotale.\nFrequenta il seminario all'Almo Collegio Capranica di Roma e studia teologia presso la Pontificia Universit\u00e0 Gregoriana, conseguendo il dottorato in teologia dogmatica nel 1974, con la tesi \"La Comunit\u00e0, Condizione della Fede\", pubblicata dalla Jaca Book. Il 20 maggio 1972 \u00e8 ordinato presbitero per l'allora arcidiocesi di Bari e Canosa, ricoprendo il ruolo di direttore dell'Istituto Superiore di Teologia di Bari. Nel 1975 si laurea in filosofia all'Universit\u00e0 Cattolica del Sacro Cuore di Milano.\nNel 1984, su richiesta del cardinale Eug\u00eanio de Ara\u00fajo Sales, arcivescovo di Rio de Janeiro, don Luigi Giussani gli chiede di partire per il Brasile come sacerdote \"fidei donum\", ottenendo l'approvazione dell'arcivescovo di Bari e Canosa Mariano Magrassi. Quindi diviene responsabile dal 1988 al 1996 di Comunione e Liberazione nell'America Latina, in America Latina dove gli vengono assegnati diversi altri incarichi.\nNel 1992 \u00e8 membro della delegazione della Santa Sede per la Conferenza mondiale sull'ambiente (ECO-92) e nello stesso anno partecipa come teologo alla IV Conferenza generale dell'episcopato latinoamericano a Santo Domingo.\nMinistero episcopale.\nVescovo ausiliare di Rio de Janeiro.\nIl 10 aprile 1996 papa Giovanni Paolo II lo nomina vescovo ausiliare di Rio de Janeiro e vescovo titolare di Tuscamia; riceve l'ordinazione episcopale il 29 giugno successivo dal cardinale Eug\u00eanio de Ara\u00fajo Sales, coconsacranti i vescovi Gianni Danzi (poi arcivescovo) e Karl Josef Romer.\nDal 1999 al 2011 \u00e8 vescovo animatore della pastorale dei cattolici nell'azione politica dello Stato di Rio de Janeiro. Nella Conferenza episcopale dello Stato di Rio de Janeiro \u00e8 anche vescovo animatore della Pastorale dell'educazione e della Pastorale dell'insegnamento della religione.\nNell'agosto 2003 \u00e8 visitatore apostolico dei seminari di Mozambico, su indicazione della Congregazione per l'evangelizzazione dei popoli.\nVescovo di Petr\u00f3polis.\nIl 12 maggio 2004 papa Giovanni Paolo II lo nomina vescovo di Petr\u00f3polis; succede a Jos\u00e9 Carlos de Lima Vaz, dimessosi per raggiunti limiti di et\u00e0. L'11 luglio seguente prende possesso della diocesi.\n\u00c8 gran cancelliere dell'Universit\u00e0 Cattolica di Petr\u00f3polis. Introduce in diocesi il Plano Pastoral de Conjunto seguendo le indicazioni della lettera apostolica \"Novo Millennio Ineunte\" e delle direttive della Conferenza nazionale dei vescovi del Brasile (CNBB). Partecipa alla V Conferenza generale dell'episcopato latino-americano ad Aparecida dal 13 al 31 maggio 2007 ed alla XII Assemblea generale ordinaria del Sinodo dei vescovi \"La Parola di Dio nella Vita e nella Missione della Chiesa\", svoltasi a Roma dal 5 al 26 ottobre 2008. In seno alla Conferenza nazionale dei vescovi del Brasile \u00e8 membro del Consiglio permanente e della Commissione episcopale per la dottrina della fede.\nD\u00e0 origine al Movimento Pro-Petr\u00f3polis per la ricostruzione delle aree devastate dall'alluvione del gennaio 2011, riunendo varie entit\u00e0 della societ\u00e0 civile.\nNel 2009 \u00e8 visitatore apostolico dei seminari del vicariato apostolico di San Miguel de Sucumb\u00edos, in Ecuador.\nArcivescovo metropolita di Taranto.\nIl 21 novembre 2011 papa Benedetto XVI lo nomina arcivescovo metropolita di Taranto; succede a Benigno Luigi Papa, dimessosi per raggiunti limiti di et\u00e0. Il 5 gennaio 2012 prende possesso dell'arcidiocesi. Il 29 giugno 2012 riceve il pallio, nella basilica di San Pietro in Vaticano, dalle mani di papa Benedetto XVI.\nIl 18 settembre 2012 \u00e8 nominato padre sinodale della XIII Assemblea generale ordinaria del Sinodo dei vescovi \"La nuova evangelizzazione per la trasmissione delle fede cristiana\". Il 6 febbraio 2014 \u00e8 nominato consultore del Pontificio consiglio per i laici. Il 20 maggio 2015 \u00e8 nominato presidente della Commissione episcopale per i problemi sociali e il lavoro, la giustizia e la pace della Conferenza episcopale italiana.\nSin dall'inizio del suo mandato nell'arcidiocesi di Taranto, pi\u00f9 volte interviene in questioni legate all'ambiente. Nel 2015 in un'intervista a Radio Vaticana prende posizione contro le trivellazioni dichiarando che bisognerebbe ragionare secondo una visione di \"ecologia integrale\". Ma viene accusato di incoerenza dal \"comitato di cittadini e lavoratori liberi e pensanti\" di Taranto e dalla stampa locale, in particolare, per alcune sponsorizzazioni ad eventi organizzati dall'arcidiocesi di Taranto e provenienti da due multinazionali del petrolio, Shell e Total, compagnie appunto impegnate in attivit\u00e0 di estrazione e trivellazione.\nNel 2015, quando papa Francesco esorta il movimento a non interpretare erroneamente il carisma di Luigi Giussani in seguito ad alcune vicende di cronaca giudiziaria, risponde pubblicamente al Papa ammettendo errori commessi da esponenti di Comunione e Liberazione. Giudicando per\u00f2 eccessive le sue parole, scrive: \"il Papa ci ha ripetuto quanto ha detto nell'intervista alla Civilt\u00e0 Cattolica della sua Compagnia di Ges\u00f9. [...] I gesuiti di errori nella loro ammirabile storia di missionari e di santi ne hanno fatti ben pi\u00f9 di noi\".\nIl 27 settembre 2019 papa Francesco lo nomina padre sinodale del Sinodo sull'Amazzonia svoltosi in Vaticano dal 6 al 17 ottobre 2019.\nIl 24 settembre 2021 papa Francesco lo nomina delegato speciale dei Memores Domini.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "553917", "revid": "322321", "url": "https://it.wikipedia.org/wiki?curid=553917", "title": "Giancarlo Petrini", "text": "Biografia.\nOrdinato presbitero per l'arcidiocesi di Fermo il 28 giugno 1975 dall'arcivescovo coadiutore di Fermo Cleto Bellucci, \u00e8 stato designato \"fidei donum\" per l'arcidiocesi di San Paolo e, dal 1988, per l'arcidiocesi di San Salvador di Bahia.\nMinistero episcopale.\nIl 12 gennaio 2005 papa Giovanni Paolo II lo nomina vescovo ausiliare di San Salvador di Bahia e vescovo titolare di Auguro. Il 10 marzo successivo riceve l'ordinazione episcopale dal cardinale Geraldo Majella Agnelo, coconsacranti gli arcivescovi Walmor Oliveira de Azevedo e Cleto Bellucci.\nNel maggio 2007 partecipa alla V conferenza episcopale latinoamericana ad Aparecida come esperto.\nIl 15 dicembre 2010 papa Benedetto XVI lo nomina primo vescovo di Cama\u00e7ari.\nIl 27 ottobre 2021 papa Francesco accoglie la sua rinuncia per raggiunti limiti di et\u00e0.\nGenealogia episcopale.\nLa genealogia episcopale \u00e8:"}
{"id": "553920", "revid": "1951004", "url": "https://it.wikipedia.org/wiki?curid=553920", "title": "Costo irrecuperabile", "text": "I costi irrecuperabili (o costi affondati, costi sommersi, sunk costs), in economia e negli affari in generale, sono quei costi in cui si \u00e8 gi\u00e0 incorso e che non possono essere recuperati in alcuna maniera significativa. I costi irrecuperabili sono generalmente contrapposti ai costi variabili che dipendono dal successivo corso delle azioni, influenzati, dunque, dalle decisioni che vengono prese. Nello specifico sarebbe corretto definire che i costi variabili sono sempre dei costi recuperabili, mentre i costi fissi possono essere sia recuperabili (macchinario, impianto che pu\u00f2 essere utilizzato per diversi usi) che irrecuperabili (esempio: macchinario per uso specifico).\nNella teoria microeconomica solo i costi variabili debbono essere rilevanti ai fini di una decisione. Secondo tale teoria non bisognerebbe lasciare che i costi irrecuperabili influenzino le decisioni perch\u00e9, cos\u00ec facendo, non si prenderebbe una decisione considerandola la migliore in quanto tale. Salvo che non ci sia una componente di costi fissi che possa essere recuperabile.\nAd esempio, comprando il biglietto di un film che non pu\u00f2 essere rimborsato, il costo del biglietto diventa un costo irrecuperabile. Anche se l'acquirente del biglietto decidesse di non voler pi\u00f9 vedere il film non avrebbe modo di riottenere il suo denaro.\nUn economista (ed un buon uomo d'affari) \u00e8 conscio che i costi irrecuperabili non debbono essere presi in considerazione quando si compiono decisioni razionali. Nel caso del biglietto del cinema ci sono due possibili risultati finali: l'acquirente potr\u00e0 andare a vedere il film che non vuole vedere e sprecare cos\u00ec il suo tempo, altrimenti potr\u00e0 decidere di non andare a vedere il film e utilizzare il proprio tempo in maniera migliore. In entrambi i casi l'acquirente paga il prezzo del biglietto, cos\u00ec questo fatto non dovrebbe influenzare la decisione. La decisione deve essere dunque basata sul solo fatto che il nostro acquirente voglia vedere il film in questione o meno, come se si trattasse di uno spettacolo gratuito. Mentre la seconda opzione fa soffrire l'acquirente esclusivamente per i soldi spesi inutilmente la prima gli far\u00e0 inoltre perdere del tempo e come tale la seconda opzione \u00e8 preferibile.\nUna classica situazione in cui si manifesta l'effetto dei costi affondati \u00e8 la cosiddetta \"dollar auction\", proposta da Shubik nel 1971. Le regole prevedono che sia messo all'asta un dollaro (ad esempio) e che se lo aggiudichi chi alla fine avr\u00e0 fatto l'offerta pi\u00f9 alta. Tuttavia, a differenza di una comune asta al rialzo, qui per\u00f2 deve pagare senza ottenere nulla anche chi avr\u00e0 fatto la seconda miglior offerta. Questo fa s\u00ec che, per chi si trova nel corso dell'asta ad essere il secondo miglior offerente, la sua offerta rappresenti un costo irrecuperabile. Ci\u00f2 pu\u00f2 portare all'attivazione di un meccanismo \"irrazionale\" di offerta al rialzo, nel tentativo di recuperare, almeno in parte, questi costi. L'effetto \u00e8 che, usualmente, il dollaro viene aggiudicato a fronte di un pagamento complessivo dell'ordine di alcuni dollari."}
{"id": "553922", "revid": "117411340", "url": "https://it.wikipedia.org/wiki?curid=553922", "title": "Francisco Javier Mart\u00ednez Fern\u00e1ndez", "text": "Biografia.\nFrancisco Javier Mart\u00ednez Fern\u00e1ndez \u00e8 nato a Madrid il 20 dicembre 1947. I suoi genitori, Francisco e Pilar, erano originari delle Asturie e si erano trasferiti a Madrid prima dei vent'anni per cercare fortuna.\nFormazione e ministero sacerdotale.\nHa frequentato la scuola \"Decroly\" nel quartiere Arg\u00fcelles e nel 1959 \u00e8 entrato nel seminario di Madrid.\nIl 3 aprile 1972 \u00e8 stato ordinato presbitero. Inizialmente ha esercitato il ministero pastorale a Casarrubuelos, una cittadina a sud di Madrid, fino alla fine del 1974. L\u00ec ha seguito i gruppi giovanili e ha collaborato con la sede centrale dell'Azione Cattolica e con la scuola diocesana dei Cursillos de Cristiandad. Nel 1973 si \u00e8 laureato in teologia biblica presso la Pontificia Universit\u00e0 di Comillas a Madrid con una tesi su \"Le origini della tradizione evangelica secondo la scuola scandinava\".\nPoco dopo, nel 1975, il Consiglio superiore per la ricerca scientifica gli ha assegnato una borsa di studio per lavorare sull'argomento \"Il figlio dell'uomo. Contributo allo studio del substrato aramaico dei Vangeli\". In seguito ha trascorso un semestre presso la Philosophisch-Theologische Hochschule Sankt Georgen di Francoforte sul Meno e dal 1978 al 1979 ha studiato all'\u00c9cole biblique et arch\u00e9ologique fran\u00e7aise di Gerusalemme. Infine, dall'estate del 1979 al febbraio del 1985, ha studiato filologia semitica all'Universit\u00e0 Cattolica d'America a Washington e si \u00e8 specializzato in lingua e letteratura siriaca. Nel 1982 ha conseguito un Master of Arts.\nDurante gli anni di studio non ha interrotto il ministero pastorale e in particolare si \u00e8 dedicato alla pastorale giovanile. Nel 1975, insieme ad altri giovani sacerdoti, ha avviato alcuni campi-scuola per giovani nei Picos de Europa e corsi estivi per la formazione dei giovani ad Avila. Insieme a questi sacerdoti ha anche fondato l'associazione culturale \"Nueva Tierra\" per educare i giovani a una testimonianza culturalmente significativa della loro fede. Durante la sua permanenza in Germania, attraverso un giovane gesuita di Francoforte sul Meno ha conosciuto il movimento di Comunione e liberazione che all'epoca si stava diffondendo anche in Spagna e al quale hanno aderito gran parte dei sacerdoti e dei giovani dell'Associazione \"Nueva Tierra\".\nMinistero episcopale.\nIl 20 marzo 1985 papa Giovanni Paolo II lo ha nominato vescovo ausiliare di Madrid e titolare di Voli. Ha ricevuto l'ordinazione episcopale l'11 maggio successivo dall'arcivescovo di Madrid \u00c1ngel Suqu\u00eda Goicoechea, co-consacranti il cardinale Vicente Enrique y Taranc\u00f3n, arcivescovo emerito della stessa arcidiocesi, e l'arcivescovo Antonio Innocenti, nunzio apostolico in Spagna.\nCome ausiliare, si \u00e8 occupato principalmente di pastorale giovanile, universitaria e famigliare, insegnamento, catechesi, comunicazioni sociali e del Centro di studi teologici \"San D\u00e1maso\", presso il quale era docente. Ha promosso la creazione dell'Istituto diocesano di filologia classica e orientale \"San Justino\".\nIl 15 marzo 1996 lo stesso pontefice lo ha nominato vescovo di Cordova. Ha preso possesso della diocesi il 18 maggio successivo.\nIl 15 marzo 2003 papa Giovanni Paolo II lo ha nominato arcivescovo metropolita di Granada. Ha preso possesso della diocesi il 1\u00ba giugno successivo.\nA Granada ha speso molte energie nella diffusione della cultura. Ha promosso la creazione del Centro internazionale per lo studio dell'oriente cristiano (ICSCO). Il Centro offre corsi di alcune lingue dell'Oriente cristiano e organizza viaggi in paesi in cui sono conservate le tradizioni cristiane orientali e sono presenti le comunit\u00e0 che le trasmettono. Il Centro ha sede nell'abbazia del Sacro Monte. Nel settembre del 2008 il Centro, insieme a due universit\u00e0 libanesi, ha organizzato due importanti congressi internazionali: il X symposium syriacum e l'VIII congresso internazionale di studi arabi cristiani.\nHa anche creato l'Istituto di teologia \"Lumen Gentium\" e l'Istituto di filosofia \"Edith Stein\". Il primo \u00e8 affiliato alla Facolt\u00e0 teologica \"San D\u00e1maso\" a Madrid. In esso si formano i seminaristi della diocesi ma \u00e8 aperto anche ad altre persone interessate allo studio della teologia. L'Istituto di filosofia \"Edith Stein\" vuole essere un luogo di studio e riscoperta della filosofia, secondo le linee guida dell'enciclica \"Fides et Ratio\", nonch\u00e9 un luogo di creazione e diffusione del pensiero cristiano nel mondo di oggi. Nel 2005 l'Istituto di filosofia \"Edith Stein\" ha organizzato un incontro a cui hanno partecipato circa 30 figure rilevanti del pensiero teologico anglicano e protestante anglosassone (erano presenti tra gli altri John Milbank e Stanley Hawervas), e nel 2007, una conferenza organizzata in collaborazione con il Center for Filosophy and Theology dell'Universit\u00e0 di Nottingham sul tema \"belief and metaphysics\". Gli atti di questo congresso sono gi\u00e0 stati pubblicati nella collana \"Veritas\" della casa editrice SCM di Londra. Circa 130 persone provenienti da tutto il mondo hanno partecipato a questo congresso.\nMonsignor Mart\u00ednez Fern\u00e1ndez ha fondato la casa editrice Nuevo Inicio per pubblicare opere di pensiero cristiano. Essa collabora il Centro culturale \"Nuevo Inicio\" che promuove una maggiore consapevolezza della cultura cristiana e vuole aiutare a illuminare con la fede le realt\u00e0 della vita e la cultura contemporanea.\nNell'ottobre 2006 ha ritirato polemicamente tutti i seminaristi dalla facolt\u00e0 teologica dei gesuiti poich\u00e9 questi ultimi vi insegnavano la teologia della liberazione.\nNel marzo del 2014 ha compiuto la visita \"ad limina\".\nIn seno alla Conferenza episcopale spagnola \u00e8 membro della commissione per la dottrina della fede dal marzo del 2020. In precedenza \u00e8 stato presidente della commissione per la dottrina della fede dal 1990 al 1996, dal 2002 al 2005 e dal 2008 al 2011; presidente del sottocomitato per l'universit\u00e0 e di quello per la famiglia dal 1999 al 2008 e presidente della commissione per le relazioni interconfessionali dal 2011 al 2017.\nIn seno all'Assemblea dei vescovi delle province ecclesiastiche di Granada e Siviglia \u00e8 stato delegato per la pastorale sanitaria fino al dicembre del 2000 e delegato per la catechesi fino all'ottobre del 2005.\n\u00c8 stato membro del Pontificio consiglio per il dialogo con i non credenti dal 1989 al 1993, del Pontificio consiglio della cultura dal 1993 al 1998 e del Pontificio consiglio per i laici dal 1998.\nHa partecipato a varie conferenze internazionali relative al cristianesimo orientale e ai padri della Chiesa a Chicago, Varsavia, Gr\u00f6ningen, Lovanio, Catania e Lione. \u00c8 anche membro di varie associazioni scientifiche e culturali, tra le quali l'Associazione internazionale per gli studi copti dal 1984 e l'Associazione per lo studio della Dottrina sociale della Chiesa (AEDOS), fondata nel 1989. \u00c8 membro onorario del Centro del vicino oriente \"Terrasanta\" di Bari, fondato nel 1990; membro del Comitato scientifico internazionale della rivista \"La Nuova Europa\", pubblicato dalla Fondazione Russia Cristiana di Milano dal 1992; membro dell'International Association of Education Patrists dal 1992 e membro del comitato promotore della rivista \"Oasis/Al-Waha/Naklistan\", edita dallo Studium Generale Marcianum.\nDa anni, e nella misura in cui le sue responsabilit\u00e0 pastorali glielo consentono, lavora alla traduzione in spagnolo delle opere di Sant'Efrem il Siro, dottore della Chiesa.\nPosizioni sull'aborto.\nAlla fine del 2009 la stampa spagnola ha riporta alcune sue parole pronunciate il 20 dicembre durante un'omelia riguardo all'aborto:\nAlcune testate hanno interpretato queste parole come un invito ai maschi ad abusare delle donne che hanno abortito. L'arcivescovo successivamente ha dichiarato che le sue parole sono state \"mal interpretate\" e che intendeva \"esporre l'indegnit\u00e0 di una societ\u00e0 che non protegge i pi\u00f9 indifesi e svantaggiati\" ma ha insistito che l'interruzione di gravidanza \"facilita anche l'irresponsabilit\u00e0 di uomini e donne nelle proprie relazioni, e -per estensione- gli abusi verso le donne\".\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "553930", "revid": "838137", "url": "https://it.wikipedia.org/wiki?curid=553930", "title": "Roberto Amadei", "text": "Biografia.\nNasce nella cascina Zaccagna, a Verdello, in provincia e diocesi di Bergamo, il 13 febbraio 1933. \u00c8 il terzogenito di una famiglia composta da quattro fratelli e una sorella. Il padre, Angelo, era un operaio della Dalmine, mentre la mamma, Angela Nisoli, era una casalinga. All'et\u00e0 di cinque anni, la sua famiglia si trasferisce nella vicina Pognano dove frequenta le classi elementari; frequenta le medie a Verdello.\nFormazione e ministero sacerdotale.\nAd undici anni entra nel seminario di Clusone; prosegue gli studi liceali nel seminario di Bergamo.\nIl 16 marzo 1957 \u00e8 ordinato presbitero, nella chiesa di San Giovanni in seminario, dal vescovo Giuseppe Piazzi.\nDopo l'ordinazione \u00e8 inviato a Roma, nel Pontificio Seminario Romano Maggiore, qui si licenzia in sacra teologia; ottiene la laurea in storia ecclesiastica presso la Pontificia Universit\u00e0 Gregoriana.\nNel 1960 inizia l'insegnamento presso la scuola di teologia del seminario diocesano di Bergamo, del quale diviene preside nel 1968. Nel 1981 diviene rettore del medesimo seminario.\nNel 1984 riceve la nomina a prelato d'onore di Sua Santit\u00e0.\nMinistero episcopale.\nIl 21 aprile 1990 papa Giovanni Paolo II lo nomina vescovo di Savona-Noli; succede a Giulio Sanguineti, precedentemente nominato vescovo della Spezia-Sarzana-Brugnato. Riceve l'ordinazione episcopale il 2 giugno successivo, nella chiesa ipogea del seminario vescovile, dal vescovo Giulio Oggioni, coconsacranti l'arcivescovo Clemente Gaddi ed il vescovo Angelo Paravisi.\nIl 21 novembre 1991 papa Giovanni Paolo II lo nomina vescovo di Bergamo; succede a Giulio Oggioni, dimessosi per raggiunti limiti di et\u00e0. Il 26 gennaio 1992 prende possesso della diocesi.\nAl termine della visita pastorale che lo vede impegnato per nove anni, indice il 37\u00ba sinodo diocesano della Chiesa di Bergamo, con tema la parrocchia, che inizia nell'ottobre 2006 e si conclude l'anno successivo; avviene a distanza di cinquantadue anni dall'ultimo sinodo diocesano celebrato dal vescovo Adriano Bernareggi nel 1952, esso rappresenta un evento molto significativo per la diocesi.\nDurante il suo episcopato compie quattordici viaggi di matrice missionaria, campo nel quale gli si riconosce il merito storico di aver aperto la prima missione cattolica nella Cuba di Fidel Castro.\nSi interessa spesso di storiografia, in particolare dei rapporti fra Chiesa cattolica e Stato italiano dall'Unit\u00e0 all'Epoca contemporanea in ambito locale.\nIl 22 gennaio 2009 papa Benedetto XVI accetta la rinuncia al governo pastorale della diocesi di Bergamo per raggiunti limiti di et\u00e0; gli succede Francesco Beschi, fino ad allora vescovo ausiliare di Brescia. Rimane in carica come amministratore apostolico fino all'ingresso in diocesi di mons. Beschi, avvenuto il 15 marzo, durante il quale consegna al suo successore il pastorale che fu del vescovo Giacomo Radini-Tedeschi; diviene quindi vescovo emerito.\nIn seguito all'aggravarsi delle sue condizioni di salute, nella mattinata del 10 ottobre 2009 mons. Beschi gli conferisce il sacramento dell'unzione degli infermi, invitando nel contempo i fedeli a ricordare mons. Amadei nella preghiera. Tale invito \u00e8 accolto da tutte le parrocchie della diocesi che hanno avuto modo di pregare per il vescovo emerito durante la messa domenicale dell'11 ottobre 2009.\nSi spegne la mattina del 29 dicembre 2009. Le esequie, celebrate il 2 gennaio 2010 nel duomo di Bergamo, vengono presiedute dal cardinale Dionigi Tettamanzi, arcivescovo metropolita di Milano con numerosa partecipazione della conferenza episcopale lombarda e del clero bergamasco. Riposa ora nella cripta dei vescovi nella cattedrale bergamasca.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "553931", "revid": "1590893", "url": "https://it.wikipedia.org/wiki?curid=553931", "title": "Domenico Calcagno", "text": "Biografia.\nNasce a Tramontana, frazione di Parodi Ligure, in provincia di Alessandria ed arcidiocesi di Genova, il 3 febbraio 1943. Quattro giorni dopo viene battezzato nella chiesa del paese natale.\nFormazione e ministero sacerdotale.\nDopo gli studi elementari, il 10 ottobre 1954 entra nel seminario arcivescovile, dove frequenta le medie ed il liceo classico. Nell'ottobre 1962 si reca a Roma, presso la Pontificia Universit\u00e0 Gregoriana, per completare gli studi filosofico-teologici.\nIl 29 giugno 1967 \u00e8 ordinato presbitero, a Genova, dal cardinale Giuseppe Siri.\nNel 1968 diventa vicario parrocchiale di Sant'Ambrogio a Uscio ed insegnante di filosofia e teologia presso il seminario. Nell'agosto 1969 lascia Uscio, essendo cresciuti gli impegni nel seminario, e diventa rettore dell'oratorio di Quinto al Mare, quartiere di Genova. \u00c8 anche membro del consiglio presbiterale diocesano e della commissione presbiterale ligure.\nNel 1985 \u00e8 nominato presidente dell'Istituto Diocesano per il Sostentamento del Clero; il nuovo arcivescovo Giovanni Canestri lo nomina vicario episcopale per le \"nuove attivit\u00e0\".\nL'8 novembre 1985 \u00e8 insignito del titolo di prelato d'onore di Sua Santit\u00e0.\nNel 1989 \u00e8 inviato a Roma, dove diventa rettore dell'Ufficio nazionale per la cooperazione missionaria tra le Chiese e, nel 1992, assume l'incarico di docente alla Pontificia universit\u00e0 urbaniana. Nel 1996 \u00e8 nominato presidente dell'Istituto Centrale per il Sostentamento del Clero e, nel 1999, economo della Conferenza Episcopale Italiana.\nMinistero episcopale e cardinalato.\nIl 25 gennaio 2002 papa Giovanni Paolo II lo nomina vescovo di Savona-Noli; succede a Dante Lafranconi, precedentemente nominato vescovo di Cremona. Il 9 marzo successivo riceve l'ordinazione episcopale dal cardinale Dionigi Tettamanzi, coconsacranti il cardinale Giovanni Canestri e l'arcivescovo Paolo Romeo (poi cardinale). Il 17 marzo prende possesso della diocesi.\nIl 7 luglio 2007 papa Benedetto XVI lo nomina segretario dell'Amministrazione del patrimonio della Sede Apostolica, elevandolo alla dignit\u00e0 di arcivescovo; succede a Claudio Maria Celli, precedentemente nominato presidente del Pontificio consiglio delle comunicazioni sociali.\nIl 7 luglio 2011 papa Benedetto XVI lo nomina presidente dell'Amministrazione del patrimonio della Sede Apostolica; succede al dimissionario cardinale Attilio Nicora.\nNel concistoro del 18 febbraio 2012 lo stesso papa lo crea cardinale diacono dell'Annunciazione della Beata Vergine Maria a Via Ardeatina; prende possesso della diaconia il 27 maggio.\nIl 26 giugno 2018 papa Francesco accoglie la sua rinuncia, presentata per raggiunti limiti di et\u00e0, all'ufficio di presidente dell'Amministrazione del patrimonio della Sede Apostolica; gli succede il vescovo Nunzio Galantino.\n\u00c8 membro della Congregazione per l'evangelizzazione dei popoli, della Congregazione per gli istituti di vita consacrata e le societ\u00e0 di vita apostolica e della Pontificia commissione per lo Stato della Citt\u00e0 del Vaticano.\nControversie.\nUna video-inchiesta della trasmissione televisiva \"Le Iene\" solleva l'ipotesi che tra il 2002 e il 2003 abbia insabbiato dei casi di abusi su minori perpetrati da un prete pedofilo, informando tardivamente il cardinale Joseph Ratzinger, a quei tempi prefetto della Congregazione per la dottrina della fede. A seguito del servizio televisivo la rete si mobilita per chiederne l'esclusione dal conclave del 2013.\nCritiche e scalpore sono suscitate dal suo possedere e collezionare diverse armi da fuoco tra cui: revolver, magnum Smith &amp; Wesson calibro 357, carabina di precisione Remington 7400 calibro 30.06, fucile a pompa Hatsan Escort; inoltre, in passato, praticava la caccia e frequentava il tiro a segno.\nNel 2016 \u00e8 indagato assieme ad altre tre persone per le irregolarit\u00e0 amministrative che hanno portato a un ammanco di alcuni milioni di euro nel bilancio dell'Istituto diocesano per il sostentamento del clero della diocesi di Savona-Noli, l'accusa per tutti \u00e8 di malversazione.\nGenealogia episcopale.\nLa genealogia episcopale \u00e8:"}
{"id": "553932", "revid": "1935652", "url": "https://it.wikipedia.org/wiki?curid=553932", "title": "Gabriele Mana", "text": "Biografia.\nNasce a Marene, in provincia di Cuneo ed arcidiocesi di Torino, il 4 marzo 1943.\nFormazione e ministero sacerdotale.\nCompie gli studi in preparazione al sacerdozio nei seminari di Giaveno e Rivoli.\nIl 25 giugno 1967 \u00e8 ordinato presbitero dall'arcivescovo Michele Pellegrino (poi cardinale) per l'arcidiocesi di Torino.\nInizia il suo ministero come vicario della parrocchia \"Stimmate di san Francesco\" a Torino, dal 1967 al 1968, quando diventa vicario della parrocchia di san Cassiano a Grugliasco. Nel 1974 \u00e8 nominato parroco di santa Caterina da Siena nel quartiere Lucento di Torino. Dal 1993 al 2001 \u00e8 parroco della parrocchia di San Giovanni Battista ad Orbassano, vicario episcopale di Torino Ovest e direttore spirituale del seminario maggiore. Entra a far parte, inoltre, del collegio dei consultori.\nMinistero episcopale.\nIl 13 luglio 2001 papa Giovanni Paolo II lo nomina vescovo di Biella; succede a Massimo Giustetti, dimessosi per raggiunti limiti di et\u00e0. Il 1\u00ba settembre successivo riceve l'ordinazione episcopale, nella cattedrale di Torino, dal cardinale Severino Poletto, coconsacranti il vescovo Massimo Giustetti e l'arcivescovo Enrico Masseroni. Il 7 ottobre prende possesso della diocesi.\nIl 27 luglio 2018 papa Francesco accoglie la sua rinuncia al governo pastorale della diocesi, presentata per raggiunti limiti di et\u00e0; gli succede Roberto Farinella, del clero di Ivrea. Rimane amministratore apostolico della diocesi fino all'ingresso del successore, avvenuto il 14 ottobre seguente.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "553933", "revid": "122443265", "url": "https://it.wikipedia.org/wiki?curid=553933", "title": "Rocco Talucci", "text": "Biografia.\n\u00c8 stato ordinato presbitero dal vescovo Domenico Petroni il 23 luglio 1961 nella cattedrale di Venosa. \u00c8 stato parroco della cattedrale di Venosa, assistente diocesano dell'Azione Cattolica, direttore delegato regionale della Caritas.\nDottore in Sacra Teologia, \u00e8 stato eletto vescovo di Tursi-Lagonegro il 25 gennaio 1988 e consacrato il 25 marzo dello stesso anno nella concattedrale di Venosa dal cardinale Bernardin Gantin, prefetto della Congregazione per i Vescovi.\nHa compiuto il suo ingresso nella diocesi di Tursi-Lagonegro il 10 aprile 1988. Durante il suo episcopato, il 12 ottobre 1997, \u00e8 stato beatificato il religioso lucano Domenico Lentini. In seno alla Conferenza Episcopale della Basilicata \u00e8 stato delegato per la Carit\u00e0 e il Laicato.\nNella Conferenza Episcopale Italiana \u00e8 stato presidente della Commissione per il Laicato.\n\u00c8 stato promosso alla sede arcivescovile di Brindisi-Ostuni il 5 febbraio 2000. Ha compiuto il suo ingresso nell'arcidiocesi l'8 aprile dello stesso anno.\n\u00c8 membro della Commissione Episcopale per l'evangelizzazione dei popoli e la cooperazione tra le Chiese, della Conferenza Episcopale Pugliese e presidente della Commissione regionale per il Laicato.\nIl 6 settembre 2011, al compimento del 75\u00ba anno di et\u00e0, secondo le norme del Codice di Diritto Canonico, ha presentato le dimissioni per raggiunti limiti di et\u00e0, che papa Benedetto XVI ha accolto il 20 ottobre 2012.\nDopo le dimissioni vive nella sua citt\u00e0 natale, Venosa.\nIl 4 aprile 2013, nella concattedrale di Sant'Andrea Apostolo in Venosa, ha festeggiato il 25\u00ba anniversario di episcopato; al termine della celebrazione \u00e8 stato inaugurato il restauro del palazzo vescovile annesso alla concattedrale.\nIl 23 luglio 2021, nella concattedrale di Sant'Andrea Apostolo in Venosa, ha festeggiato il 60\u00ba anniversario di presbiterato in una messa officiata dal cardinale Marcello Semeraro, prefetto della Congregazione delle Cause dei Santi.\nCritiche.\nNel dicembre 2011 ha rilasciato un'intervista al \"Pontifex\", affermando che \u00abl'omosessualit\u00e0 \u00e8 un disordine grave e che da questo disturbo \u00e8 sempre pensabile la conversione o la guarigione\u00bb.\nNel maggio 2015 assurge alle cronache perch\u00e9 ha coperto un parroco - Don Peschiulli - resosi responsabili di gravi atti di pedofilia quando Talucci era ancora vescovo della diocesi Brindisi-Ostuni.\nGenealogia episcopale.\nLa genealogia episcopale \u00e8:"}
{"id": "553935", "revid": "2093951", "url": "https://it.wikipedia.org/wiki?curid=553935", "title": "Wilhelm Egger", "text": "Biografia.\nNel 1944 suo padre muore in guerra e Wilhelm, con la madre e il fratello gemello Kurt, si trasferisce a Vipiteno. Cinque anni pi\u00f9 tardi perde anche la madre.\nAssieme al fratello frequenta il seminario \"Vinzentinum\" a Bressanone. All'et\u00e0 di 16 anni, il 29 agosto 1956, entra nell'Ordine dei Frati Minori Cappuccini ed \u00e8 ordinato sacerdote, assieme al fratello gemello, il 29 giugno 1965.\nI suoi studi teologici lo portano a viaggiare in Svizzera, a Roma e a Gerusalemme. A 32 anni promuove come dottore l'esegesi biblica, il che lo porta a diventare professore di Nuovo Testamento e di Filosofia teologica alla scuola superiore di Bressanone.\n\u00c8 nominato vescovo di Bolzano-Bressanone il 29 luglio 1986 e riceve l'ordinazione episcopale a Bressanone il successivo 31 agosto dal vescovo Joseph Gargitter, suo predecessore, coconsacranti Alessandro Maria Gottardi, arcivescovo di Trento, e Reinhold Stecher, vescovo di Innsbruck.\nNel 1987 pubblica in Svizzera la \"Methodenlehre zum Neuen Testament\", opera tradotta poi in lingua italiana, spagnola e portoghese. \nDal 28 luglio all'11 agosto 2008, Egger accoglie papa Benedetto XVI, giunto nella citt\u00e0 episcopale di Bressanone per il suo periodo estivo di riposo.\nMuore improvvisamente il 16 agosto 2008, a causa di un infarto che lo coglie nella sua abitazione a Bolzano.\nIl funerale, presieduto dal patriarca di Venezia Angelo Scola e concelebrato da circa 40 vescovi provenienti da Italia, Austria, Baviera e Svizzera e pi\u00f9 di 500 sacerdoti, si \u00e8 tenuto il 21 agosto nel duomo di Bressanone, dove il vescovo \u00e8 stato anche sepolto.\nGenealogia episcopale.\nLa genealogia episcopale \u00e8:"}
{"id": "553936", "revid": "466539", "url": "https://it.wikipedia.org/wiki?curid=553936", "title": "Tema (musica)", "text": "Nella teoria musicale, un tema o motivo \u00e8 una frase melodica che ha un ruolo strutturale nell'articolazione formale di un brano. \nUn tema di una composizione si dice principale o secondario a seconda dell'importanza e dell'utilizzo. Nella fuga il tema principale e quello secondario sono pi\u00f9 spesso denominati soggetto e controsoggetto. \nStoria.\nBarocco.\nLa parola tema, di origine greca, era stata desunta dal lessico proprio della filosofia, in cui indicava in genere un argomento da sviluppare e da argomentare.\nIn ambito musicale, il significato della parola tema si differenzi\u00f2, durante l'et\u00e0 barocca, dai termini \"motivo\" e \"melodia\" in quanto, mentre questi potevano riferirsi a un qualunque disegno melodico, il primo doveva possedere una fisionomia pi\u00f9 caratterizzata e un'incisivit\u00e0 e una chiarezza tali da consentirne una facile identificazione.\nEt\u00e0 classica.\nIl ruolo del tema nell'ambito di una composizione \u00e8 cambiato notevolmente nel passaggio dal barocco alla stagione del classicismo viennese. Innanzitutto, rispetto alla libera articolazione del tematismo barocco, il tema classico obbediva in genere a regole costruttive pi\u00f9 rigide e semplici allo stesso tempo; il tipico tema classico consisteva infatti in una frase di quattro o di otto battute, a sua volta suddivisa in due semifrasi di due o quattro battute. \nUn altro principio innovativo che caratterizza il classicismo musicale \u00e8 quello dello sviluppo tematico, ossia quell'insieme di procedimenti compositivi che si basano sulla scomposizione di un tema nei suoi elementi costitutivi pi\u00f9 semplici e sulla loro riproposizione variata nei modi pi\u00f9 diversi. L'idea di sviluppo tematico \u00e8 gi\u00e0 presente, in effetti, nell'antica forma della fuga, ma nel pieno Settecento esso diviene comune in molte altre forme, prima tra tutte la forma-sonata, che ebbe un ruolo egemone nella musica europea per almeno un secolo e mezzo. Un'altra importante caratteristica tematica di tale forma \u00e8 il contrasto di carattere tra il tema principale e quello secondario, elemento che \u00e8 alla base, ad esempio, della drammaticit\u00e0 degli sviluppi beethoveniani. \nRomanticismo.\nQuesto tratto tipico della forma-sonata sar\u00e0 ancor pi\u00f9 esaltato dalle prime generazioni di compositori romantici. Le tendenze estetiche irrazionaliste, basate sull'esaltazione dell'attivit\u00e0 creatrice dell'artista romantico, hanno fatto s\u00ec che aumentasse (almeno nelle forme di ampio respiro come la sinfonia) il numero degli elementi tematici. Ci\u00f2 era frutto di un pensiero compositivo in divenire che seguiva l'ispirazione del momento, e non strutture formali precostituite.\nNelle opere wagneriane vede la luce un nuovo concetto di tema, che Wagner stesso chiam\u00f2 leitmotiv: un breve inciso melodico, estremamente cangiante nelle sue riproposizioni, associato a specifici oggetti concreti, situazioni drammatiche o psicologiche. Ad esempio, nel \"Tristano e Isotta\", vi \u00e8 un motivo specifico per il filtro d'amore, uno per lo sguardo di Tristano, ecc.\nNovecento.\nLa musica del primo '900 rappresent\u00f2 una frattura consapevole rispetto alla tradizione ottocentesca da molti punti di vista, e il tematismo non rappresenta un'eccezione. Da un lato, infatti, l'opera di Debussy ci offre esempi di composizioni in cui una sfuggente linea melodica si articola in modo perennemente cangiante, senza offrire quelle regolarit\u00e0 che permettono l'individuazione di veri e propri temi. Dall'altro la scuola viennese di Arnold Sch\u00f6nberg fonda l'unit\u00e0 tematica di una composizione su elementi armonici nuovi (come l'utilizzo delle serie dodecafoniche), stabilendo cos\u00ec un nuovo tipo di connessione tra discorso melodico e armonico.\nLe generazioni successive sconvolgeranno il pensiero musicale ancor pi\u00f9 dal profondo, dando origine anche a teorizzazioni come l'atematismo, una corrente estetica che prevede l'esplicita rinuncia alla formulazione di idee tematiche. Il concetto antico di tema non sembra pi\u00f9 applicabile a musiche basate su procedimenti come l'alea o sulle successioni timbriche elettronicamente modulate della musica della seconda met\u00e0 del xx secolo."}
{"id": "553937", "revid": "48344", "url": "https://it.wikipedia.org/wiki?curid=553937", "title": "Giovan Battista Lulli", "text": ""}
{"id": "553943", "revid": "300067", "url": "https://it.wikipedia.org/wiki?curid=553943", "title": "Javier Mart\u00ednez", "text": ""}
{"id": "553944", "revid": "599013", "url": "https://it.wikipedia.org/wiki?curid=553944", "title": "Smb", "text": ""}
{"id": "553948", "revid": "136053", "url": "https://it.wikipedia.org/wiki?curid=553948", "title": "Litorale Austriaco", "text": ""}
{"id": "553951", "revid": "136053", "url": "https://it.wikipedia.org/wiki?curid=553951", "title": "Adriatisches Kustenland", "text": ""}
{"id": "553952", "revid": "136053", "url": "https://it.wikipedia.org/wiki?curid=553952", "title": "Adriatisches K\u00fcstenland", "text": ""}
{"id": "553955", "revid": "1048993", "url": "https://it.wikipedia.org/wiki?curid=553955", "title": "La mia risposta", "text": "La mia risposta \u00e8 il quarto album di inediti della cantante italiana Laura Pausini pubblicato il 15 ottobre 1998 in oltre 50 Paesi diversi.\nL'album viene pubblicato in lingua spagnola con il titolo \"Mi respuesta.\"\nIl disco vende oltre 4 milioni di copie nel mondo.\nDescrizione.\nL'album viene considerato dalla critica pi\u00f9 maturo rispetto ai precedenti lavori di Laura Pausini, definiti invece \"adolescenziali\". Oltre alla tradizionale melodia italiana, all'interno del disco si possono riscontrare suoni internazionali, forti venature soul e influenze sudamericane.\nAlcuni critici hanno individuato nei testi delle canzoni che costituiscono il disco una serie di luoghi comuni caratteristici della canzone italiana, ma Laura Pausini, pur riconoscendo la semplicit\u00e0 del linguaggio adottato, ha affermato di considerare personali ed intimi i brani di \"La mia risposta\", molti dei quali portano la sua firma.\nTra i temi affrontati predomina ancora l'amore (\"Un'emergenza d'amore\", \"In assenza di te\", \"Che bene mi fai\", \"Una storia seria\"). Nel brano \"Anna dimmi s\u00ec\" la cantante affronta invece la tematica dell'anoressia nervosa: il brano \u00e8 una sorta di dialogo nel quale la cantante si rivolge ad una ragazza che soffre di questo disturbo alimentare. \"Buone verit\u00e0\" \u00e8 invece una canzone ispirata ai versi della poesia \"Vivi la vita\", scritta da Madre Teresa di Calcutta, che Laura Pausini ha definito un proprio mito.\nA chiudere il disco \u00e8 un brano interamente scritto da Phil Collins, \"Looking for an Angel\". La collaborazione tra i due artisti, nata durante un'apparizione televisiva a \"Night Express\", \u00e8 continuata telefonicamente, e l'ex-componente dei Genesis ha seguito Laura Pausini anche negli arrangiamenti e nella realizzazione della canzone.\nGli arrangiamenti sono curati da Dado Parisini.\nIn seguito all'album parte la tourn\u00e9e \"World Tour 1999\", il primo tour teatrale di Laura Pausini.\nEdizioni.\n\"La mia risposta\".\nL'edizione del disco pubblicata in Italia contiene 13 tracce inedite.\n\"La mia risposta - Promo Box Edition\".\nL'edizione \"Promo Box Edition\" pubblicata in Italia \u00e8 un cofanetto cartonato promozionale per i giornalisti (non in vendita) che contiene:\n\"Mi respuesta\".\nL'edizione del disco in lingua spagnola pubblicata in Spagna e in America Latina contiene 13 tracce inedite.\n\"Mi respuesta - Promo Box Edition\".\nL'edizione \"Promo Box Edition\" pubblicata in Spagna e in America Latina \u00e8 un cofanetto cartonato promozionale per i giornalisti (non in vendita) che contiene:\nPromozione.\nDall'album vengono estratti quattro singoli. Il primo brano estratto, \"Un'emergenza d'amore\", arriva al 43\u00ba posto in Svizzera e al 77\u00b0 nei Paesi Bassi, mentre la sua versione in lingua spagnola, raggiunge il 12\u00ba posto nella classifica \"Latin Pop Songs\" di Billboard e il 23\u00b0 nella classifica \"Latin Songs\".\nIl secondo singolo estratto \u00e8 \"In assenza di te\", che verr\u00e0 ripubblicato in Europa alcuni anni pi\u00f9 tardi, per la promozione della raccolta \"The Best of Laura Pausini - E ritorno da te\": nel 2003 il brano raggiunge cos\u00ec il 42\u00ba posto in Francia, restando per 17 settimane nella classifica dei singoli pi\u00f9 venduti.\nIl penultimo singolo \u00e8 il brano che d\u00e0 il titolo all'album, \"La mia risposta\". Nel 2008, a 10 anni di distanza dalla sua pubblicazione, il brano riesce a raggiungere in Italia il 18\u00ba posto in classifica."}
{"id": "553958", "revid": "163662", "url": "https://it.wikipedia.org/wiki?curid=553958", "title": "Conte Federico Maurizio Barone von Burger", "text": ""}
{"id": "553959", "revid": "88740", "url": "https://it.wikipedia.org/wiki?curid=553959", "title": "Homi Bhabha", "text": ""}
{"id": "553965", "revid": "12582", "url": "https://it.wikipedia.org/wiki?curid=553965", "title": "Pulau Run", "text": ""}
{"id": "553977", "revid": "399", "url": "https://it.wikipedia.org/wiki?curid=553977", "title": "Anton Corbjin", "text": ""}
{"id": "553981", "revid": "399", "url": "https://it.wikipedia.org/wiki?curid=553981", "title": "Antonio Caetano De Abreu Freire Egas Moniz", "text": ""}
{"id": "553983", "revid": "17351", "url": "https://it.wikipedia.org/wiki?curid=553983", "title": "Lockheed L-1011 Tristar", "text": ""}
{"id": "553984", "revid": "77358", "url": "https://it.wikipedia.org/wiki?curid=553984", "title": "Johann Friedrich Wilhelm Adolf Von Baeyer", "text": ""}
{"id": "553985", "revid": "399", "url": "https://it.wikipedia.org/wiki?curid=553985", "title": "Philippe Xavier Ignace Barbarin", "text": ""}
{"id": "553986", "revid": "399", "url": "https://it.wikipedia.org/wiki?curid=553986", "title": "Alexandre Balthazar Laurente Grimod de la Reyni\u00e8re", "text": ""}
{"id": "553993", "revid": "399", "url": "https://it.wikipedia.org/wiki?curid=553993", "title": "Hans Hermann Carl Ludwig von Berlepsch", "text": ""}
{"id": "553998", "revid": "1652134", "url": "https://it.wikipedia.org/wiki?curid=553998", "title": "Giorgio Issel", "text": " La sua attivit\u00e0 durante la Resistenza si svolse prevalentemente sulle montagne della Val Brembana.\nBiografia.\nLa sua storia \u00e8 strettamente intrecciata con quella di altri due noti esponenti della Resistenza italiana, Walter Fillak e Giacomo Buranello, all'epoca tutti studenti del Liceo scientifico Gian Domenico Cassini di Genova. Issel, Fillak e Buranello si frequentavano per studiare e per discutere di politica. A loro si univa sovente la madre di Buranello, donna non colta ma acuta di ingegno, che partecipava agli studi e alle discussioni del figlio e dei suoi amici, riguardanti soprattutto la storia d'Italia e lo sviluppo sociale del Paese (Buranello, in particolare, si era formato sui principi del mazzinianesimo prima di aderire al Partito Comunista Italiano). La differenza sociale fra Buranello e Issel era peraltro notevole: il primo veniva da famiglia di estrazione popolare, mentre il secondo - di origine ebraica - apparteneva ad una famiglia benestante, imparentata con la famiglia Cima di San Giovanni Bianco.\nAttivit\u00e0 partigiana.\nDopo l'8 settembre 1943, Issel entr\u00f2 nel gruppo partigiano Carenini che operava nel Lecchese. Il gruppo fu rapidamente disperso e Issel pass\u00f2 con alcuni compagni in Valle Brembana, scegliendo Cantiglio (frazione di San Giovanni Bianco, in provincia di Bergamo) come luogo di ricostruzione della formazione, che divenne poi nota come 86\u00aa Brigata Giorgio Issel. Contava, per raggiungere il suo scopo, sulla vicinanza e sull'aiuto della famiglia Cima.\nDella ricostituita formazione facevano parte altri elementi che diverranno poi protagonisti della Resistenza bergamasca: \"Penna Nera\", \"Guglielmo\", i fratelli Angiolino e Valentino Quarenghi e Gastone Nulli, un ex tenente del controspionaggio che diverr\u00e0 successivamente comandante della 86\u00aa Brigata Garibaldi, personaggio peraltro assai discusso delle vicende della lotta partigiana in Valle Brembana. Comandante della banda di Cantiglio era il maggiore \"Enzo\", Vincenzo Aulisio, originario di Foggia e giornalista a Milano, amico di Ferruccio Parri e dirigente di Giustizia e Libert\u00e0. Aulisio, un uomo limpido e dai saldi ideali, sar\u00e0 catturato a Bergamo e inviato nel lager di Mauthausen, dove verr\u00e0 ucciso a badilate nel marzo 1945.\nSi aggregarono al gruppo anche alcuni ex prigionieri neozelandesi, greci, francesi, inglesi e jugoslavi e una decina di giovani di San Giovanni Bianco. Fucili mod. 91 ed un mitragliatore tipo Breda costituivano l'armamento: armi vecchie e con poche munizioni. La formazione non poteva passare inosservata e la federazione fascista di Bergamo ne venne a conoscenza: Luigi (dagli elenchi dei caduti della R.S.I., Gioacchino) Viligiardi, uno sfollato milanese alloggiato alla Costa San Gallo, dietro compenso denunci\u00f2 alla \"Kommandantur\" di Bergamo la Brigata (Viligiardi sar\u00e0 poi fucilato nelle fasi finali della lotta di liberazione davanti al cimitero di San Giovanni Bianco).\nAvvisati della situazione ormai avversa, la maggior parte della formazione abbandon\u00f2 Cantiglio, spostandosi sul monte Cancervo e nella Valle Taleggio. Rimase un presidio con pochi partigiani al comando di Issel. Il partigiano pensava che l'arrivo dell'inverno avrebbe impedito rastrellamenti nella zona; invece la notte fra il 3 ed il 4 dicembre un centinaio di militi fascisti e una cinquantina di SS tedesche mossero verso Cantiglio, accerchiando la localit\u00e0 e costringendo sotto la minaccia delle armi il parroco don Ugo Gerosa - che era in contatto con i resistenti - a guidarli verso il rifugio nel quale erano nascosti Issel e i suoi uomini.\nI partigiani, colti di sorpresa e numericamente inferiori, provarono ad opporre una disperata difesa, ma la lotta si mostr\u00f2 ben presto impari. A cadere sotto il fuoco nemico furono lo stesso Issel, il francese Raimond Marcel Jabin e il sangiovannese Evaristo Galizzi."}
{"id": "554001", "revid": "19266756", "url": "https://it.wikipedia.org/wiki?curid=554001", "title": "Charles Lucien Jules Laurent Bonaparte", "text": ""}
{"id": "554005", "revid": "399", "url": "https://it.wikipedia.org/wiki?curid=554005", "title": "Arthur R. Callender", "text": ""}
{"id": "554026", "revid": "123431915", "url": "https://it.wikipedia.org/wiki?curid=554026", "title": "Luigi Bennani", "text": "Biografia.\nLaureato in giurisprudenza, \u00e8 stato membro dell'Assemblea Costituente, deputato PSU della I Legislatura della Repubblica Italiana dopo le elezioni politiche del 1948 e primo sindaco dopo la Liberazione di Fabriano (1944-1946). \u00c8 stato nominato membro del consiglio di amministrazione della RAI negli anni cinquanta.\nIscritto ai gruppi parlamentari:\nFece parte della Massoneria, fu iniziato il 17.5. 1919 nella Loggia \"Gentile da Fabriano\" a Fabriano."}
{"id": "554029", "revid": "1318658", "url": "https://it.wikipedia.org/wiki?curid=554029", "title": "Arrondissement di Nantes", "text": "L\"arrondissement\" di Nantes \u00e8 una suddivisione amministrativa francese, situata nel dipartimento della Loira Atlantica e nella regione dei Paesi della Loira.\nComposizione.\nL\"arrondissement\" di Nantes raggruppa 82 comuni in 29 cantoni:"}
{"id": "554038", "revid": "1318658", "url": "https://it.wikipedia.org/wiki?curid=554038", "title": "Arrondissement di Saint-Nazaire", "text": "L\"arrondissement\" di Saint-Nazaire \u00e8 una suddivisione amministrativa francese, situata nel dipartimento della Loira Atlantica e nella regione dei Paesi della Loira.\nComposizione.\nL\"arrondissement\" di Saint-Nazaire raggruppa 57 comuni in 15 cantoni:"}
{"id": "554045", "revid": "188359", "url": "https://it.wikipedia.org/wiki?curid=554045", "title": "\u00c6\u00f0elwealh del Sussex", "text": "Nel 661 re Wulfhere di Mercia gli diede i territori del Meonware e Wihtgar in cambio della sua conversione al Cristianesimo: fu il primo sovrano cristiano del Sussex. Spos\u00f2 Eafe, figlia di Eanfrith dell'Hwicce. Nel 681, \u00c6\u00f0elwealh diede le terre di Selsey a Wilfrid, vescovo esiliato di York, su cui fondare un'abazia.\nNel 685, Caedwalla, un principe del Wessex, invase e devast\u00f2 il Sussex. \u00c6\u00f0elwealh fu ucciso. Caedwalla fu scacciato dagli \"Ealdormen\" Berthun e Andhun, che assunsero l'effettivo governo del regno."}
{"id": "554046", "revid": "1318658", "url": "https://it.wikipedia.org/wiki?curid=554046", "title": "Arrondissement di Ancenis", "text": "L\"arrondissement\" di Ancenis \u00e8 una suddivisione amministrativa francese, situata nel dipartimento della Loira Atlantica e nella regione dei Paesi della Loira.\nComposizione.\nL\"arrondissement\" di Ancenis raggruppa 29 comuni in 5 cantoni:"}
{"id": "554049", "revid": "767487", "url": "https://it.wikipedia.org/wiki?curid=554049", "title": "Roberto Molinaro", "text": "Carriera.\nRoberto Molinaro nasce il 24 maggio 1972 a Moncalieri in provincia di Torino e cresce nel paese co-provinciale di Poirino.\nInizia la sua carriera da DJ professionista nel 1990 suonando nei club di musica techno a Torino, soprattutto al \"Pierre\" (diventato in seguito \"Korona club\" e ora \u2018\u2019Premi\u00e8re Club\u2019\u2019) situato nella sua citt\u00e0 di infanzia Poirino, mentre nel 1992 entra a far parte della casa discografica Bliss Corporation.\nNel 1993 realizza il primo disco \"People Have The Power\", con il gruppo Bliss Team (composto da Roberto Molinaro, Gianfranco Randone e Domenico Capuano). Nel 1994 torna a lavorare nei club e realizza vari remix per la Bliss Corporation. Nel 1998 realizza due singoli dai titoli \"Need You Tonight\" e \"I Wanna Fly\"; contemporaneamente lavora come DJ all'\"Ultimo Impero\" di Torino (uno dei locali italiani pi\u00f9 importanti per la musica techno). Nel 1999 \u00e8 attivo insieme agli Eiffel 65: esegue un remix della hit \"Blue (Da Ba Dee)\" e collabora con il gruppo alla realizzazione del secondo singolo \"Move Your Body\" firmandolo come compositore.\nNel 2000 esce con due nuovi singoli, dai titoli \"Give me all your money\" e \"Up &amp; Down\", mentre un anno pi\u00f9 tardi collabora con Gabry Ponte al singolo \"Time to Rock\" e alla pubblicazione del primo album di Gabry Ponte (dal titolo omonimo Gabry Ponte).\nNel 2002 collabora alla realizzazione di un locale costruito intorno ad uno spettacolo audio/video: il \"Parhasar\".\nNel 2003 con Maurizio Lobina remixa in chiave 'dance' due brani Europop dell'album degli Eiffel 65 (\"Viaggia insieme a me\" e \"Una notte e forse mai pi\u00f9\") ed . Nella estate dello stesso 2003 da ricordare il suo remix della canzone di Gabry Ponte \"The Man in the Moon\". Nel febbraio 2004 remixa \"Up &amp; Down\", uscito nel 2000, pubblicandolo come \"Hurry Up\" e \nNel 2008 collabora con i Bloom 06 nella realizzazione di \"Welcome To The Zoo,\" traccia presente nel nuovo album del gruppo Crash Test 02.\nNell'Estate 2009 realizza un remix del singolo estivo dei Bloom 06 \"Beats &amp; Sweat\", singolo che raggiunge la posizione n\u00b04 nella Swiss DJ Chart.\nAttualmente conduce un programma radiofonico che va in onda la domenica dalle ore 21.00 alle 22.00 su m2o chiamato \"Real Trust\" ed \u00e8 alla guida di due labels: la \"Sunik Records\" e la \"Antistatic Rec\"."}
{"id": "554054", "revid": "1318658", "url": "https://it.wikipedia.org/wiki?curid=554054", "title": "Arrondissement di Ch\u00e2teaubriant", "text": "L\"arrondissement\" di Ch\u00e2teaubriant \u00e8 una suddivisione amministrativa francese, situata nel dipartimento della Loira Atlantica e nella regione dei Paesi della Loira.\nComposizione.\nL\"arrondissement\" di Ch\u00e2teaubriant raggruppa 53 comuni in 10 cantoni:"}
{"id": "554063", "revid": "124694686", "url": "https://it.wikipedia.org/wiki?curid=554063", "title": "Eufemia di Calcedonia", "text": "Agiografia.\nFra i primi documenti sulla vita e sul culto di Sant'Eufemia si ricorda l\"'Omelia XI\" di Asterio di Amasea, contemporaneo dei Padri Cappadoci (IV secolo). Asterio descrive fra l'altro un \"Martyrion\" in Amasea in cui era presente un ciclo pittorico con i particolari del martirio della santa.\nEufemia nacque nella citt\u00e0 di Calcedonia, in Bitinia. Essendo figlia di nobili (secondo la tradizione, i genitori erano Filofrone e Teodosia), ricevette una buona educazione, sempre secondo le regole di vita cristiane a cui la famiglia faceva riferimento.\nDurante la persecuzione di Diocleziano, a soli quindici anni, fu arrestata assieme ad altri quarantanove cristiani che avevano rifiutato di immolare una vittima ad una divinit\u00e0 pagana. Come gli altri fu torturata, ma rest\u00f2 sempre fedele ai suoi ideali spirituali rifiutando di compiere l'olocausto. Il 16 settembre del 303 (come attestano i \"Fasti vindobonenses priores\") fu gettata nell'arena di Calcedonia tra i leoni. Secondo la tradizione, essi la uccisero ma, mangiatone la sola mano destra, rifiutarono di divorare il resto del corpo, intuendo la sua santit\u00e0. Gli altri fedeli riuscirono cos\u00ec a recuperare il corpo e a proteggerlo sino all'Editto di Costantino, con il quale veniva riconosciuta la religione cristiana.\nCulto.\nTraslazione del corpo.\nIl suo culto si diffuse notevolmente e sulla sua tomba fu edificata una chiesa dove, nel 451 si tenne il concilio di Calcedonia. San Asterio compose un sermone in onore della santa, letto nel 787 al secondo Concilio di Nicea in una Chiesa a lei dedicata.\nQuando nel 620 Calcedonia fu conquistata dai Persiani, il suo corpo fu trasferito a Costantinopoli dove l'imperatore Costantino III edific\u00f2 una nuova chiesa per venerarla.\nNell'800, secondo quanto dice la tradizione, il sarcofago con le reliquie della santa spar\u00ec misteriosamente da Costantinopoli e riapparve, quasi miracolosamente, su una spiaggia di Rovigno in Istria. Probabilmente, i resti furono messi in salvo da alcuni fedeli barcaioli. Ancora secondo la leggenda, gli abitanti di Rovigno tentarono in svariati modi e con gli animali pi\u00f9 forti di portare in citt\u00e0 il sarcofago, invano. Vi riusc\u00ec infine un fanciullo con l'aiuto di due sole giumente, a dimostrazione che la cristianit\u00e0 non si basa sulla forza o sul vigore, ma sulla mitezza e la semplicit\u00e0.\nIl culto della santa a Rovigno, divenutane la patrona, \u00e8 molto forte e le reliquie sono venerate presso la chiesa a lei dedicata.\nSant'Apollinare, vescovo di Ravenna, raccolse probabilmente alcune reliquie della santa e le port\u00f2 con s\u00e9 nella sua opera evangelizzatrice in Romagna. I resti di Sant'Eufemia e di Sant'Agata furono rinvenuti nel 1686 sotto la lastra dell'altare della chiesa dedicata alla santa, come testimonia una scritta su carta pecora in ritrovata insieme ai resti.\nUna parte delle reliquie si trova ad Istanbul, nella cattedrale di San Giorgio.\nRicorrenza.\nLa Chiesa cattolica ricorda la santa di Calcedonia il giorno 16 settembre: dal Martirologio Romano: \"A Calcedonia in Bitinia, nell'odierna Turchia, santa Eufemia, vergine e martire, che sotto l'imperatore Diocleziano e il proconsole Prisco, superati per Cristo molti supplizi, giunse con strenuo combattimento alla corona di gloria.\"\nPer la Chiesa ortodossa, che riconosce santa Eufemia protettrice dell'ortodossia, la festa cade il giorno 11 luglio.\nPatronati.\nSant'Eufemia martire ha un culto diffuso in tutta Italia, in particolare \u00e8 la santa patrona di alcuni comuni:\nAll'estero \u00e8 patrona di:\nNell'arte, nella letteratura e nella musica.\nEsiste un mottetto di Mario G. Genesi, intitolato \"Salve Euphemia felix\" per mezzosoprano (o contralto), organo con pedale obbligato (o quartetto d'archi), coro a due voci ed ensemble di chitarre (suddivise fra chitarre prime e chitarre seconde) oppure strumenti a pizzico o a plettro \"ad libitum\"(sempre suddivisi in due semicori), eseguito numerose volte nella Basilica di San'Eufemia di Piacenza coll'autore all'Organo e con la partecipazione di numerosi strumenti fra cui alcuni chitarristi classici solisti italiani."}
{"id": "554067", "revid": "1543377", "url": "https://it.wikipedia.org/wiki?curid=554067", "title": "Garage house", "text": "La Garage house, conosciuta anche come US garage, \u00e8 un genere di musica dance nato a New York nei primi anni ottanta e che anticip\u00f2 l'idea di musica house. Nacque principalmente grazie al deejay Larry Levan. Il genere era una derivazione della disco realizzata per\u00f2 con largo uso di sintetizzatori, sequencer e drum machine, ma pur sempre accompagnati da una parte strumentale ed un cantato.\nIn seguito ne \u00e8 derivata anche la UK garage, nata appunto nel Regno Unito agli inizi degli anni novanta.\nStoria.\nIl genere, nato come evoluzione della disco music, ma legato ad un circuito pi\u00f9 underground rispetto a quest'ultima si afferm\u00f2 nella scena newyorkese nei primi anni '80. Inizi\u00f2 quindi a nascere una scena di produttori newyorkesi come NYC Peech Boys (autori di \"\"Don't Make Me Wait\"), D-Train (\"Keep On\"\"), mentre Larry Levan, DJ resident presso la discoteca Paradise Garage, inizi\u00f2 a suonare nel suo locale questo nuovo tipo di musica, pi\u00f9 lento e con maggiori influenze soul e groove rispetto per esempio, alla Chicago house del Warehouse. Nel suo periodo mainstream gli artisti di spicco del periodo a cavallo tra gli anni '80 e '90 furono i Deee-lite, Alison Limerick ed i Masters at Work."}
{"id": "554069", "revid": "78273", "url": "https://it.wikipedia.org/wiki?curid=554069", "title": "House garage", "text": ""}
{"id": "554070", "revid": "78273", "url": "https://it.wikipedia.org/wiki?curid=554070", "title": "House Garage", "text": ""}
{"id": "554076", "revid": "1451528", "url": "https://it.wikipedia.org/wiki?curid=554076", "title": "Mizrah\u00ec", "text": "I mizrah\u00ec, o mizrah\u00ecm (dall'ebraico \"misrach\", \"oriente\"), o le adot hamizrah (comunit\u00e0 dell'Oriente) sono gli ebrei orientali provenienti dai paesi del mondo arabo (Iraq, Marocco, Tunisia, Libia, Egitto, Siria, Yemen ecc.). Fra le \"adot hamizrah\" sono ricompresi anche gli ebrei persiani, curdi, georgiani, ebrei della montagna, bagdaditi, dell'India e di Bukhara.\nGli ebrei orientali considerano il loro culto \"originale\", primigenio, perch\u00e9 si ritengono discendenti di quegli ebrei che subirono la deportazione e l'esilio babilonese.\nLe loro comunit\u00e0 si sono poi arricchite con gli ebrei della diaspora, con la distruzione del Tempio operata dai romani nel 70 d.C. prima, e poi con la cacciata dei sefarditi dalla Spagna nel 1492 ad opera dei Re Cattolici.\nDal punto di vista del rito religioso, gli ebrei orientali si riconoscono oggi come \"di rito sefardita\". Questo rito in Israele \u00e8 diretto dal Rishon Letzion, il gran rabbino cosiddetto \"sefardita\".\nL'utilizzo del termine \"ebreo orientale\", o \"mizrah\u00ec\", \u00e8 nato agli inizi degli anni novanta, quando fu adottato da attivisti israeliani appartenenti a questo ramo del popolo ebraico.\nIn precedenza, i \"mizrah\u00ec\" identificavano s\u00e9 stessi in base al paese di provenienza (cio\u00e8 \"ebrei iracheni\", \"ebrei persiani\", ecc.), mentre da altri venivano confusi a causa del rito sefardita in sinagoga."}
{"id": "554081", "revid": "121436012", "url": "https://it.wikipedia.org/wiki?curid=554081", "title": "Legatura di portamento", "text": "Nella notazione musicale, la legatura di frase \u00e8 una linea curva posta sopra o sotto due note di differente altezza che le unisce indicando che l'accentuazione del suono va posta sulla prima nota e prolungata su tutte le altre senza interruzione fra esse.\nProprio per la sua naturalezza e il forte carattere espressivo, \u00e8 uno degli abbellimenti pi\u00f9 usati. Indica generalmente le frasi musicali in cui si pu\u00f2 dividere una linea melodica. Nel caso degli strumenti a fiato la legatura di portamento implica un'unica emissione di fiato per le note comprese da essa. Se la legatura unisce due note della stessa intonazione, si definisce invece legatura di valore."}
{"id": "554083", "revid": "1451528", "url": "https://it.wikipedia.org/wiki?curid=554083", "title": "Jupiler", "text": "La Jupiler \u00e8 una birra chiara a bassa fermentazione prodotta dal birrificio Piedboeuf (oggi gruppo InBev, anticamente Interbrew) a Jupille, nella Provincia di Liegi in Vallonia (Belgio).\nLa Jupiler \u00e8 una birra relativamente giovane: fu lanciata da Piedboeuf nel 1966 ed \u00e8 divenuta la numero uno nelle marche di birra pils in Belgio.\nHa anche dato il suo nome al campionato di calcio belga: la Jupiler League."}
{"id": "554086", "revid": "799504", "url": "https://it.wikipedia.org/wiki?curid=554086", "title": "Santuario della Madonna della Ghianda", "text": "Alla Madonna della Ghianda (uno degli appellativi con cui la Chiesa cattolica venera Maria, madre di Ges\u00f9) \u00e8 dedicato l'omonimo santuario del comune di Somma Lombardo, in provincia di Varese.\nStoria.\nOrigine del culto.\nNel nome \"Madonna della Ghianda\" sono racchiuse le origini ed il carattere popolare del culto mariano onorato nel Santuario: secondo una leggenda devozionale, nel XIII secolo, in un bosco poco distante dall'abitato di Mezzana, ad una giovane sordomuta intenta a pascolare un piccolo gregge di pecore sarebbe improvvisamente apparsa una vivida luce fra i rami di una quercia in cui si sarebbe manifestata l'immagine di una grande Madonna che invitava la giovane a rientrare in paese e chiamare il padre affinch\u00e9 venisse in quel luogo.\nPadre e figlia, accompagnati da altri paesani, ritornati nel bosco, non videro nulla, ma la successiva guarigione della fanciulla \u00e8 interpretato dai credenti come \"prova\" del miracolo. I fedeli vollero onorare il luogo dell'apparizione, ovvero la quercia o \"gianda\", secondo la voce dialettale) costruendo un piccolo tempio intitolato alla Madonna detta perci\u00f2 \"della ghianda\".\nIl sito originario.\nI documenti in merito all'edificazione del santuario sono pochi e frammentari. Si pu\u00f2 affermare che ebbe un'evoluzione scandita in tre tempi: da semplice cappelletta di campagna, a chiesa di piccole dimensioni, fino al Santuario progettato da Pellegrino Tibaldi. Lo storico sommese Ludovico Melzi (1837-1910) descrisse cos\u00ec il sito originario:\nVicende medioevali.\nGoffredo da Bussero nel 1290 circa cit\u00f2 \"Mezana ecclesia Sanctae Mariae\" ed attest\u00f2 quindi l'esistenza di una Chiesa di Santa Maria edificata gi\u00e0 in quell'epoca. Inoltre vi sono due carte risalenti rispettivamente al XV ed al XVI secolo che elencano i beni e le prebende della prepositurale di Mezzana; in questi atti compare per la prima volta il toponimo \"uno vignolo che tocha la Giesa di Santa Maria Gianda\", cio\u00e8 un campo alla Madonna della Gianda.\nVicende nel XVI secolo.\nIl prevosto mezzanese Giuseppe Selva, in un'opera monografica (1936), cit\u00f2 una planimetria, inserita negli atti conservati all'archivio diocesano di Milano che probabilmente il Melzi non ebbe modo di consultare. Il disegno risale al 1570 e dalla grafia si potrebbe attribuire alla mano di Pellegrino Pellegrini, che giunse a Mezzana per un sopralluogo.\nLa planimetria \u00e8 corredata dalle misure dell'epoca (sono indicate di seguito le antiche misure ed i valori attuali):\nIn seguito, lo storico aggiunse:\nLa forma del santuario, cos\u00ec come \u00e8 riportata dai documenti, \u00e8 stata confermata dagli scavi compiuti nel 1935/36 per il rinnovo della pavimentazione, lavori che hanno portato alla scoperta delle fondamenta primitive e attestato le dimensioni che aveva il santuario antico. Il Selva, testimone oculare dei fatti, riport\u00f2 nel \"Liber Chronicon\" questa annotazione:\nAtti delle visite pastorali di Carlo Borromeo.\nNon vi sono altri documenti che permettano di seguire le vicende del santuario in maniera organica e meglio argomentata. Si sa che, nel corso dei decenni successivi, la chiesa dovette avere certamente una grande importanza per i fedeli locali, cosa che si desume chiaramente dalle relazioni compilate durante le visite pastorali di padre Leonetto da Clusone e di Carlo Borromeo, avvenute rispettivamente nel 1566 e del 1570. L'8 ottobre 1566, per ordine di Carlo Borromeo, il padre gesuita Leonetto Chiavone visit\u00f2 a Mezzana le chiese di Santo Stefano, Sant'Antonino, San Giovanni Battista (battistero demolito negli anni '50 del secolo scorso), San Rocco (pure demolito negli anni '30) ed infine la chiesetta della Madonna della Ghianda; dopo avere visitato il santuario, stil\u00f2 queste osservazioni:\nRifer\u00ec dunque di un luogo di culto dall'aspetto semplice con un solo altare, senza campane n\u00e9 campanile: una modesta chiesa dedicata alla Madonna. Un'immagine pi\u00f9 suggestiva emerge dagli atti della visita del Borromeo avvenuta il 22 giugno 1570: una breve nota descrive il rito che si compie la prima domenica di ogni mese, prima della messa che si celebra al santuario.\nIl 15 luglio dello stesso anno, il cardinale invi\u00f2 al prevosto di Mezzana per iscritto le proprie ordinazioni:\nIn seguito i lavori vennero realmente eseguiti e ne abbiamo prova nel resoconto del vicario foraneo che risale al 1570 e che si riporta di seguito:\nIl processo per i miracoli.\nPresso l'archivio prepositurale di Mezzana per molti anni si \u00e8 custodito un manoscritto, in foglio, di 54 pagine: si tratta del resoconto di un'inchiesta minuziosa, ordinata dallo stesso Carlo Borromeo e compiuta a Mezzana, in merito alle grazie ed ai miracoli che si diceva fossero avvenuti dinanzi alla Madonna della Ghianda.\nIl processo ebbe una notevole importanza, tanto \u00e8 vero che nei resoconti di due visite pastorali si annota la presenza di questi atti: nel 1745 un visitatore riferiva:\nNel 1750 il cardinale Giuseppe Pozzobonelli annotava\nGli atti sono datati 20 maggio 1581 e sono raccolti nel fascicolo Mezzana vol. III sotto il titolo \"Informationes super miraculis B. Virginis Mariae della da Mezanae sumptae anno 1581.\"\nIl manoscritto si apre con una lettera dell'arcivescovo, indirizzata a Domenico Ferro, canonico della Metropolitana di Milano, e Pietro Francesco Cattaneo, canonico di San Nazzaro in Brolo.\nVi si legge:\nDal documento emergono degli elementi interessanti che inducono ad alcune considerazioni:\nI delegati si recarono a Mezzana, ma non fecero avere subito notizie all'arcivescovo che, dopo un mese, il 1\u00ba luglio 1581, ordin\u00f2 al proprio famigliare, don Giovanni Maria Mossio, di compiere una visita.\nL'inchiesta dei canonici Ferro e Cattaneo, iniziata il 20 maggio 1581 continu\u00f2 a varie riprese, alternandosi con quella di Mossio, delegato dell'arcivescovo fino all'ottobre del 1582.\nI fatti ritenuti \"miracolosi\" che i canonici presero in esame furono una sessantina, le testimonianze sono attribuite ad individui abitanti di comuni anche abbastanza lontani da Mezzana: le grazie o i miracoli si riferiscono quasi tutti a guarigioni ottenute. Bisogna comunque premettere che un limite dei processi informativi \u00e8 costituito dal fatto che possono deporre solo i testi che si trovano sul luogo al momento dell'apertura dell'inchiesta, o perch\u00e9 hanno appena ottenuta la grazia e si apprestano ad andarsene, o perch\u00e9 la ottengono mentre il processo si sta svolgendo ed allora si affrettano a venire a riferirla, cos\u00ec come possono venire a testimoniare coloro che non abitano in luoghi troppo distanti.\nIl primo chiamato a deporre fu Antonio Visconti, fu Giovanni Battista, il quale narr\u00f2 di un'infermit\u00e0 di suo figlio Andrea, di 5 anni, che, dopo una malattia, rimase muto per 23 mesi; le medicine non ebbero alcun giovamento, cos\u00ec egli fece voto di portare il bambino al santuario, per cinque mattine, davanti all'immagine della Madonna. La seconda mattina, il bambino, tornando a casa cominci\u00f2 a parlare e prima della fine del voto guar\u00ec perfettamente. L'interrogato attest\u00f2 che\nUna deposizione molto circostanziata fu quella fatta dinanzi al delegato D. Gio. Battista Mossio, visitatore, da Giovanni de Batinidis di Magenta che il 26 luglio 1581, depose:"}
{"id": "554087", "revid": "785863", "url": "https://it.wikipedia.org/wiki?curid=554087", "title": "Le avventure del giovane Indiana Jones", "text": "Le avventure del giovane Indiana Jones (\"The Young Indiana Jones Chronicles\") \u00e8 una serie televisiva statunitense, trasmessa originariamente dalla ABC dal 1992 al 1996.\nVincitore di 11 Emmy Awards, lo show esplora, sotto forma di intrattenimento educativo, l'infanzia e la giovinezza di Indiana Jones, famoso protagonista di una celebre saga cinematografica. A seguito della cancellazione della serie, furono prodotti quattro film per la televisione, trasmessi tra il 1994 e il 1996.\nTrama.\nLa serie fu progettata per essere un programma educativo rivolto ai giovani, ed infatti molti sono gli eventi ed i personaggi storici che fanno da sfondo alle avventure. Diversi episodi sono girati secondo lo stesso schema dove un ormai vecchio Indiana Jones, nella New York attuale (1993), incontra persone che gli fanno ricordare le sue passate avventure. Queste storie possono coinvolgere lo stesso Indiana quando era bambino (10 anni) o adolescente (dai 16 ai 21 anni).\nMolti sono i personaggi storici che Indiana incontrer\u00e0 nelle sue avventure. Figure storiche come Lev Tolstoj, Theodore Roosevelt, Pancho Villa, Albert Schweitzer, Charles de Gaulle, e John Ford, incontrate in altrettante diverse locazioni come l'Egitto, l'Impero austro-ungarico, l'India, la Cina, e l'Europa. Ad esempio, Indy interagisce prima con T. E. Lawrence e poi, in Messico, con Pancho Villa. Indy incontra anche Edgar Degas, Pablo Picasso, Eliot Ness, Charles de Gaulle, Al Capone, Norman Rockwell, Louis Armstrong, Winston Churchill, e Sigmund Freud; gli capiter\u00e0 perfino di competere con un giovane Ernest Hemingway per l'amore di una ragazza (interpretata dall'Italiana Veronika Logan).\nLo show ha diversi collegamenti con le pellicole. La relazione di Indy con il padre, dapprima introdotta in \"Indiana Jones e l'ultima crociata\", viene poi sviluppata attraverso vari viaggi che i due compiono insieme. La ricerca dell\"'occhio del pavone\", un grosso diamante visto in \"Indiana Jones e il tempio maledetto\", \u00e8 uno degli elementi ricorrenti della serie. Uno dei viaggi presenti in \"Le avventure del giovane Indiana Jones\" verr\u00e0 poi citato in \"Indiana Jones e il regno del teschio di cristallo\", quando Indy narra le sue peripezie con Pancho Villa a Mutt Williams.\nProduzione.\nSviluppo.\nDurante la produzione della saga di Indiana Jones, il cast tecnico e artistico chiese spesso a George Lucas, creatore del personaggio, notizie e fatti sull'adolescenza dell'archeologo. Mentre procedeva la pre-produzione del film \"Indiana Jones e l'ultima crociata\", Lucas e il regista Steven Spielberg decisero di rivelare parte del background del personaggio nella sequenza d'apertura. Per queste scene, Lucas, su consiglio di Harrison Ford, scelse River Phoenix come giovane Indiana. Sulla base di questo incipit, Lucas cominci\u00f2 a progettare una serie televisiva che avrebbe narrato le avventure di un giovane Indiana Jones.\nLo show non avrebbe narrato le avventure di Indiana alla ricerca di preziosi artefatti, combattendo contro malvagi avversari, ma avrebbe svelato gli eventi che hanno formato il carattere e le conoscenze dell'archeologo.\nLucas avrebbe ricoperto il ruolo di produttore esecutivo e di consulente per le trame. Come capo del team di produzione fu scelto Robert Watts, che aveva gi\u00e0 collaborato con Lucas nei tre film della saga di Indiana Jones. Watts, per\u00f2, non volle partecipare al progetto e raccomand\u00f2 a Lucas Rick McCallum, un produttore londinese che aveva gi\u00e0 accumulato diverse esperienze nel campo televisivo. Lucas incontr\u00f2 McCallum nel marzo del 1990: gli spieg\u00f2 i suoi piani per la serie e McCallum accett\u00f2 entusiasta.\nUna volta a bordo, McCallum inizi\u00f2 a cercare le persone che avrebbero dato vita allo show. Lucas non voleva che la serie fosse soltanto un'altra sit-com, in cui ogni episodio \u00e8 uguale al precedente; voleva, invece, che ogni puntata trattasse temi ed eventi differenti. Per raggiungere questo risultato assunse pi\u00f9 di uno scrittore e diversi registi. McCallum inizi\u00f2 a cercare i due gruppi di artisti. Durante i mesi di ricerca il produttore incontr\u00f2 una sessantina di scrittori e quasi tutti i registi inglesi dell'epoca.\nSceneggiature.\nGeorge Lucas scrisse una lunga e dettagliata cronologia, divisa in vari riassunti, riguardante la vita di Indiana Jones, assemblando elementi per circa 70 episodi, partendo dal 1905 e arrivando fino all'et\u00e0 adulta dell'eroe. Ogni riassunto includeva il luogo, la data e il personaggio storico che Indiana avrebbe incontrato in quell'episodio. Ogni sinossi sarebbe poi stata sviluppata da uno sceneggiatore. Quando la serie si concluse, erano stati girati soltanto 31 delle settanta storie. Se la serie fosse stata rinnovata per una terza stagione, il giovane Indiana avrebbe conosciuto versioni pi\u00f9 giovani di personaggi apparsi ne \"I predatori dell'arca perduta\": Abner Ravenwood (\"Gerusalemme, giugno 1909\") e Ren\u00e9 Belloq (\"Honduras, dicembre 1920\"). Altri episodi avrebbe riempito lo spazio che intercorreva tra precedenti episodi (\"Le Havre, giugno 1916\", \"Berlino, fine agosto 1916\"), e altri avrebbero narrato le gesta di un giovanissimo Indy (\"Princeton, maggio 1905\").\nDurante la produzione della serie, Lucas si interess\u00f2 alle leggende che circolavano riguardo ai teschi di cristallo. L'episodio avrebbe dovuto essere parte della terza stagione e avrebbe visto Indiana allearsi con Belloq alla ricerca di uno dei teschi. L'episodio non fu mai prodotto, ma l'idea di base sarebbe rimasta e rimodellata nel film \"Indiana Jones e il regno del teschio di cristallo\".\nCast.\nNel gennaio '91, inizi\u00f2 ufficialmente la pre-produzione della serie e i produttori iniziarono a cercare l'attore che avrebbe interpretato Indiana Jones.\nLe prime persone che furono contattate da Lucas furono Harrison Ford e River Phoenix, chiamati a interpretare rispettivamente, la versione vecchia e giovane del protagonista. Ford rifiut\u00f2, credendo che una serie televisiva non avrebbe potuto offrire nulla di nuovo alla sua carriera. Anche Phoenix non accett\u00f2, provenendo dal mondo delle sit-com e volendo distaccarsi dal quella forma di media.\nIl ruolo di Indiana a dieci anni fu dato all'undicenne Corey Carrier, che aveva precedentemente lavorato in \"\" e \"Le streghe di Eastwick\", mentre quello dell'adolescente Indy fu interpretato dal ventiseienne Sean Patrick Flanery, scelto tra centinaia di ragazzi. Dopo essere stato ingaggiato, Flanery part\u00ec per Londra, dove trascorse quattro mesi nella preparazione del ruolo, allenandosi nei combattimenti corpo a corpo e imparando a cavalcare. A proposito del suo personaggio, Flanery ha affermato:\nPer la parte di Indiana ormai anziano fu scelto l'attore teatrale George Hall. Diplomato alla \"Neighborhood Playhouse School of Theater\" a New York, ha lavorato con diverse personalit\u00e0 di Hollywood, come Richard Gere. Hall non ha mai esitato nel dire che il vecchio Indy sarebbe stato un personaggio completamente diverso da quello che il pubblico conosceva dai film. A dispetto di River Phoenix sul set de \"Indiana Jones e l'ultima crociata\", nessuno dei tre attori ha mai avuto l'occasione di incontrare Harrison Ford in persona; McCallum, dette loro le videocassette dei tre film, in modo che gli interpreti potessero studiare il personaggio, ma che anche ampliassero la psicologia di Indiana, rappresentandolo in tre diverse fasi della vita.\nUn nuovo personaggio introdotto nella serie \u00e8 quello di Mrs. Helen Seymour, interpretata da Margaret Tyzack. Helen \u00e8 il tutore di Indiana, la sua insegnante, responsabile dell'educazione del ragazzo. Inizialmente Indy non riesce a stabilire un legame con la donna, ma in seguito capir\u00e0 come Helen gli abbia insegnato delle importanti lezioni di vita e abbia stimolato il suo amore per la storia. Lei stessa verr\u00e0 influenzata dal ragazzo e se ne affezioner\u00e0. La Tyzack, vincitrice del Tony Award per la sua performance nella commedia teatrale \"Lettuce and Lovage\", con la sua esperienze nei ruoli vittoriani non ebbe difficolt\u00e0 nell'interpretare Mrs. Seymour.\nR\u00e9my Baudouin fu un altro nuovo personaggio della serie. R\u00e9my \u00e8 un cuoco belga: un tipo tenero, ma anche un uomo d'azione. Incontr\u00f2 il diciassettenne Indiana in Messico, come sostenitore di Pancho Villa. Si un\u00ec a Pancho spronato dall'assassinio della moglie Lupe da parte dei Federales. Per il ruolo fu scelto il comico Ronny Coutteure, anch'egli belga.\nL'attore Lloyd Owen, nei panni di Henry Jones, ebbe la difficolt\u00e0 di interpretare un personaggio precedentemente creato e impersonato da una delle star pi\u00f9 grandi: Sean Connery. Owen cerc\u00f2 di mostrare lati inediti del personaggio, partendo comunque dalle basi poste nel film: non acquist\u00f2 la parlata di Connery, ma studi\u00f2 molti dei suoi film per imitarne l'accento. Come accennato ne \"Indiana Jones e l'ultima crociata\", il professor Jones \u00e8 alla continua ricerca del sacro graal.\nContrariamente a Lloyd Owen, l'attrice Ruth De Sosa fu libera di creare il personaggio di Anna Jones, la madre di Indy, alla propria maniera. Nonostante il personaggio appaia in molti episodi, nelle sceneggiature i dettagli riguardanti Anna non erano molti e l'attrice aggiunse, d'accordo con George Lucas, diversi particolari e retroscena: ne venne fuori una donna forte e piena di vita, con un forte legame che la lega al figlio, il quale la definisce \"La pi\u00f9 bella, dolce e intelligente donna che sia mai esistita\".\nCameo.\nMolti sono i cameo presenti nello show: Harrison Ford compare nei panni di un cinquantenne Indiana nell'episodio \"Young Indiana Jones and the Mystery of the Blues\", andato in onda nel marzo del 1993. Paul Freeman, Rene Belloq ne \"I predatori dell'arca perduta\", ha interpretato il personaggio di Frederick Selous in un paio di episodi.\nNella serie sono presenti anche cameo di: Anthony Daniels, il veterano attore di \"Guerre stellari\" (interpreta Francois, uno scienziato francese dell'Intelligence, che fornisce a Indy una speciale valigetta colma di gadget utili per la sua missione in Germania, alla maniera di Q), Christopher Lee, Max von Sydow, Ian McDiarmid, Lukas Haas, Daniel Craig, Elizabeth Hurley e Catherine Zeta Jones.\nCast tecnico e riprese.\nLa serie ha avuto l'inusuale caratteristica di essere stata girata in diversi continenti. Per abbassare gli ingenti costi di produzione (il costo medio di un singolo episodio ammontava a un milione di dollari), quindi, veniva usato il formato 16 millimetri, piuttosto che il classico 35 millimetri. Lo show era progettato in modo che due episodi consecutivi potessero essere trasmessi sia separati, sia uniti, in un lungometraggio. Ogni episodio veniva completato in circa tre settimane.\nLa serie \u00e8 stata girata in tre fasi. La prima, dal 1991 al 1992, consisteva in sedici episodi della prima stagione. La seconda, dal 1992 al 1993, nei restanti dodici episodi, mentre la terza consisteva nella realizzazione dei quattro film per la TV.\nDiversi registi e sceneggiatori di alto profilo hanno partecipato alla realizzazione della serie: Frank Darabont, Nicolas Roeg, Bille August, Mike Newell, Deepa Mehta, Joe Johnston, Terry Jones e Carrie Fisher.\nParte del cast tecnico che ha lavorato alla serie, prender\u00e0 poi parte alla lavorazione della nuova trilogia di \"Guerre stellari\": dallo scenografo Gavin Bocquet, alla costumista Trisha Biggar, fino al direttore della fotografia David Tattersall.\nPost produzione.\nLucas desiderava che la serie avesse lo stesso stile e la stessa qualit\u00e0 di un lungometraggio, cosa impensabile per un prodotto televisivo con tempi di ripresa stretti e un budget modesto. Nonostante tutto, questo fu possibile grazie alle avanzate tecnologie di post produzione, che coinvolgevano il montaggio e gli effetti speciali. La \"Western Images\", una compagnia di effetti speciali situata a San Francisco, che aveva lavorato all'innovativo \"Il tagliaerbe\", fu incaricata di produrre tutti gli effetti speciali per ogni episodio, lavorando in collaborazione con la \"LucasFilm\".\nGli effetti della serie sarebbero dovuti essere invisibili agli occhi degli spettatori. Queste manipolazioni consistevano in aggiunte digitali di comparse o sfondi, duplicazioni o modificazioni. Nel pilota, ad esempio, Indiana \u00e8 circondato da quaranta uomini, fedeli a Pancho Villa. In realt\u00e0, la sequenza fu filmata con appena una dozzina di uomini a cavallo. A causa degli alti costi di noleggio di cavalli, la Western e la LucasFilm duplicarono i soldati, in modo che Indiana fosse circondato da quaranta uomini.\nGrazie alle innovazione degli effetti speciali raggiunte dallo show, insieme ai progressi raggiunti dal settore, Lucas si convinse a riprendere in mano la saga di \"Guerre stellari\" nel 1999, con ', in cui molti dei trucchi e degli effetti presenti erano stati introdotti nella serie.\nColonna sonora.\nIl tema principale della serie \u00e8 stato scritto da Laurence Rosenthal, compositore, raccomandato a Lucas dallo stesso John Williams, che scrisse le partiture per la gran parte degli episodi. Joel McNeely music\u00f2 le restanti puntate.\nNella serie, il tema musicale creato da John Williams \u00e8 comunque molto presente e Rosenthal l'ha riarrangiato in diversi episodi, creando un legame musicale con la trilogia. Il compositore ha creato diversi nuovi motivi, sia per i nuovi personaggi, che per il giovane Indiana.\nEpisodi.\nLa serie si compone complessivamente di 29 episodi, suddivisi in due stagioni e una terza, composta da 4 film per la TV, andati in onda originariamente tra il 1992 e il 1996 negli Stati Uniti e, parzialmente, tra il 1993 e il 1994 in Italia.\nMessa in onda.\nL'episodio pilota fu trasmesso dalla ABC in America nel marzo del 1992. Il pilota, un lungometraggio intitolato \"La maledizione dello sciacallo\", fu poi diviso in due episodi, rispettivamente \"Egitto, maggio 1908\" e \"Messico, marzo 1916\". Altri undici episodi furono trasmessi nel 1992 (sette della prima stagione, quattro della seconda). Solo sedici delle restanti venti puntate furono trasmesse nel 1993, quando la ABC cancell\u00f2 lo show. In seguito USA Network trasmise gli episodi inediti e ne produsse altri otto, raggruppati in quattro film per la TV. trasmessi tra il 1994 e il 1996. Nonostante Lucas volesse concludere la serie con Indiana a 24 anni, lo show fu cancellato con il personaggio a 21 anni.\nIl pilota aveva una buona dose di avventura e conteneva parte degli elementi che avrebbero caratterizzato la serie. Lo show, forte della popolarit\u00e0 sia di Lucas che del personaggio, acquist\u00f2 sin dall'inizio un ampio bacino di fan. Sfortunatamente, le persone a cui piaceva la trilogia soltanto per i contenuti avventurosi, non apprezzarono la serie, trovandola lenta e noiosa, a causa dell'intento educativo. Un altro elemento non gradito dagli appassionati fu la presenza dell'Indiana anziano, simile ad un vecchio scontroso, intento a \"predicare nei posti pi\u00f9 assurdi\". Molto presto gli ascolti cominciarono a calare e la rete inizi\u00f2 a spostare l'orario di messa in onda, creando confusione tra gli spettatori. Dopo solo sei settimane, il network smise di trasmettere la serie, lasciando dodici episodi inediti.\nLa seconda serie, infatti, \u00e8 una miscela di episodi inediti della prima stagione e di nuove puntate prodotte. Cercando di rimediare ai difetti dello show, gli autori tolsero gli intermezzi del vecchio Indiana, e lasciarono soltanto la voce fuori campo del giovane Indy, che concludeva l'episodio. Questo non bast\u00f2 per salvare lo show e, dopo ventuno episodi, la serie fu cancellata, lasciando quattro episodi inediti. Nonostante l'apprezzamento critico e i numerosi riconoscimenti ottenuti, la serie non raggiunse mai una fascia d'ascolto abbastanza alta per il network ed ebbe quindi vita breve.\n\"Le avventure del giovane Indiana Jones\" sono state trasmesse in tutto il mondo, da svariati canali: Jimmy, in Francia, Antena 3 in Spagna, e Sat.1 in Germania.\nAccoglienza.\nNonostante abbia vinto diversi premi, \"Le avventure del giovane Indiana Jones\" ricevette commenti poco favorevoli da parte dei fan e diverse critiche da parte dei giornali. Il \"New York Times\" defin\u00ec il pilota zoppicante, giudicando alcuni elementi troppo forzati e banali (come il fatto che il giovane Indiana fosse interpretato da due differenti attori), bocciando l'aspetto educativo, che dava per scontato diversi passaggi storici importanti, lo stile e il tono inconsistenti. mentre \"Variety\" lo accolse positivamente, prevedendo per\u00f2 il fallimento in termini d'ascolti:\nI critici di \"USA Today\", del \"New York Post\" e del \"Daily News\" apprezzarono la serie, mentre non accolsero positivamente lo spin-off televisivo i giornalisti del \"Washington Post\", \"New York Times\" e del \"Los Angeles Times\".\nIl \"Washington Post\" defin\u00ec la serie \"Una noia mortale. La frizzante verve dell'Indy cinematografico si \u00e8 completamente sgasata. I personaggi sono piatti e anonimi, il contenuto infantile\".\nIl \"Daily News\", invece, elogi\u00f2 l'aspetto educativo di carattere generale:\nIl fatto di portare in differenti direzioni la serie ad ogni episodio, inoltre, fu un fattore cruciale che limit\u00f2 il successo dello show. L'idea funzion\u00f2 solo in parte: gli sceneggiatori, infatti, poterono lavorare insieme riuscendo a mantenere un unico tono narrativo, ma sviluppando comunque temi individuali. Questo non fu possibile per i registi. I vari autori, infatti, lavoravano in solitario senza badare al lavoro altrui e senza avere le idee chiare riguardo alla show. Parte dei registi, piuttosto che attenersi al classico Indiana, misero in scena una loro versione del personaggio, creando discontinuit\u00e0.\nQuesto cre\u00f2 diversi problemi agli attori, come testimonia il protagonista Sean Patrick Flanery:\nPremi.\nDal 1992 al 1994, la serie ha ricevuto diversi premi e riconoscimenti: \u00e8 stata nominata per 23 Emmy, vincendone dieci, agli Young Artist Awards e ai Golden Globe come miglior serie televisiva. I premi che \"Le avventure del giovane Indiana Jones\" si \u00e8 aggiudicato sono:\nHome video.\nVHS e Laserdisc.\nLa serie fu inizialmente distribuita il 21 aprile 1993 in Giappone, dove fu messo in vendita un cofanetto laserdisc, contenente i primi quindici episodi e un documentario sulla realizzazione dello show. I dischi furono formattati per aderire al NTSC e presentati con audio inglese e sottotitoli in giapponese.\nNel 1993, sei volumi in VHS furono distribuiti dalla Paramount Home Entertainment in Inghilterra, Paesi Bassi e Finlandia. I primi tre volumi uscirono l'8 novembre 1993, mentre i restanti il 22 novembre dello stesso anno.\nNel 1996 George Lucas assunse T.M. Christopher perch\u00e9 lo aiutasse a rielaborare l'intera serie in ventidue lungometraggi disposti in ordine cronologico. Fu girato inoltre del nuovo materiale da incorporare nei \"capitoli\" appena rimontati per migliorarli cronologicamente e fornire transizioni fluide. Le cornici con l'Indy novantatreenne della serie originale furono rimosse, cos\u00ec come quella con Sean Patrick Flanery per \"Travels with Father\"; tuttavia, quella con Harrison Ford ne \"Il mistero del blues\" fu mantenuta. Per l'occasione la serie fu rititolata \"The Adventures of Young Indiana Jones\".\nIl 26 ottobre 1999 i capitoli 6, 8, 10-13, 15-18, 20 e 22 furono pubblicati in VHS nella collana \"The Complete Adventures of Indiana Jones\" insieme alla riedizione della trilogia cinematografica (trasformata nei capitoli 24, 23 e 25). Il cofanetto della trilogia includeva anche \"Il tesoro dell'Occhio di Pavone\" come cassetta bonus. L'uscita degli altri capitoli fu per\u00f2 annullata e questi rimasero quindi inediti in Italia, dove la collana fu pubblicata nell'autunno del 2000 col titolo \"Indiana Jones: La storia completa\".\nDVD.\nNel 2002, il produttore della serie Rick McCallum conferm\u00f2 in un'intervista con \"Variety\" che i DVD della serie erano in fase di sviluppo, ma che non sarebbero usciti prima di tre o quattro anni.\nNel 2005, durante la conferenza stampa per la presentazione del DVD di \"\", McCallum spieg\u00f2 che sarebbero usciti circa 22 DVD, contenenti, oltre agli episodi della serie, circa cento documentari che avrebbero esplorato gli aspetti storici presenti nella serie. Lucas e McCallum auspicarono che questi contenuti potessero essere d'aiuto nelle scuole e che questo fosse un nuovo modo per insegnare la storia. Per questa edizione, la \"LucasFilm\" miglior\u00f2 la qualit\u00e0 dell'immagine e rimasterizz\u00f2 la colonna sonora. Questi miglioramenti ritardarono l'uscita dei cofanetti. Fu infine deciso di distribuire i cofanetti in concomitanza con l'uscita de \"Indiana Jones e il regno del teschio di cristallo\".\nIl sito \"StarWars.com\" ha poi confermato che il primo set sarebbe uscito il 23 ottobre 2007, il secondo nel dicembre dello stesso anno, mentre il terzo il 29 aprile 2008.\nThe History Channel acquist\u00f2 in seguito i diritti televisivi dei 94 documentari contenuti nei DVD. La messa in onda di questi speciali serv\u00ec come campagna pubblicitaria per i cofanetti e per il quarto film.\nSia i DVD che i documentari sono ancora inediti in Italia, e non ci sono notizie circa la loro futura distribuzione."}
{"id": "554091", "revid": "6340", "url": "https://it.wikipedia.org/wiki?curid=554091", "title": "Aethelwalh del Sussex", "text": ""}
{"id": "554111", "revid": "1318658", "url": "https://it.wikipedia.org/wiki?curid=554111", "title": "Journey (gruppo musicale)", "text": "I Journey sono un gruppo musicale rock fondato nel 1973 a San Francisco, California. La band ha attraversato diverse fasi durante la sua carriera, ma quella di maggior successo \u00e8 compresa tra il finire degli anni settanta fino al primo scioglimento nel 1987. Durante questo periodo, raggiunsero piazzamenti di prestigio nelle classifiche statunitensi per le loro power ballad e canzoni quali \"Don't Stop Believin\"' del 1981, il loro brano che ottenne miglior piazzamento in America, il quale in tempi recenti \u00e8 diventata la traccia pi\u00f9 venduta del catalogo iTunes con pi\u00f9 di 3 milioni di downloads. In totale la band raggiunse 2 dischi d'oro, 8 multi-platino e un disco di diamante (tra cui 7 dischi multi-platino consecutivi tra il 1978 e il 1987). Ottennero 19 singoli in top 40, 6 dei quali nella classifica Billboard Hot 100. AllMusic ha descritto i Journey come \"uno dei gruppi americani pi\u00f9 amati (e talvolta odiati) di genere rock/pop commerciale.\"\nSecondo la Recording Industry Association of America, i Journey hanno venduto 47 milioni di album negli Stati Uniti, divenendo la ventottesima band pi\u00f9 venduta nel Paese. Nel mondo hanno invece venduto pi\u00f9 di 75 milioni di album. Un sondaggio del 2005 di \"USA Today\" li ha nominati la quinta rock band americana nella storia.\nBiografia.\nGli esordi (1972\u201376).\nI membri originari dei Journey si incontrarono per la prima volta a San Francisco nel 1972 sotto consiglio dell'ex manager di Santana Walter Herbert. Denominati originariamente \"Golden Gate Rhythm Section\" con l'intento di servire come secondo gruppo per alcuni talentuosi artisti della Bay Area, la band reclut\u00f2 l'allievo di Santana Neal Schon come chitarrista e Gregg Rolie alle tastiere e alla voce. La formazione si complet\u00f2 con il bassista Ross Valory e il chitarrista ritmico George Tickner, entrambi nei Frumious Bandersnatch, e con il batterista Prairie Prince dei The Tubes. La band abbandon\u00f2 velocemente l'idea di essere un \"secondo gruppo\" e inizi\u00f2 a elaborare un proprio sound di stile jazz fusion. Dopo un contest radio che cerc\u00f2 di trovare un nome alla formazione, il roadie John Villaneuva sugger\u00ec il nome \"Journey\". La prima apparizione pubblica dei Journey avvenne cos\u00ec al Winterland Ballroom di New Year\u2019s Eve nel 1972. Dopo lo show, Prairie Prince nella met\u00e0 del 1973 ritorn\u00f2 nei The Tubes e fu sostituito dall'inglese Aynsley Dunbar, che aveva di recente lavorato con John Lennon e Frank Zappa. Il 25 gennaio del 1974 la nuova formazione fece esordio al Great American Music Hall assicurandosi un contratto discografico con la Columbia Records.\nI Journey pubblicarono il loro disco d'esordio, l'omonimo \"Journey\", nel 1974, a cui segu\u00ec l'anno successivo \"Look into the Future\", quest'ultimo privo di George Tickner che aveva lasciato il gruppo l'anno precedente. Nessuno dei due lavori riuisc\u00ec a vendere un alto numero di copie e cos\u00ec Schon, Valory e Dunbar si offrirono di prendere lezioni di canto per cercare di accompagnare con armonie vocali il lavoro da solista della voce di Rolie. Usc\u00ec cos\u00ec \"Next\", che si avvalse per la prima volta di Neal Schon come voce solista in due brani.\nUna nuova direzione musicale (1977\u201380).\nLe vendite raggiunte fino a quel momento dai dischi dei Journey non furono ritenute soddisfacenti dalla Columbia Records, la quale richiese alla band un cambio di stile e un nuovo frontman ad affiancare Gregg Rolie alla voce. Il gruppo reclut\u00f2 allora Robert Fleischman e si rivolse a un genere pi\u00f9 vicino al pop, sullo stile di band quali Foreigner o Boston. I Journey partirono in tour con Fleischman nel 1977 e composero il poi celebre brano \"Wheel in the Sky\". Non ricevendo ancora consensi da fans e critica, i Journey allontanarono dalla band Fleischman lo stesso anno.\nSul finire del 1977, la band ingaggi\u00f2 Steve Perry come nuovo cantante. Perry aggiunse un suono pulito da tenore al gruppo, proiettando la formazione verso melodie ancora pi\u00f9 vicine al pop. Il quarto album, \"Infinity\", usc\u00ec nel 1978 e raggiunse la posizione numero 21 nelle classifiche, facendo vincere alla band il primo disco di platino e piazzando singoli in classifica, come \"Lights\" (#68 U.S.) e \"Wheel in the Sky\".\nSul finire del 1979, il manager Herbie Herbert respinse Aynsley Dunbar, che si un\u00ec poi ai Jefferson Starship. Fu sostituito dal batterista Steve Smith. Perry, Schon, Rolie, Smith e Ross Valory registrarono cos\u00ec \"Evolution\" nel 1979, che diede alla band il primo singolo top 20 \"Billboard\" Hot 100 con \"Lovin', Touchin', Squeezin'\" (#16). L'album del 1980, \"Departure\", si piazz\u00f2 invece alla numero 8 nella classifica per gli album e incluse la traccia da top-25 nazionale \"Any Way You Want It\".\nL'incredibile successo dei Journey port\u00f2 un grandissimo numero di nuovi fans al gruppo che, durante il \"Departure world tour\", registr\u00f2 il suo primo disco live, \"Captured\". Inoltre furono scelti per registrare la colonna sonora di un film Giapponese, \"Dream After Dream\".\nGregg Rolie lasci\u00f2 la formazione nel 1980, venendo sostituito da Stevie Roseman gi\u00e0 per alcune registrazioni di \"Captured\".\" Rolie propose per\u00f2 di sostituirlo subito dopo con Jonathan Cain dei The Babys. Con Cain la band si proiett\u00f2 verso gli incredibili successi che caratterizzeranno gli anni a venire.\nIl successo (1981\u201383).\nI Journey pubblicarono il loro ottavo e pi\u00f9 venduto album \"Escape\" nel 1981. Il disco, certificato nove volte platino, divenne il #1 nelle classifiche dell'anno e incluse tre hits da top 10: \"Who's Cryin' Now\", \"Don't Stop Believin'\" e \"Open Arms\", quest'ultima il maggiore singolo della band, numero 2 per sei settimane consecutive e numero 13 nella \"Billboard's 1982 year-end Hot 100\". Inoltre MTV mand\u00f2 in onda uno dei loro tre show sold-out a Houston il 6 novembre 1981 di fronte a pi\u00f9 di 20000 fans.\nCapitalizzando il loro successo, la band registr\u00f2 pubblicit\u00e0 per la Budweiser e vendette i propri diritti per alcuni videogame: \"Journey\" e \"Journey Escape\". La loro fama port\u00f2 anche a critiche, come quella della \"Rolling Stone Record Guide\" che diede una sola stella al disco, con Dave Marsh che scrisse che \"i Journey erano il capolinea dell'arena rock di San Francisco\". Marsh defin\u00ec anche \"Escape\" come uno dei peggiori album numero 1 di tutti i tempi.\nIl successivo disco, \"Frontiers\", usc\u00ec nel 1983 e prosegu\u00ec il successo commerciale, divenendo numero 2 nelle classifiche e vendendo circa 6 milioni di copie. L'album gener\u00f2 4 hit da top 40, \"Separate Ways (Worlds Apart)\" numero 8, \"Faithfully\" numero 2, \"Send Her My Love\" e \"After the Fall\", entrambe numero 23. I Journey erano diventati una delle maggiori band al mondo. Durante il successivo tour, il gruppo registr\u00f2 con la NFL Films un video documentario sulla loro vita on the road, \"Frontiers and Beyond\". Alcune scene del film mostrano la band esibirsi davanti ad un pubblico di 80000 persone al JFK Stadium di Filadelfia, Pennsylvania.\nLo scioglimento (1984\u201394).\nDopo il tour per \"Frontiers\", i Journey si presero un periodo di pausa. Steve Perry e Neal Schon seguirono progetti solisti tra il 1982 e il 1985. Nel 1985 la band pubblic\u00f2 due pezzi inediti e pensati per \"Frontiers\", ovvero \"Only the Young\" (poi soundtrack del film \"Vision Quest\") e \"Ask the Lonely\" (soundtrack per \"Two of a Kind\"). \"Only the Young\" fu numero 9 nella Billboard Hot 100.\nNel 1986 fu pubblicato un nuovo album, \"Raised on Radio\", senza Ross Valory e Steve Smith, esclusi per divergenze musicali.\nFurono sostituiti rispettivamente da Randy Jackson e Larrie Londin. L'album fu multiplatino e vendette oltre 2 milioni di copie, con 4 singoli da top 20 (\"Be Good to Yourself\" numero 9, \"I'll Be Alright Without You\" numero 14, \"Girl Can't Help It\" e \"Suzanne\", entrambi numero 17). I Journey partirono in tour con Mike Baird alla batteria e ancora una volta furono ripresi, divenendo documentario per MTV, con interviste esclusive e spezzoni di concerto al \"Mountain Aire Festival\" di Angels Camp, California. Ma con Perry incapace (o non pi\u00f9 intenzionato) a rimanere in formazione in modo fisso, la band cancell\u00f2 il resto della tourn\u00e9e, dichiarando lo scioglimento nel 1987.\nNeal Schon e Jonathan Cain si unirono a John Waite e Ricky Phillips formando i Bad English con il batterista Deen Castronovo nel 1988. Steve Smith si dedic\u00f2 a band jazz come i Vital Information e i Steps Ahead, unendosi poi con Ross Valory e Gregg Rolie per creare i The Storm con Kevin Chalfant e Josh Ramos.\nTra il 1987 e il 1995 la Columbia Records pubblic\u00f2 tre raccolte dei Journey, tra cui il greatest hits del 1988, il disco pi\u00f9 venduto del gruppo con 15 milioni di copie negli Stati Uniti. Continua a vendere oggigiorno tra le 500000 e le 1000000 copie all'anno e nel dicembre 2008 \u00e8 diventato il sesto greatest hits pi\u00f9 venduto nella storia americana.\nLa reunion (1995\u201397).\nNel 1991 Perry, Schon e Cain si riunirono brevemente per eseguire \"Faithfully\" e \"Lights\" al concerto tributo per il promoter Bill Graham. Nell'ottobre 1993, Kevin Chalfant suon\u00f2 con Neal Schon e Jonathan Cain per un concerto per il manager Herbie Herbert. Nel 1995 Steve Perry accett\u00f2 di riunirsi alla band, alla condizione che avrebbero reclutato un nuovo management. Herbie Herbert fu licenziato e sostituito da Irving Azoff degli Eagles.\nIl primo disco dalla reunion, \"Trial by Fire\", usc\u00ec nel 1996 e raggiunse, con il singolo \"When You Love a Woman\", la posizione numero 3 nella classifica Billboard, la 36 nella \"Billboard's 1996 year-end Hot 100\" e fu nominato nel 1997 per il \"Grammy Award for Best Pop Performance by a Duo or Group with Vocal\". L'album ottenne anche 3 brani top 40, \"Message of Love\" numero 18, \"Can't Tame the Lion\" numero 33 e \"If He Should Break Your Heart\" numero 38.. Inoltre, il singolo \"When You Love A Woman\", raggiunse la posizione numero 12 posizione nella \"Billboard's 100\" e la numero 1 posizione nella \"Billboard Adult Hot Contemporary\", dove rimase per quattro settimane nel dicembre del 1996; la canzone divenne una delle Hit della band che, dopo tanto tempo, riuscirono a tornare in auge.\nI piani per una tourn\u00e9e si conclusero quando Perry si dovette ritirare per problemi vocali nell'estate del 1997 e affidarsi a cure. Nel 1998 Schon e Cain decisero di cercare un nuovo cantante, ma anche Steve Smith lasci\u00f2 in quegli anni la band.\nUn nuovo cantante (1998\u20132006).\nNel 1998 i Journey ingaggiarono Deen Castronovo alla batteria come sostituto di Steve Smith. Perry fu invece sostituito da Steve Augeri, ex membro di Tyketto e Tall Stories.\nNello stesso anno e con la nuova formazione fu registrata la traccia \"Remember Me\" per il film \"Armageddon - Giudizio finale\".\nNel 2000 usc\u00ec invece in Giappone il nuovo album \"Arrival\", pubblicato poi in USA nel 2001. \"All the Way\" divenne la hit del disco. Nel 2002 la band pubblic\u00f2 un EP di 4 tracce a titolo \"Red 13\", la cui cover fu disegnata dai fans a seguito di un contest. Nel 2005 i Journey entrarono nella \"Hollywood Walk of Fame\". Alla cerimonia presenzi\u00f2 anche Steve Perry. Sempre nel 2005, il gruppo part\u00ec per un tour celebrativo del trentesimo anniversario e pubblic\u00f2 il dodicesimo album, da titolo \"Generations\", nel quale ogni componente del gruppo cant\u00f2 almeno in un pezzo.\nAltri cambiamenti (2006\u2013oggi).\nNel luglio 2006 Steve Augeri fu allontanato dalla band durante una tourn\u00e9e con i Def Leppard a causa di un'infezione cronica alla gola, di cui soffriva gi\u00e0 dal 2003. La band lo sostitu\u00ec con Jeff Scott Soto dei Talisman nel dicembre 2006. Il 12 giugno 2007 i Journey annunciarono il licenziamento di Soto per divergenze musicali.\nNel dicembre 2007 fu ingaggiato come nuova voce il filippino Arnel Pineda frontman della coverband \"The Zoo\", dopo che Neal Schon lo vision\u00f2 su YouTube alle prese con canzoni dei Journey. Il debutto con Pineda avvenne in Cile nel febbraio 2008, e con lui la band pubblic\u00f2 un nuovo album, \"Revelation\", a giugno. \"Revelation\" debutt\u00f2 alla numero 5 Billboard, vendendo pi\u00f9 di 196\u00a0000 copie in due settimane e mantenendosi nella top 20 per 6 settimane. I Journey trovarono successo anche con il singolo \"After All These Years\", 23 settimane in classifica fino alla posizione numero 9. La band part\u00ec in concerto al fianco di Heart e Cheap Trick, attraverso una fruttuosa tourn\u00e9e che port\u00f2 introiti di oltre 35 milioni di dollari. \nIl 18 dicembre 2008 \"Revelation\" divenne disco di platino RIAA. Il 19 aprile 2010 il produttore Kevin Shirley annunci\u00f2 l'inizio delle registrazioni del nuovo album, in uscita nel 2011.\nA seguito della condanna inflitta a Deen Castronovo viene annunciato, il 27 novembre del 2015, il rientro in formazione del batterista Steve Smith.\nIl 4 marzo del 2020 viene comunicato che, il bassista storico Ross Valory e il batterista Steve Smith sono stati cacciati per aver tentato di appropriarsi del nome della band.\nNella cultura di massa.\nAnno dopo anno le canzoni dei Journey sono state utilizzate o nominate in numerosi film, show televisivi, videogame o telefilm. Molti brani del gruppo sono stati reinterpretati o utilizzati come colonne sonore di eventi sportivi.\nLa canzone \"Lovin', Touchin', Squeezin\"' \u00e8 stata inserita come quinta traccia nell'EP \"A Change of Seasons\" dei Dream Theater e nel 1995 Mariah Carey ha pubblicato una cover di \"Open Arms\" nel suo album \"Daydream\", estratta poi anche come singolo nel 1996.\nLa band Journey appare come la preferita del personaggio J.D. del telefilm Scrubs. Sempre nella terza serie di Scrubs, nella seconda puntata intitolata \"Il mio viaggio\" (in lingua originale \"My Journey\"), J.D. ammette di amare i Journey e consiglia a Carla di ingaggiare una cover band dei Journey per il matrimonio di Carla e Turk, chiamata \"Amore Strizzami\" (in lingua originale \"The Lovin'n Touch'n Squeeze'n's\"). Inoltre nella stessa puntata si pu\u00f2 sentire \"Dont' Stop Believin' \" come colonna sonora del finale di puntata\nNel film \"Prima o poi me lo sposo\" (\"The Wedding Singer\") di Frank Coraci, durante il matrimonio di Robbie Hart (Adam Sandler) viene usata la base di \"Don't Stop Believin' \" come marcia nuziale. Ancora, nel film \"Io vi dichiaro marito e... marito\" (\"I Now Pronounce You Chuck and Larry\") di Dennis Dugan, viene suonata la canzone \"Open Arms\" durante la festa in maschera gay. La canzone \"Don't Stop Believin' \" viene usata anche all'interno del film \"Racconti incantati\" per ben due volte (all'interno del film e nei titoli di coda)\nNell'episodio \"4ACX03 - Il brutto anatroccolo (Don't make me over)\" de \"I Griffin\", Peter Griffin e i suoi amici cantano con il karaoke nel bar \"L'ostrica ubriaca\" la canzone \"Don't Stop Believin' \". Ne \"I Simpson\" vengono inseriti due brani dei Journey. \"Any Way You Want It\" la si pu\u00f2 sentire negli episodi \"4F05 - Burns baby Burns\" (suonata al party fuori dal cinema alla fine dell'episodio) e \"AABF06 - Viva Ned Flanders\" (suonata mentre nonno Abraham Simpson guida). \"Separate Ways (Worlds Apart)\" nell'episodio \"FABF20 - Tutto \u00e8 lecito in guerra e in cucina\" (suonata mentre i due Homer Simpson vicini di casa litigano). Nella decima puntata della seconda stagione de I Soprano si sente la canzone \"Wheel in the Sky\" sia in una scena centrale che nell'ultima. Nell'ultima puntata, nell'ultima scena, si sente \"Don't Stop Believin\"'.\nNel decimo episodio della quarta stagione del telefilm \"One Tree Hill\" il personaggio Keith Scott, comparendo in un sogno del protagonista Lucas Scott sotto forma di fantasma, prende tra le mani un disco della band esclamando \"Journey...i used to love Journey...\" (trad: \"Journey...adoravo i Journey...\"). I Journey sono inoltre il gruppo preferito da Ryan Atwood, uno dei personaggi principali della serie TV The O.C.. La commedia sportiva americana \"Crazy for You\" viene aperta e chiusa dal loro brano \"Only the Young\". Il brano \"Separate Ways (Worlds Apart)\" dall'album \"Frontiers\" del 1983 \u00e8 la suoneria del cellulare di Carl Allen (interpretato da Jim Carrey) nel film \"Yes Man\" del 2008. Il brano \"Any Way You Want It\" \u00e8 usato come suoneria del cellulare di Chuck Bartowski, protagonista della serie TV Chuck, mentre \"Don't Stop Believin' \" \u00e8 in sottofondo nel film \"Monster\", nella scena dove le due protagoniste (Charlize Theron e Christina Ricci) pattinano tenendosi per mano. Nel diciannovesimo episodio dell'ottava stagione di Dr. House, intitolato \"The C Word\", quando l'amico James Wilson torna nel suo ufficio, trova in riproduzione sul computer un video, in cui House si prende goliardicamente gioco di lui assieme a due squillo mentre l'oncologo era svenuto dopo aver finito il trattamento di chemioterapici, e scoppia in una risata sulle note della canzone \"Any Way You Want It\".\nI Journey vengono spesso nominati anche nel telefilm Glee, sono infatti il gruppo preferito del professor Will Schuester, che cerca di incoraggiare gli allievi a cantare le loro canzoni. Nel telefilm vengono cantate infatti gi\u00e0 dalla prima puntata Lovin', Touchin', Squeezin' e Don't Stop Believin'. Nell'ultima puntata della prima serie alle regionali le nuove Direzioni cantano diverse loro canzoni tra cui \"Faithfully\", Any Way You Want It, Lovin', Touchin', Squeezin' e Don't Stop Believin'. Quest'ultima viene eseguita ben 5 volte \"ufficiali\" nella serie, mentre nella prima stagione per 2 volte si \u00e8 potuta ascoltare solo per pochi secondi.\nNell'album solista del cantante brasiliano Andre Matos \"Time to Be Free\" (2007) compare una reinterpretazione di \"Separate Ways (Worlds Apart)\" dei Journey (curioso sottolineary come i tratti somatici di Andre Matos ricordino vagamente quelli dello storico frontman dei Journey, Steve Perry). Nell'album dei Warmen Japanese Hospitality del 2009 \u00e8 presente una reinterpretazione sempre di \"Separate Ways (Worlds Apart)\" dei Journey, con la voce di Pasi Rantanen.\nNel 1982, i Journey furono protagonisti di un videogame pubblicato per l'Atari 2600 dal titolo \"Journey Escape\". Il gioco si basava sull'album \"Escape\". L'anno seguente apparvero nel videogioco arcade \"Journey\" della Bally Midway la cui uscita coincise con il tour di \"Frontiers\".\nLa canzone \"Separate Ways (Worlds Apart)\" \u00e8 inserita nella colonna sonora del film \"Yesman\" con Jim Carrey. Nel film \"The Losers\" del 2010 la canzone \"Don't Stop Believin' \" \u00e8 utilizzata come tema ricorrente poich\u00e9 canticchiata da Jensen uno dei personaggi e utilizzata come sottofondo durante i titoli di coda. Nel cartone animato \"Mostri contro alieni\" la canzone \"Who's Crying Now\" \u00e8 ascoltata in auto alla radio dalla coppia che si apparta nel parco ed \u00e8 testimone della prima discesa degli alieni.\nNel film \u00e8 presente la canzone dei Journey \"Separate Ways (Worlds Apart)\" quando Sam rientra nella sala giochi del padre, \"Kevin Flynn\", ormai abbandonata da anni e dove tutto \u00e8 rimasto intatto come negli anni ottanta con tanto di musica tipica in sottofondo.\nNel film tratto dal musical \"Rock of Ages\" vengono utilizzate \"Anyway You Want It\" cantata da Mary J. Blige e \"Don't Stop Believin\"' cantata da tutto il cast alla fine del film.\nNella serie tv The Big Bang Theory (stagione 2, episodio 15), il brano \"Any Way You Want It\" viene cantato da Sheldon Cooper e dalla madre di Leonard Hofstadter al Karaoke."}
{"id": "554121", "revid": "1564499", "url": "https://it.wikipedia.org/wiki?curid=554121", "title": "Vincenzo Pallotti", "text": "Biografia.\nDall'infanzia al sacerdozio.\nNacque a Roma in una casa in via del Pellegrino, nel rione Parione, terzo di dieci figli, da Pietro Paolo, umbro, proveniente da San Giorgio di Cascia, e da Maria Maddalena De Rossi, romana; fu battezzato il giorno successivo, nella chiesa di San Lorenzo in Damaso.\nStudi\u00f2 prima presso la scuola di San Pantaleo e successivamente al Collegio Romano e all'Archiginnasio. Sin da giovane mostr\u00f2 amore per la preghiera, la disciplina, il digiuno e la dura penitenza.\nLa tradizione devozionale gli attribuisce capacit\u00e0 di preveggenza: una volta, giocando da solo alla palla, fu visto rimanere assorto per qualche minuto; ridestato dalla madre, gli fu chiesto cosa stesse facendo e avrebbe risposto: \u00ab\u00c8 quando mi vedrete dir messa all'altare di San Filippo!\u00bb.\nFu cresimato il 10 luglio 1801 e nel 1805 ricevette la prima comunione e gli fu concesso il privilegio, inconsueto per il tempo, di ripeterla ogni giorno. A dodici anni fu posto sotto la direzione spirituale del sacerdote Bernardino Fazzini.\nAltro esempio del suo dono di preveggenza fu nel 1815 quando a un ventitreenne Giovanni Maria Mastai Ferretti, triste per esser stato rifiutato dalla Guardia Pontificia a causa della sua epilessia, predisse il pontificato.\nIl 10 settembre 1817 divenne diacono e nel 1818 fu ordinato sacerdote e, pur appartenendo al clero secolare, si ascrisse a tre ordini religiosi, come terziario dominicano, minimo e francescano. Celebr\u00f2 la sua prima messa nella chiesa del Ges\u00f9 a Frascati, come ricordato da un'epigrafe posta sulla casa antistante.\nGli anni del sacerdozio.\nInfluenzato dall'esempio dei genitori nella pratica della fede e nella profonda devozione, i primi anni di sacerdozio furono caratterizzati dalla preghiera e dalla carit\u00e0 secondo il motto paolino \"Charitas Christi urget nos\".\nNel 1818 fond\u00f2 una \"Lega Antidemoniaca\", allo scopo di distruggere oggetti considerati dalla Chiesa cattolica \"scandalosi e disonesti\"; si impegn\u00f2 per diffusione della devozione al Preziosissimo Sangue, divulgata da Gaspare del Bufalo e da Vincenzo abbracciata fin dal 1817; anim\u00f2 circoli di dogmatica, scolastica e luoghi teologici presso l'Accademia di Teologia per i giovani studenti, sollecitato da monsignor Cristaldi, rettore dell'Archiginnasio; dispose le scuole notturne, recandosi presso le piazze cittadine per predicare e al termine, insieme ai fedeli radunati, entrava in vicine chiese od oratori per proseguire nella preghiera comune; prest\u00f2 servizio nell'ufficio della confessione presso diverse parrocchie e, in particolare, presso la chiesa dell'Arciconfraternia del Suffragio, in via Giulia, ove ancora si conserva nella cappella Mazzetti di Pietralata, come oggetto di venerazione, il \"consunto confessionale\"; istitu\u00ec l'\"Adunanza di Maria Santissima Assunta\", il \"Ritiro dei divoti di Maria a Gianicolo\", esercizi spirituali dedicati a persone appartenenti all'aristocrazia o alla borghesia, e l'\"Opera Pia di Ponterotto\", dedicata invece a persone disagiate; prest\u00f2 inoltre servizio presso l'ospizio di Santa Maria degli Angeli, l'Istituto Agrario di Santa Maria della Misericordia, dal 1827 come direttore spirituale del Seminario Romano e, nel 1833, del Pontificio Collegio Urbano di Propaganda Fide.\nNell'intenzione di Vincenzo tutte queste attivit\u00e0 rientravano in una pi\u00f9 larga opera di restaurazione cristiana, da realizzarsi con il sostegno dei laici, ciascuno secondo le proprie disponibilit\u00e0 o capacit\u00e0, nell'associarsi alla missione sacerdotale del clero; in tal senso cerc\u00f2 costantemente di stabilire un rapporto profondo con i giovani, perch\u00e9 sebbene la sua ascetica fosse basata sulla mortificazione dello spirito e della carne, non intese mai tale mortificazione come arida pratica di penitenza, ma sotto la sua durezza continuava a praticare l'amore verso Dio.\nLa Congregazione e la Societ\u00e0 dell'Apostolato Cattolico.\nPer dare concreta attuazione alla sua visione di restaurazione e per combattere l'espansione delle sette, che si davano convegno fra gli ambulacri del Colosseo, Vincenzo concep\u00ec una \"Societ\u00e0 dell'Apostolato Cattolico\" \"ad salvandas animas et ad destruendum peccatum\".\nLa tradizione devozionale attribuisce la nascita della societ\u00e0 ad una leggenda miracolistica secondo cui Vincenzo, del 1834, avrebbe operato un'intercessione in favore di Giacomo Salvati, che in quei giorni soffriva per la prossima morte della figlia Camilla, agonizzante gi\u00e0 da diversi giorni: Vincenzo si sarebbe presentato al suo negozio senza essere conosciuto n\u00e9 convocato e con semplicit\u00e0 avrebbe detto: \u00abVostra figlia \u00e8 guarita\u00bb, ottenendo cos\u00ec tra lo stupore dei genitori, la guarigione di Camilla. Dal quel momento Salvati collabor\u00f2 strettamente con Vincenzo per la realizzazione dei suoi progetti: era l'annuncio dell'Azione Cattolica, la vocazione del laicato a cooperare con l'apostolato gerarchico.\nEgli chiam\u00f2 uomini e donne di ogni condizione e stato, dagli appartenenti al patriziato romano ai commercianti, dai professionisti agli operai, poich\u00e9 era convinto che tutti potessero essere \"apostoli\".\nLa prima sanzione giuridica della \"Pia Unione Apostolato Cattolico\" \u00e8 del maggio 1835, anno in cui il cardinal vicario Carlo Odescalchi \u00abposto un cos\u00ec salutare oggetto, concesse ogni benedizione\u00bb, cui segu\u00ec nel luglio dello stesso anno, per impulso del cardinale Angelo Mai, la benedizione apostolica di papa Gregorio XVI.\nIn principio, dichiar\u00f2 il fondatore, la Societ\u00e0 mir\u00f2 particolarmente alle missioni, ma poi cap\u00ec che per condurre i fedeli a cooperare per le missioni era necessario ravvivare in essi la fede e \"riaccendere la carit\u00e0 di Ges\u00f9 Cristo\", \u00abperch\u00e9 si formasse in essi una pi\u00f9 pronta disposizione a dare preghiere persona ascendente nobilt\u00e0 talenti dottrina oggetti e ogni altra cosa, per moltiplicare i mezzi opportuni alla propagazione della fede\u00bb; per questo, stabil\u00ec che lo scopo principale della Societ\u00e0 fosse la promozione dell'istituzione di collegi per la preparazione dei missionari.\nL'attivit\u00e0 esterna della Societ\u00e0 non fu mai limitata ad un particolare campo della fede, la sua fisionomia caratteristica consisteva proprio nell'universalit\u00e0 di opere e di membri; essa era concepita come \"truppa ausiliaria\", capace di adattarsi ai bisogni dei luoghi e dei tempi.\nNel 1846, durante un periodo di riposo a Camaldoli, reso necessario per il riacutizzarsi dell'emottisi, Vincenzo organizz\u00f2 la disciplina della Societ\u00e0, basata fino ad allora in \"pie prassi\", e ne redasse la regola in un compendio di trentatr\u00e9 punti, in omaggio al numero degli anni di Cristo e come monito alla sua imitazione; il vincolo che doveva tenere insieme tutti i membri era quello derivante dall'\u00abatto formale di perfetta consacrazione di tutto se stesso a Dio e di perfetto distacco del cuore dal mondo, per vivere perseverantemente nella congregazione nella perfetta osservanza delle regole secondo lo spirito della medesima\u00bb; sebbene alla consacrazione si giungesse dopo l'esperimento di due o pi\u00f9 anni di noviziato, non era previsto nessun voto, poich\u00e9 Vincenzo tendeva a preferire alle \"ragioni della legge\", quelle \"della fede\".\nRapidamente la Societ\u00e0 e la Congregazione che la dirigeva si diffusero in tutto il mondo, dapprima a Londra, poi, dopo la morte di Vincenzo, in America, in Africa, in Germania, in Brasile, in Uruguay, in Polonia, in Australia, in Sudafrica, in India e si arricch\u00ec del contributo del ramo femminile, le suore pallottine.\nLa morte.\nVincenzo mor\u00ec a Roma il 22 gennaio 1850, dopo una breve agonia, recitando le parole del salmo \"In Te Domine speravi; non confundar in aeternum\"; come riportato da Pistilla e Proja alcuni giornali dell'epoca titolarono: \u00ab\u00c8 morto il santo, l'apostolo di Roma. \u00c8 morto il padre dei poveri\u00bb. Le sue spoglie, private dei cilici e delle catene, che portava anche in punto di morte, furono esposte in San Salvatore in Onda, dove riposa tuttora sotto l'altare maggiore, incorrotto e visibile a tutti: per tre giorni, presso la sua bara, si radun\u00f2 una folla di fedeli.\nIl culto.\nIl 13 gennaio 1887 la Chiesa cattolica ne dichiar\u00f2 l\"'eroicit\u00e0 delle virt\u00f9\", fu beatificato da papa Pio XII il 22 gennaio 1950, la prima beatificazione per quell'anno santo, ed infine giunse la canonizzazione ad opera di papa Giovanni XXIII il 20 gennaio 1963.\nFu definito da papa Pio XI come \"vero precursore dell'Azione Cattolica\".\nA lui sono intitolate tre chiese parrocchiali in Italia: a Roma, a Napoli e ad Ariano Irpino."}
{"id": "554122", "revid": "1543377", "url": "https://it.wikipedia.org/wiki?curid=554122", "title": "Passo della Cisa", "text": "Il passo della Cisa \u00e8 il valico che separa l'Appennino ligure dall'Appennino tosco-emiliano; \u00e8 posto ad un'altitudine di circa 1041 m s.l.m., tra le province di Parma e Massa-Carrara e permette i collegamenti tra l'alta val Taro e la Lunigiana. Per esso transita la SS 62 della Cisa, che collega Sarzana a Verona, mentre sotto il valico, in galleria, passa invece l'autostrada A15 Parma-La Spezia (o \"Autocamionale della Cisa\"), che mette in diretta comunicazione su strade ad alta velocit\u00e0 la Pianura Padana a nord con la riviera Ligure e la Versilia a sud.\nStoria.\nData la sua particolare posizione e grazie al fatto che in inverno era uno dei pochi passi aperti sul crinale, storicamente fu oggetto di dispute per il controllo delle merci che vi transitavano, dirette al mare.\nAl tempo dell'espansione romana verso le Gallie, fu probabilmente il passo che la via Emilia Scauri superava per aggirare l'Appennino ligure fino a \"Dertona\" (Tortona). La strada fu costruita dal censore Marco Emilio Scauro nel 109 a.C. Dopo \"Dertona\" ridiscendeva verso \"Vada Sabatia\" (Vado Ligure) dopo aver nuovamente superato l'Appennino ligure al passo di Cadibona.\nNel XVI secolo segnava il confine tra il Ducato di Parma e Piacenza ed il Granducato di Toscana, dopo aver delimitato il confine fra le terre dei Longobardi e dei Bizantini.\nIstituzionalizzato come via di pellegrinaggio intorno al 718 d.C. \u2013 anno in cui Moderanno, vescovo di Rennes, percorse questa strada per recarsi a Roma \u2013 nel Medioevo era noto con il nome di \"monte Bardone\". Celebre fra i pellegrini che, provenienti dal nord Italia, dalla Francia e dalla Germania, percorrevano la via Francigena per raggiungere il cuore della cristianit\u00e0, era conosciuto per l'antico \"Ospizio di Santa Maria\", edificato poco prima dal valico con lo scopo di fornire ristoro ed alloggio ai viandanti.\nDurante la seconda guerra mondiale, tra il 30 giugno e il 7 luglio del 1944 la zona fu teatro dell'operazione Wallenstein, una serie di rastrellamenti di partigiani effettuati da forze naziste.\nMonumenti e luoghi d'interesse.\nSantuario della Madonna della Guardia.\nCostruito in forme neoromaniche e neogotiche tra il 1919 e il 1922, l'edificio fu elevato a santuario mariano nel 1930 con l'incoronazione della statua bronzea della \"Madonna della Guardia\", proclamata nel 1965 patrona di tutti gli sportivi; la chiesa, circondata da un deambulatorio, ospita un coro ligneo intarsiato neorinascimentale, decorato con piccoli dipinti a olio. Ogni anno il 29 agosto, giorno dedicato a Nostra Signora della Guardia, molti fedeli vi si recano in pellegrinaggio, provenendo dalle province di Parma, Massa-Carrara, La Spezia, Piacenza e Genova."}
{"id": "554123", "revid": "181699", "url": "https://it.wikipedia.org/wiki?curid=554123", "title": "Tele Europa 3", "text": "Tele Europa 3 \u00e8 stata una rete televisiva locale italiana.\nStoria.\nTele Europa 3 fu l'ultima delle pi\u00f9 significative emittenti locali storiche di Torino ormai chiuse. La rete nacque nel 1978 e inizialmente era gestita dall'Unione Industriale, il cui presidente era Sergio Pininfarina. La rete tasmetteva sulle frequenze del canale UHF 58. Gli studi erano situati in via Buenos Aires. Fra le trasmissioni: il programma musicale \"Tuttifrutti\", l'appuntamento con \"Nonno Luca\", trasmissioni di intrattenimento varie condotte da Vittorio Bestoso, con esibizioni di gruppi e realt\u00e0 locali, come la Corale Madonna delle Rose della parrocchia vicina alla sede dell'emittente. La storia dell'emittente, celebre per le scenografie rudimentali realizzate con nude travi a vista corredate solo dall'aggiunta dei pannelli azzurri del chromakey fu breve e intensa. I buoni ascolti, in poco tempo, portarono la rete alla fama delle concorrenti pi\u00f9 note GRP, TST e VG, sostituendo TTI Teletorino che, nel 1979-1980, divenne un \"ripetitore\" di Canale 5.\n\"Europa 3\", che possedeva anche una radio (come GRP), resistette ancora; ma nel febbraio 1981 l'Unione Industriale vendette la rete alla Rusconi, la quale, subito dopo, decise di utilizzare le frequenze della rete per trasmettere i programmi di Antenna Nord, fra cui il telefilm Henry e Kip (che rappresent\u00f2 il debutto di Tom Hanks), e, successivamente, di Italia 1, emittente che apparteneva in origine a Rusconi, della quale, attualmente, \u00e8 ancora canale di trasmissione nel capoluogo subalpino.\nL'emittente si caratterizzava per l'informazione \"Europa 3 Informa\", telegiornali con dirette (terrorismo, nera) e settimanali curati dall'AGP (Agenzia Giornalistica Piemontese) dell'Unione Industriale, direttore Vito Brusa, giornalisti Francesco Bramardo, Giorgio Levi e Paolo Vinai."}
{"id": "554125", "revid": "9393168", "url": "https://it.wikipedia.org/wiki?curid=554125", "title": "Wahabiti", "text": ""}
{"id": "554132", "revid": "1543377", "url": "https://it.wikipedia.org/wiki?curid=554132", "title": "Universit\u00e0 Vanderbilt", "text": "L'Universit\u00e0 Vanderbilt (Vanderbilt University) \u00e8 un'universit\u00e0 di Nashville, in Tennessee. \u00c8 stata fondata nel 1873 da Cornelius Vanderbilt con una donazione di un milione di dollari. Ospita circa 12\u00a0000 studenti."}
{"id": "554142", "revid": "339392", "url": "https://it.wikipedia.org/wiki?curid=554142", "title": "Vanderbilt University", "text": ""}
{"id": "554144", "revid": "1865216", "url": "https://it.wikipedia.org/wiki?curid=554144", "title": "Ultimatum", "text": "Per ultimatum (termine latino, adattato raramente in ultimato), nel diritto internazionale, si intende l'intimazione attraverso la quale, in una situazione di crisi internazionale, uno Stato comunica a un altro le proprie ultime proposte e le proprie condizioni irrevocabili, respinte le quali si minaccia di rompere i negoziati, di ricorrere alla forza o di dichiarare guerra. Al di fuori del diritto internazionale, questo termine indica una proposta o un invito oltremodo perentorio, che non ammette obiezioni, ripensamenti o rifiuti, se non a prezzo di gravi conseguenze. Deriva dal latino \"ultimus\" che significa \"estremo\", \"ultimo\" o \"ultima\"."}
{"id": "554145", "revid": "1534511", "url": "https://it.wikipedia.org/wiki?curid=554145", "title": "Funzione gradino", "text": "In matematica, una funzione reale si dice funzione a gradino o funzione a gradinata o funzione a scala se \u00e8 costante a tratti.\nAd esempio, la funzione seguente \u00e8 a gradino:\nIn generale, detta formula_2 una partizione - finita o infinita a seconda della cardinalit\u00e0 di formula_3- del dominio, allora formula_4 \u00e8 detta a gradino se esistono formula_5 tali che:\ndove formula_7 \u00e8 la funzione indicatrice dell'insieme formula_8, cio\u00e8\nUna funzione a gradino non \u00e8 altro che una combinazione lineare di funzioni indicatrici.\nPropriet\u00e0.\nUna funzione a gradino non \u00e8 generalmente continua, come \u00e8 facile notare, ma \u00e8 comunque continua quasi ovunque (possiede un numero finito o numerabile di discontinuit\u00e0) e dunque \u00e8 integrabile secondo Riemann; il suo integrale \u00e8\ncio\u00e8, come \u00e8 immaginabile, l'area sottesa \u00e8 la somma delle aree dei singoli rettangolini di base formula_11 e altezza formula_12.\nDall'integrale di particolari funzioni a gradino Riemann partir\u00e0 poi per la costruzione del suo integrale."}
{"id": "554154", "revid": "123797842", "url": "https://it.wikipedia.org/wiki?curid=554154", "title": "Ealdorman", "text": "Un ealdorman (moderno \"aldermanno\") era il magistrato supremo delle contee britanniche (cio\u00e8 inglesi nell'et\u00e0 compresa tra il 900 e il periodo vichingo). Lo \"ealdorman\", tradotto in latino come \"dux\" o \"pr\u00e6fectus\" era quindi il magistrato in capo di una contea dell'Inghilterra anglosassone. \nLo \"ealdorman\" era al comando dell'esercito della contea e dei distretti che controllava come rappresentante del Re. In origine gli \"ealdorman\" erano nominati dai sovrani e venivano dalle pi\u00f9 antiche e potenti famiglie, ma in seguito furono spesso scelti tra i \"comites\" dei re (cio\u00e8 tra la cerchia dei loro pi\u00f9 stretti amici e collaboratori) e molti, specie nel primo periodo vichingo, erano nuovi a questo ufficio. Il termine and\u00f2 poi scomparendo gradualmente e al suo posto comparve quello vichingo di \"eorl\" (derivante dal norreno Jarl ) , che si trasform\u00f2 poi in \"earl\", che corrisponde a quello di \"conte\", derivato dal francese \"comte\", che derivava a sua volta dal latino \"comes\" (singolare di \"comites\"). \nGli \"ealdormen\" possono dunque essere considerati come i primi \"earl\" inglesi, che alla fine divennero i grandi \"earldom\" anglo-vichinghi e anglo-normanni d'Inghilterra. Nel periodo anglo-sassone un ealdormancy era un corpo composto da pi\u00f9 \"ealdorman\" che governava pi\u00f9 contee. "}
{"id": "554156", "revid": "228587", "url": "https://it.wikipedia.org/wiki?curid=554156", "title": "Madonna agli MTV Music Awards", "text": "Di seguito l'elenco dei premi e delle nomination ricevute da Madonna e delle sue performance in occasione delle manifestazioni organizzate da MTV per premiare i migliori artisti ogni anno: MTV Video Music Awards (in breve VMA), MTV Europe Music Awards (in breve EMA) e MTV Latin Music Awards (in breve LMA)."}
{"id": "554157", "revid": "1684799", "url": "https://it.wikipedia.org/wiki?curid=554157", "title": "Place Vendome (disambigua)", "text": ""}
{"id": "554158", "revid": "365417", "url": "https://it.wikipedia.org/wiki?curid=554158", "title": "Wuji", "text": "Il termine W\u00faj\u00ed (\u7121\u6975 | \u65e0\u6781 letteralmente \"senza sostegno\") originariamente aveva il senso di \"finale\", e pi\u00f9 tardi, nella cosmologia neoconfuciana della dinastia Song (960-1279 d.C.), venne usato per riferirsi all'\"universo primordiale\" precedente al Taiji \u592a\u6975 \"Supremo Ultimo\". Wuji \u00e8 anche un nome comune in cinese standard moderno, ad esempio nella contea Wuji, nello Hebei.\nLa parola \"Wuji\".\nIn cinese \"Wuji\" \"senza limite; infinito\" \u00e8 un composto di \"wu\" \u7121 \"senza; no; non avere; non c'\u00e8; nessuno, assenza\" e \"ji\" \"trave di colmo; culmine; bordo; punto pi\u00f9 alto; estremo; polo terrestre; raggiungere la fine; raggiungere; esaurire\".\nTraduzioni comunemente accettate del termine \"Wuji\" sono \"senza estremi\" - \"Ultimateless\" (Fung and Bodde 1953, Robinet 2008) o \"senza limiti\" -\"Limitless\" (Zhang and Ryden 2002), ma altre versioni includono, \"l'estremo dell'assenza\" (Chang 1963), \"ci\u00f2 che non ha polo\" (Needham and Ronan 1978), o \"non polare\" (Adler 1999).\nNei testi cinesi.\nRiferimenti al \"Wuji\" \u7121\u6975 appaiono in molti testi classici associati a diverse scuole della filosofia cinese, includendo il Taoismo, il Confucianesimo e la Scuola dei Nomi. Zhang e Ryden riassumono la trasformazione filosofica di \"wuji\", \"senza limite\",\nL'espressione \"senza limite\" e i suoi coniugati si trovano nel \"Laozi\" e lo \"Zhuangzi\", e negli scritti dei logici. Non ha un senso filosofico particolare. Nella filosofia della dinastia Song invece, la stessa espressione \"senza limite\", andrebbe tradotta, 'estremo della non essenza', dato che l'elemento negativo non qualifica pi\u00f9 la parola 'limite' ma viene qualificato da essa; per cui nel gergo filosofico Song, 'estremo' Wu: assenza, vuoto, zero; Chi, energia. Anche la scienza ora dice che lo stato fondamentale del nostro universo \u00e8 fatto fa energia al punto zero. Wu-Chi \u00e8 l'origine di Tai-Chi. (2002:71) \n\"Daodejing\".\nIl termine \"Wuji\" appare nel \"Daodejing\" (c. IV secolo a.C) nel contesto del ritorno alla propria natura originale.\nConosci la chiarezza, mantieni l'oscurit\u00e0, e sii un modello per tutto ci\u00f2 che \u00e8 sotto i cieli, l'integrit\u00e0 eterna non erra. Se l'integrit\u00e0 eterna non avr\u00e0 errore, tornerai all'infinit\u00e0. (28, tr. Mair 1990:93) \n\"Zhuangzi\".\nIl testo taoista \"Zhu\u0101ngz\u01d0\" (c. II-III secolo a.C.) usa \"wuji\" \"senza limite; infinit\u00e0\", quattro volte.\nEro sbalordito dalle sue parole, che erano senza limite come la via lattea. Erano stravaganti e lontane dall'esperienza umana. (1, tr. Mair 1994:6) \nChi riesce ad associarsi nella non associazione e cooperare nella non cooperazione? Chi pu\u00f2 ascendere al paradiso e vagare nelle nebbie, attraversando l'infinit\u00e0, dimenticando se stessi nella vita, continuamente senza fine? (6, tr. Mair 1994:59) \nEntrare nelle porte dell'inesauribilit\u00e0, vagare nei campi dell'infinito. Fonder\u00f2 la mia luce con quella del sole e della luna, e diventer\u00f2 eterno con il paradiso e la tera. (11, tr. Mair 1994:97) \n[Lui] Dimenticher\u00e0 tutto, ma avr\u00e0 possesso su tutto. La sua tranquillit\u00e0 sar\u00e0 senza limite, ma una moltitudine di eccellenze seguir\u00e0 la sua scia. Questa \u00e8 la via del cielo e della terra, l'integrit\u00e0 del saggio. (15, tr. Mair 1994:145) \n\"Wuji\" nello \"Zhuangzi\", dicono Zhang e Ryden (2002:72), \"si riferisce sempre all'infinito e al senza limite\"\nIl testo usa anche la parola correlata \"wuqiong\" \u7121\u7aae \"infinito; senza fine: inesauribile\" 25 volte. Ad esempio:\nSupponendo che ci sia qualcuno che possa viaggiare sulla verit\u00e0 del cielo e della terra, che possa cavalcare sulle trasformazioni dei sei soffi vitali e dunque vagare nell'infinit\u00e0, su cosa dovrebbe affidarsi? (1, tr. Mair 1994:6) \nlo \"Zhuangzi\" usa \"wuqiong\", citando una teoria relativistica del filosofo della scuola dei nomi Hui Shi; (tr. Mair 1994:344) \"La direzione a sud \u00e8 senza limite, tuttavia ha un limite\"\n\"Xunzi\".\nIl testo confuciano \"Xunzi\" usa \"wuji\" \"senza limite\" tre volte. Una \u00e8 durante la descrizione di un cavallo leggendario, comparandolo con \"wuqiong\" \"inesauribile\".\nQiji poteva coprire 1000 \"li\" in un sol giorno, ma se un ronzino affaticato fa la strada in dieci tappe, anche lui pu\u00f2 coprire la distanza. Cercherai di esaurire l'inesauribile e raggiungere il senza limite? Se lo fai, anche se le tue ossa si romperanno, e ti strapperai la pelle nel tentativo, alla fine ti sar\u00e0 impossibile raggiungere l'obiettivo. (2, tr. Knoblock 1988:155) \n\"Huainanzi\".\nL\"'Huainanzi\" (II secolo a.C.) usa \"Wuji\" sei volte. Un giocoso passaggio sintattico riferisce che un saggio pu\u00f2 \"qiong wuqiong\" \u7aae\u7121\u7aae \"esaurire l'inesauribile\" (come usato nello Xunzi) e \"ji wuji\" \u6975\u7121\u6975 \"[andare al]l'estremo [del] senza estremi\".\nSono solamente questi uomini che sanno come preservare la radice da cui tutta la creazione germoglia, e le cause, o antecedenti, di tutti gli affari della vita. Perci\u00f2 possono perseguire investigazioni senza limite, e raggiungere ci\u00f2 che non ha fine; capiscono tutte le cose in profondit\u00e0, senza malintesi o delusioni; rispondono a tutti i requisiti come l'eco a un suono, e senza fatica; e quest'abilit\u00e0 pu\u00f2 essere chiamata la dote del paradiso. \n\"Liezi\".\nIl testo taoista \"Liezi\" (c. IV secolo d.C) usa \"wuji\" \"senza limite\" otto volte in un dialogo cosmologico e\"wuqiong\" \"inesauribile\", una volta.\n\"Le cose ci sono sempre state?\"\n\u2013\"Se una volta non ci furono cose, come mai ci sono cose ora? Approveresti se gli uomini dopo di noi dicessero che ora non ci sono cose?\"\n\"Perci\u00f2, le cose non hanno inizio, n\u00e9 fine?\" \n\u2013\"Il finire e l'iniziare delle cose non ha un limite da cui diviene. L'inizio di uno \u00e8 il finire dell'altro, la fine di uno \u00e8 l'iniziare dell'altro. Chi conosce quale venne prima? Ma, ci\u00f2 che \u00e8 fuori dalle cose, cosa fu prima degli eventi, questo non lo so.\"\n\"In questo caso, \u00e8 tutto limitato ed esauribile, in alto e in basso, nelle otto direzioni? \n\u2013\"Non lo so\" ... \u00e8 il Nulla a essere senza limite, Qualcosa \u00e8 inesauribile. (2) Come faccio a saperlo? [lacuna testuale]... (3) Ma anche, non c'\u00e8 nulla di senza limite fuori da ci\u00f2 che \u00e8 senza limite, e nulla di inesauribile in ci\u00f2 che \u00e8 inesauribile. Non c'\u00e8 limite, ma nemmeno v'\u00e8 qualcosa senza limite; non c'\u00e8 esaurimento, ma neppure qualcosa di inesauribile. Questo \u00e8 il motivo per cui so che le cose sono senza limite e inesauribili, ma non so dove potrebbero essere limitate ed esauribili\". (5, tr. Graham 1980:94-5)\n\"Taijitu shuo\".\nIl \"Taijitu shuo\" (XI secolo d.C.) \u592a\u6975\u5716\u8aaa \"spiegazione del diagramma del supremo ultimo\", scritto da Zhou Dunyi (1017-1073 d.C.), \u00e8 la pietra angolare della cosmologia neo-confuciana. Il suo breve testo sintetizza la metafisica confuciana dello \"Y\u00ecj\u00ecng\" con aspetti del daoismo e del buddismo cinese. Nel diagramma del \"Taijitu\", \"wuji\" \u00e8 rappresentato come una circonferenza vuota e \"taiji\" come una circonferenza con un punto centrale (embrione del mondo) o con linee spezzate o non spezzate (yin e yang)\nLe parole chiave del testo di Zhou \"wuji\" e \"taiji\" appaiono nel famoso incipit: \"wuji er taiji\" \u7121\u6975\u800c\u592a\u6975, che Adler nota si possa tradurre come \"la suprema polarit\u00e0 che \u00e8 non polare\".\nNon-polare (\"wuji\") e tuttavia Suprema Polarit\u00e0 (\"taiji\")! La Suprema Polarit\u00e0 in attivit\u00e0 genera \"yang\"; tuttavia al limite dell'attivit\u00e0 essa \u00e8 quieta. Nella quiete genera \"yin\"; tuttavia al limite della quiete \u00e8 nondimeno attiva. Attivit\u00e0 e tranquillit\u00e0 si alternano; ognuna \u00e8 la base dell'altra. Distinguendo \"yin\" da \"yang\", le Due Modalit\u00e0 sono perci\u00f2 stabilite. L'alternanza e la combinazione di \"yang\" e \"yin\" genera acqua, fuoco, legno, metallo, e terra. Con queste cinque fasi del \"qi\" armonicamente arrangiate, le Quattro Stagioni procedono attraverso di essi. Le Cinque Fasi sono semplicemente \"yin\" e \"yang\"; \"yin\" e \"yang\" sono semplicemente la Suprema Polarit\u00e0; la Suprema Polarit\u00e0 \u00e8 fondamentalmente non-polare. [Tuttavia] nella generazione delle Cinque Fasi, ognuna ha la sua natura. (tr. Adler 1999:673-4) \nRobinet spiega la relazione.\nIl \"taiji\" \u00e8 l'Uno che contiene Yin e Yang, o il Tre (come in \"Hansu\" 21A). Questo Tre \u00e8, in termini taoisti, l'Uno (Yang) pi\u00f9 il Due (Yin), o il Tre che da vita a tutti gli esseri (\"Daode jing\" 42), l'Uno che virtualmente contiene la molteplicit\u00e0. Dunque, il \"wuji\" \u00e8 un vuoto senza limite, mentre il \"taiji\" \u00e8 un limite nel senso che \u00e8 l'inizio e la fine del mondo, un punto di svolta. Il \"wuji\" \u00e8 il meccanismo sia del movimento che della quiescenza; si situa prima della differenziazione tra movimento e stasi, metaforicamente collocato nello spaziotempo tra \"kun\" \u5764, o puro Yin, e \"fu\" \u5fa9, il ritorno dello Yang. In altri termini, mentre alcuni taoisti sostengono che il \"taiji\" \u00e8 metafisicamente preceduto dal \"wuji\", che \u00e8 il Dao, alcuni Neo-Confuciani dicono che il \"taiji\" \u00e8 il Dao.(2008:1058) "}
{"id": "554159", "revid": "123914891", "url": "https://it.wikipedia.org/wiki?curid=554159", "title": "Shaznay Lewis", "text": "Biografia.\nAppassionata di canto fin da bambina, partecipa e vince molti concorsi canori per poi iniziare a lavorare come corista presso gli \"All Saints Recording Studios\" di Londra ed \u00e8 qui che incontra Melanie Blatt: le due coriste decidono di iniziare a lavorare assieme.\nCon l'introduzione di Nicole Appleton, compagna di scuola di recitazione di Melanie Blatt, e di sua sorella Natalie, si formano le All Saints, che fra il 1997 e il 2001 realizzano due fortunati album e dieci singoli, di cui cinque raggiungono la numero uno nel Regno Unito.\nLa band si scioglie nel 2001 per poi riformarsi nel 2006 e nel frattempo Shaznay, autrice di tutte le canzoni del gruppo (nel 2001 vince anche il Ivor Novello Award come \"best songwriter\"), tenta la carriera solista. Nel luglio 2004 esce il primo album solista, \"Open\", realizzato con collaboratori del calibro di K-Gee (All Saints, George Michael) e Rick Nowels.\nIl primo singolo estratto, \"Never Felt like This Before\" debutta all'ottava posizione della classifica inglese ma non aiuta il piazzamento dell'album che si ferma alla numero 22. La cantante si \u00e8 dedicata anche al cinema recitando in \"Sognando Beckham\" (2002) e ha partecipato al progetto benefico Band Aid 20. Ha successivamente scritto i pezzi \"Turn It Up\" e \"Another Day\" per le Girls Can't Catch.\nVita privata.\nDal 21 agosto 2004 \u00e8 sposata al ballerino Christian \"Storm\" Horsfall. I due hanno due bambini: Tyler-Xaine (febbraio 2006) e Tigerlily (novembre 2009)."}
{"id": "554161", "revid": "1494169", "url": "https://it.wikipedia.org/wiki?curid=554161", "title": "Wu Chi", "text": ""}
{"id": "554162", "revid": "121983971", "url": "https://it.wikipedia.org/wiki?curid=554162", "title": "Anna Maria Enriques Agnoletti", "text": "Fucilata dai nazisti, \u00e8 stata insignita di Medaglia d'oro al valor militare alla memoria.\nBiografia.\nFiglia di Maria Clotilde Agnoletti Fusconi e Paolo Enriques, biologo e fratello di Federigo Enriques, matematico e docente universitario ebreo, trascorse la giovinezza tra le citt\u00e0 di Napoli, Sassari e Firenze, seguendo gli spostamenti del padre dovuti ai susseguenti incarichi di docenza. Dopo essersi laureata in storia medievale, nel 1932 vinse il concorso all'Archivio di Stato di Firenze. Nel 1936 assunse il ruolo di prima archivista, ma nel 1938 fu licenziata a causa delle famigerate \"leggi razziali antiebraiche\".\nSu probabile consiglio della madre, di fede cattolica, si fece battezzare e venne assunta dalla Biblioteca Vaticana, in qualit\u00e0 di paleografa. \u00c8 a Roma che, dopo l'8 settembre 1943, ader\u00ec al Movimento Cristiano Sociale, seguendo l'esempio del fratello Enzo (esponente del Partito d'Azione e futuro senatore della Repubblica).\nIl Movimento, mal visto dalla Democrazia Cristiana al punto da non essere incluso neppure nel Comitato di Liberazione Nazionale, si feder\u00f2 con il Partito d'Azione. L'Enriques Agnoletti dopo l'8 settembre prese contatti con l'ambiente antifascista dei Castelli Romani ed in particolare fu ospite pi\u00f9 volte a Marino del cristianosociale Felice Tisei. In seguito, tuttavia, fu chiamata a Firenze, dove inizi\u00f2 a lavorare con il meglio organizzato Partito d'Azione toscano.\nPresi contatti con gruppi antifascisti operanti nel Livornese, in Lucchesia, nella Val di Chiana e in Val d'Orcia, partecip\u00f2 ad un'organizzazione di spionaggio (Radio CORA) destinata a raccogliere informazioni da trasmettere, via radio, agli Alleati.\nIn seguito all'arresto, a Roma, di alcuni esponenti del movimento cristiano sociale che svelarono l'attivit\u00e0 spionistica della Agnoletti, il controspionaggio fascista decise di inviare un falso ufficiale sbandato a chiederle aiuto, allo scopo di smantellare l'organizzazione partigiana. L'Agnoletti fu arrestata, assieme alla madre, il 12 maggio e trasferita a Villa Triste il 15 maggio 1944.\nDopo essere stata interrogata e torturata dagli aguzzini della \"banda Carit\u00e0\", venne condotta sul greto del torrente Terzolle, in localit\u00e0 Cercina di Sesto Fiorentino e fucilata il 12 giugno 1944, insieme al capitano Italo Piccagli (uno dei fondatori di Radio CORA), a quattro paracadutisti, il sergente Pietro Ghergo di Recanati, il caporale Dante Romagnoli di Macerata, il soldato Ferdinando Panerai di Firenze, F. Franco e un partigiano cecoslovacco rimasto sconosciuto perch\u00e9 il suo nome con l'indirizzo, scritto sui muri di Villa Triste, fu cancellato, dopo la liberazione, dai proprietari della casa."}
{"id": "554163", "revid": "33689", "url": "https://it.wikipedia.org/wiki?curid=554163", "title": "Telestudio", "text": ""}
{"id": "554165", "revid": "2044650", "url": "https://it.wikipedia.org/wiki?curid=554165", "title": "Salvatore Sirigu", "text": "Caratteristiche tecniche.\nTalvolta accostato a Walter Zenga \u2013 sebbene il suo ex allenatore Emiliano Mondonico lo ritenesse caratterialmente pi\u00f9 simile a Dino Zoff \u2013 Sirigu \u00e8 un portiere affidabile, dotato di forte personalit\u00e0, freddo e sicuro tra i pali.\nCarriera.\nClub.\nInizi, esordio nel Palermo.\nNato a Nuoro, ma cresciuto nella frazione La Caletta di Siniscola (NU), comincia a giocare da attaccante, divenendo poi portiere, anche per via di una leggera asma che rendeva difficoltoso il suo impiego come giocatore di movimento.\nDopo essere cresciuto nelle giovanili del Posada e del Siniscola, \u00e8 stato ceduto alla Puri e Forti di Nuoro e, nel 2002, dopo essere stato scartato dal Cagliari in una sola settimana, \u00e8 passato al settore giovanile del , restandovi fino al 2005 senza collezionare presenze in prima squadra. Il 22 agosto 2004, in seguito alla partita di Coppa Italia persa in trasferta contro la (1-0), viene trovato un rapporto testosterone-epitestosterone superiore a 6 (laddove il massimo \u00e8 1) nel suo corpo, rischiando una squalifica mai arrivata.\nL'anno seguente, svincolatosi a causa del fallimento del Venezia, si trasferisce al Palermo, dove diventa il portiere titolare della Primavera e viene utilizzato come terzo portiere della prima squadra. Nella stagione 2006-2007, a 19 anni, esordisce tra i professionisti giocando da titolare in Coppa Italia l'8 novembre 2006 in trasferta contro la Sampdoria (1-0 per i blucerchiati). Il successivo 23 novembre scende in campo anche nella gara di Coppa UEFA persa per 3-0 contro il Fenerbah\u00e7e a Istanbul. Nella medesima annata, con la Primavera vince il girone meridionale, potendo vantare la difesa meno battuta a livello nazionale e portando la sua squadra alla seconda semifinale consecutiva del Campionato Primavera.\nPrestiti a Cremonese e Ancona.\nNel luglio 2007 passa in prestito alla Cremonese, in Serie C1, per giocare e fare esperienza, con cui disputa 19 partite (con 22 gol sub\u00ecti) nella stagione regolare, giungendo al secondo posto dietro al , pi\u00f9 3 partite (con 4 reti al passivo) nei play-off disputati contro il in semifinale e contro il in finale: all'andata di tale atto conclusivo, i cremonesi vincono per 1-0 a Cittadella, ma si vedono sfumare la promozione a causa della sconfitta interna, per 1-3, subita nella partita di ritorno contro la formazione veneta, sconfitta causata da un fallo sul grigiorosso Ferrarese in occasione dell'1-3 di Carteri, oltre che per un gol del cremonese Cozzolino apparso regolare ma annullato al 93' (in caso di parit\u00e0 di gol segnati nelle due gare di finale, sarebbe stata promossa la squadra lombarda, meglio posizionata in classifica al termine della stagione regolare).\nL'allenatore Emiliano Mondonico disse del nuorese: \u00abSirigu sar\u00e0 il portiere dei prossimi dieci-quindici anni.\u00bb.\nPer la stagione 2008-2009 viene ceduto in prestito all', in Serie B, con la quale disputa 15 incontri subendo 24 reti. Perde il posto da titolare in seguito a un'influenza, con il mister Francesco Monaco che gli inizia a preferire da Costa.\nL'epilogo, comunque, vide i marchigiani raggiungere la salvezza, grazie al trionfo nel play-out contro il .\nRitorno al Palermo.\nNel calciomercato estivo del 2009 torna, per fine prestito, al Palermo, che lo inserisce nella rosa della stagione 2009-2010, inizialmente come secondo portiere alle spalle di Rubinho. Il 27 settembre, a 22 anni, esordisce in Serie A alla sesta giornata di campionato all'Olimpico contro la (1-1), disputando un'ottima partita e salvando il risultato in un paio di occasioni. Titolare anche nella successiva e delicata partita casalinga contro la Juventus (2-0 per il Palermo), si dimostra affidabile e sicuro, tanto da meritarsi il rinnovo del contratto fino al 2014 per un ingaggio di circa 135\u00a0000 euro annui. Una serie di circostanze favorevoli, come le perplessit\u00e0 iniziali di Rubinho e un'intuizione dell'allenatore Walter Zenga, gli hanno consentito di ritagliarsi uno spazio importante in squadra, restando poi titolare fino alla fine della stagione. Chiude la sua prima stagione in massima serie con 32 presenze e 39 gol subiti, a cui si aggiungono una presenza e due gol subiti in Coppa Italia nell'ottavo di finale perso per 2-0 contro la .\n\u00c8 confermato come titolare anche nella stagione 2010-2011. Alla sesta giornata di campionato, nella gara vinta dal Palermo per 2-1 in casa della Fiorentina, al 65' para un calcio di rigore per la prima volta in massima serie, ad Adem Ljaji\u0107, salvando il risultato. A livello di prestazioni, \u00e8 stato il portiere con la media-voto pi\u00f9 alta del 2010 e del girone di andata del campionato 2010-11. Il 27 febbraio 2011 subisce per\u00f2 sette reti - per la prima volta nella sua carriera - nella gara di ritorno Palermo-Udinese (0-7). La vittoria per 1-0 sul Milan alla 30\u00aa giornata ferma la serie negativa di violabilit\u00e0 della porta di Sirigu che durava da nove partite. Chiude la stagione con 45 presenze e 74 gol complessivi subiti fra campionato, Coppa Italia (ha giocato tutte le 5 partite che hanno visto coinvolti i rosanero nella coppa nazionale persa in finale contro l'Inter per 3-1) ed Europa League; in particolare, le 62 reti subite in campionato lo rendono il portiere della seconda difesa pi\u00f9 perforata del torneo.\nParis Saint-Germain.\nIl 28 luglio 2011, a 24 anni, viene ceduto alla squadra francese del Paris Saint-Germain per 3,9 milioni di euro, dopo aver firmato un contratto quadriennale da 1,2 milioni a stagione. Debutta nel campionato francese il 6 agosto 2011 in Paris Saint-Germain-Lorient (0-1) alla prima giornata. Nel corso del campionato le sue prestazioni sono di alto livello. Chiude il campionato al secondo posto, alle spalle del ; contando anche le coppe, totalizza 41 presenze stagionali e 42 gol subiti.\nNella stagione 2012-2013 ottiene il record di imbattibilit\u00e0 per un portiere del PSG, superando il primato di 697 minuti che apparteneva a Bernard Lama. A fine anno, dopo 33 presenze in campionato e 10 in Champions League, vince il suo primo campionato e il suo nome appare due volte nel Troph\u00e9es UNFP du football, come \"Miglior portiere della Ligue 1\" e come componente della \"Squadra ideale della Ligue 1\". Inoltre, l'IFFHS lo piazza al 7\u00ba posto nella classifica dei migliori dieci portieri dell'anno.\nApre la stagione 2013-2014 vincendo la Supercoppa di Francia in cui la sua squadra batte per 2-1 il Bordeaux il 3 agosto 2013. Il 19 aprile 2014 vince la Coupe de la Ligue battendo in finale l'Olympique Lione per 2-1, mentre a fine stagione vince nuovamente il campionato e il suo nome appare nuovamente due volte ai Troph\u00e9es UNFP du football. Conclude la stagione con 37 presenze e 23 gol subiti.\nApre la stagione 2014-2015 con la vittoria della Supercoppa di Francia disputata il 2 agosto contro il Guingamp (2-0). Durante la stagione \u00e8 nuovamente uno dei titolari fissi della squadra, anche se a volte finisce nel mirino della critica dei tifosi per alcune sue prestazioni non esaltanti. A seguito degli ottavi di finale di Champions League, giocati contro il Chelsea e superati grazie all'1-1 in Francia e al 2-2 al ritorno a Stamford Bridge, il 18 aprile 2015, nella vittoria per 3-1 in casa del Nizza, compie interventi importanti che contribuiscono in maniera decisiva al risultato finale. Proprio nel post-partita di Nizza-PSG si sfoga duramente contro i tifosi in un'intervista. Frattanto l'11 aprile, pur non totalizzando alcuna presenza nella competizione a favore del compagno di squadra Nicolas Douchez, vince la Coupe de la Ligue per la seconda volta consecutiva.\nL'anno successivo, la societ\u00e0 e l'allenatore Laurent Blanc puntano da subito sul nuovo acquisto Kevin Trapp, arrivato a luglio dall'Eintracht Francoforte, cos\u00ec Sirigu viene relegato al ruolo di secondo portiere. Viene tuttavia schierato come titolare nelle due coppe nazionali, vinte entrambe da protagonista, chiudendo la stagione con 12 presenze totali.\nPrestiti a Siviglia e Osasuna.\nIl 26 agosto 2016 viene ceduto in prestito alla squadra spagnola del Siviglia. Esordisce il 17 settembre 2016, alla 4\u00aa giornata di Liga, nella partita pareggiata 1-1 contro l'Eibar. Gioca per\u00f2 solo tre partite tra campionato e Coppa del Re, in quanto l'allenatore Sampaoli gli preferisce il portiere spagnolo Sergio Rico.\nIl 31 gennaio 2017 rescinde il prestito con i \"Sevillistas\", per poi trasferirsi, sempre con la formula del prestito, all'Osasuna, fino al termine della stagione. Il 15 aprile 2017, nella sconfitta in trasferta per 3-0 contro l'Atletico Madrid, Sirigu para due calci di rigore in due minuti (88' e 90') a Carrasco e a Thomas. Gioca titolare ed ottiene 18 presenze nella seconda parte del campionato, non riuscendo, tuttavia, ad evitare la retrocessione della squadra di Pamplona.\nTorino.\nRisolto il contratto con il , il 27 giugno 2017 firma con il , dove si impone subito come titolare e disputa una stagione di alto profilo, che gli vale il rientro nel giro della nazionale; chiude la sua prima stagione in granata con 45 gol subiti in 37 presenze.\nL'annata successiva, il 3 marzo 2019 (nel 3-0 interno contro il Chievo) batte il record di minuti senza subire reti per un portiere del Torino, prima detenuto da Luciano Castellini (che ne aveva totalizzati 517). Al termine della Serie A 2018-2019, contribuisce in maniera determinante alla conquista del settimo posto che successivamente sancisce, complice l'esclusione del , il ritorno della squadra granata (e un ritorno personale per Sirigu) nelle competizioni UEFA per club, in Europa League (dopo essere stato per un breve periodo anche in lotta per i preliminari di Champions League).\nIl cammino nella seconda coppa europea per prestigio si fermer\u00e0 agli spareggi, perdendo contro il Wolverhampton. La stagione seguente il Torino sembra ripetersi in massima serie, concludendo il girone di andata all\u2019ottavo posto, ma poi, iniziato il girone di ritorno, subisce un crollo che lo porta al sedicesimo di posto, un crollo che inizia nella partita contro l' del 25 gennaio 2020, dove il Torino subisce la peggior sconfitta in casa della propria storia, perdendo per 0-7 e che, sempre a causa del medesimo risultato, Sirigu subisce - per la seconda volta in carriera - sette reti. Nei successivi due incontri di campionato, in casa del (4-0) e a Torino contro la (1-3), la squadra subisce altri 7 gol, portando il totale di reti incassate in tre partite a 14, il peggior passivo in tre incontri dal gennaio 1959. La sconfitta contro i salentini costa inoltre la panchina al tecnico Walter Mazzarri, sostituito il 4 febbraio 2020 dall'ex calciatore granata Moreno Longo. Tuttavia, nonostante questo ribaltamento, i granata perdono altre 3 partite, contro Sampdoria, Milan e Napoli, ottenendo una striscia negativa di 6 sconfitte consecutive in campionato. Subito dopo il match perso allo stadio San Paolo di Napoli, il campionato di Serie A viene interrotto a causa dell'emergenza Covid-19. Il campionato riprende il 20 giugno: le tre vittorie contro Udinese, Genoa e Brescia, ottenute con squadre in lotta per la salvezza come il Torino, permettono ai granata di salvarsi. Nonostante ci\u00f2, sotto la guida di Longo, il girone di ritorno \u00e8 un disastro: solo 13 punti, frutto di tre vittorie, quattro pareggi e nove sconfitte. Il Torino termina cos\u00ec il campionato al 16\u00ba posto con 40 punti, peggior risultato dalla stagione 2008-2009 (18\u00ba posto e retrocessione). Il 3 agosto 2020, al termine del suo terzo anno in granata, si aggiudica il premio di calciatore dell'anno per i tifosi del Torino, succedendo a Belotti e Nkoulou.\nLa stagione seguente, iniziata alla guida di mister Giampaolo e finita agli ordini del subentrante Nicola, \u00e8 di nuovo infelice per i granata e Sirigu condivide le difficolt\u00e0 dei compagni con prestazioni spesso sotto il suo standard. Il 12 maggio 2021 il Torino viene sconfitto per 7-0 dal Milan fra le mura amiche: \u00e8 la quarta volta in carriera che il portiere subisce sette reti in una sola gara.\nA fine stagione rescinde consensualmente il contratto con il club piemontese.\nGenoa.\nIl 2 agosto 2021 firma per il .\nNazionale.\nNazionali giovanili.\nHa giocato con l'Under-18 e l'Under-19.\n\u00c8 stato convocato per la prima volta in Under-21 dal tecnico Pierluigi Casiraghi per la partita Italia- (4-0) del 1\u00ba giugno 2007, prima gara delle qualificazioni all'Europeo. Esordisce con l'Under-21 il 21 agosto 2007, nel secondo tempo dell'amichevole Italia-Francia (2-1). Nel biennio 2007-2009 \u00e8 il secondo portiere dell'Under-21, dietro il titolare Andrea Consigli.\nAi Giochi olimpici del 2008 \u00e8 una delle quattro riserve convocate dalla Nazionale Olimpica di Casiraghi.\nNel 2009 partecipa, senza scendere in campo, all'Europeo Under-21 svolto in Svezia nel quale gli \"Azzurrini\" vengono eliminati in semifinale.\nNazionale maggiore.\nIl 28 febbraio 2010 ha ricevuto la prima convocazione in nazionale maggiore, a opera del CT Marcello Lippi, in vista dell'amichevole del 3 marzo contro il allo Stadio Louis II del Principato di Monaco, nella quale tuttavia non viene impiegato. Successivamente viene inserito nella lista dei 30 giocatori pre-convocati in vista del Mondiale 2010, poi ridotta a 28. Il 1\u00ba giugno 2010 viene per\u00f2 escluso della lista ufficiale dei 23 convocati per la competizione.\nIl 6 agosto 2010 viene convocato dal nuovo CT Cesare Prandelli per la partita amichevole contro la . Viste anche le indisponibilit\u00e0 di Gianluigi Buffon e Federico Marchetti, il successivo 10 agosto, all'et\u00e0 di 23 anni, ha fatto il suo esordio giocando titolare nella gara terminata 1-0 per la squadra africana. Sirigu \u00e8 stato il 61\u00ba portiere schierato nella storia della nazionale.\nConvocato anche per le successive partite contro e valide per le qualificazioni a Euro 2012, gioca da titolare la prima di queste vinta in trasferta per 2-1, esordendo dunque nelle competizioni ufficiali.\nViene inserito dal CT Prandelli nella lista dei 23 convocati per l'Europeo 2012, come terzo portiere dietro Buffon e De Sanctis. La nazionale arriva fino alla finale, persa 4-0 contro la Spagna.\nNel 2013 viene convocato da Prandelli per la Confederations Cup. Non gioca alcuna partita in tale torneo, ma vince la medaglia di bronzo dopo la finale per il terzo posto vinta contro l'.\nConvocato anche per il Mondiale 2014 in Brasile, \u00e8 lui a difendere i pali degli \"Azzurri\" nella gara di esordio vinta per 2-1 contro l'Inghilterra, per via di un infortunio occorso a Buffon alla vigilia della partita. Autore di un'ottima prestazione, con il rientro di Buffon resta in panchina per le successive due partite contro e , perse entrambe per 1-0. L'Italia non va oltre la fase a gironi.\nConfermato dal CT Conte, viene convocato come secondo portiere anche per l'Europeo 2016 in Francia, dove a qualificazione gi\u00e0 avvenuta viene schierato titolare nella terza partita del girone persa 1-0 contro l'Irlanda.\nEsce dal giro della nazionale durante la gestione di Gian Piero Ventura, per poi tornarvi due anni dopo con il CT Roberto Mancini. Torna ad indossare la maglia della Nazionale il 1\u00ba giugno 2018 in occasione della partita amichevole contro la Francia disputata a Nizza.\nNelle qualificazioni europee, che l'Italia completa con dieci successi in altrettante partite, Sirigu si alterna con Gianluigi Donnarumma: i due disputano cinque partite ciascuno e nelle sue apparizioni Sirigu subisce una sola rete, ad opera di Edin D\u017eeko, nella sfida vinta 2-1 contro la l'11 giugno 2019 a Torino.\nL'11 novembre 2020 scende in campo per la prima volta con la fascia da capitano dal 1' minuto, nella partita amichevole vinta 4-0 contro l' a Firenze. Nel giugno 2021 viene convocato come secondo portiere anche in occasione di Euro 2020, per il suo terzo Campionato europeo. Nella terza partita del girone, a qualificazione gi\u00e0 avvenuta, entra al posto di Donnarumma all'89' nella gara vinta 1-0 contro il Galles. Si laurea campione d'Europa l'11 luglio a Wembley, dopo la finale vinta ai rigori contro l'Inghilterra.\nIl successivo 30 settembre viene confermato come secondo portiere anche nella lista dei 23 convocati per la fase finale della Nations League.\nStatistiche.\nPresenze e reti nei club.\n\"Statistiche aggiornate al 25 febbraio 2022.\""}
{"id": "554167", "revid": "289247", "url": "https://it.wikipedia.org/wiki?curid=554167", "title": "Santa Margherita d'Antiochia", "text": ""}
{"id": "554170", "revid": "121805581", "url": "https://it.wikipedia.org/wiki?curid=554170", "title": "Wimbledon (Londra)", "text": "Wimbledon () \u00e8 un sobborgo di Londra, facente parte del borough di Merton, situato nella periferia sud-occidentale della capitale inglese, approssimativamente a 10 chilometri dal centro della citt\u00e0, con il quale \u00e8 collegato da autobus, treni, tram e anche da una linea della metropolitana londinese (District Line).\nLa zona di Wimbledon attrae molti turisti, grazie ai grandi spazi aperti e ai numerosi giardini come per esempio il Wimbledon and Putney Commons.\nWimbledon \u00e8 famosa per i tornei di tennis che si tengono tra l'ultima settimana di giugno e la prima di luglio, per questo \u00e8 diventata una delle aree pi\u00f9 frequentate dai giovani londinesi e dai procuratori dell\"'hinterland\".\nAnche il calcio \u00e8 presente a Wimbledon: la squadra locale, l'AFC Wimbledon \u00e8 erede della vecchia societ\u00e0 , vincitrice nel 1988 di una FA Cup vinta in finale contro il Liverpool a Wembley, spostatasi a Milton Keynes nel 2004 e cambiando il nome per Milton Keynes Dons Football Club."}
{"id": "554174", "revid": "1305772", "url": "https://it.wikipedia.org/wiki?curid=554174", "title": "Bad English", "text": "I Bad English sono stati un supergruppo hard rock anglo-statunitense formato a Los Angeles nel 1988.\nStoria.\nNel 1988 il cantante John Waite decise di abbandonare la sua carriera solista, il cui apice era stato raggiunto nel 1984 con il grande successo del singolo \"Missing You\", decidendo di riformare il suo vecchio gruppo chiamato The Babys. Waite decise di chiamare in causa Ricky Phillips (basso) e Jonathan Cain (tastiere), che aveva da poco abbandonato i colossi dell'AOR Journey dopo il loro scioglimento nel 1987. Cain inoltre era gi\u00e0 stato membro della vecchia formazione dei Babys.\nLo stesso Cain volle reclutare un altro ex Journey, il chitarrista Neal Schon, che in quel periodo era per\u00f2 impegnato nella sua carriera solista, dando alla luce il disco \"Late Nite\". Qualche mese dopo la pubblicazione di quest'ultimo, Waite e Cain insistettero nella proposta, e Schon, dopo aver rifiutato la possibilit\u00e0 di formare un supergruppo con Paul Rodgers e Kenney Jones (poi tramutato con il nome The Law), decise infine di unirsi a loro; Schon port\u00f2 con s\u00e9 anche Deen Castronovo, che aveva suonato come batterista nel suo disco solista.\nCompletata la formazione, venne accantonato il nome The Babys. Il quintetto entr\u00f2 nella storia come Bad English, denominazione presa in prestito dal gergo del biliardo. Infatti l'ispirazione per il nome arriv\u00f2 mentre i membri della band stavano giocando a biliardo: John Waite fall\u00ec un colpo e uno di loro comment\u00f2 il suo \"bad english\" (\"english\" \u00e8 il termine dato alla rotazione che il giocatore imprime alla palla).\nArruolato il produttore Richie Zito la band registr\u00f2 a Los Angeles il disco di debutto, l'omonimo \"Bad English\", in cui erano presenti i due singoli di successo \"When I See You Smile\" (arrivato fino al primo posto in classifica) e \"Price of Love\". La traccia di apertura dell'album, \"Best of What I Got\", venne inoltre utilizzata quello stesso anno nella colonna sonora del film \"Tango &amp; Cash\". Il debutto riusc\u00ec ad ottenere il disco di platino per le vendite negli Stati Uniti.\nPoco dopo iniziarono a girare alcune voci sulla riunione dei Journey, ma ci\u00f2 nonostante i Bad English confermarono la loro attivit\u00e0 con il secondo album \"Backlash\" nel 1991. Anche questo venne clamorosamente accolto da critica e fans, nonostante le vendite inferiori rispetto al debutto.\nDopo aver ottenuto gli enormi successi che li resero uno dei pi\u00f9 emblematici gruppi AOR della storia, i Bad English decisero di sciogliersi quello stesso anno a causa della volont\u00e0 dei vari membri di intraprendere strade separate. Schon e Castronovo continuarono a collaborare insieme in una nuova band chiamata Hardline, che fu fondata dai fratelli Johnny e Joey Gioeli. Il gruppo pubblic\u00f2 il debutto \"Double Eclipse\" prima di sciogliersi nel 1992. Le voci sulla reunion dei Journey vennero infine confermate, soprattutto su spinta della Sony Records che offri cinquanta milioni di dollari per l'avvento. Neal Schon e Jonhatan Cain rientrarono quindi nei Journey mentre successivamente verranno raggiunti anche da Deen Castronovo."}
{"id": "554176", "revid": "1787156", "url": "https://it.wikipedia.org/wiki?curid=554176", "title": "Coppa Federale Siciliana", "text": "La Coppa Federale Siciliana era un torneo nato per dare la possibilit\u00e0 alle squadre siciliane di partecipare ad una competizione ufficiale federale, dopo la mancata ammissione delle societ\u00e0 isolane alla Prima Categoria in seguito alla prima guerra mondiale. Organizzata su impulso del commissario della FIGC in Sicilia Vincenzo Manno, si disput\u00f2 una sola edizione del torneo, nel maggio del 1920. Parteciparono le migliori quattro formazioni siciliane dell'epoca: , Messinese, Marsala e Catanese. La coppa fu vinta dalla squadra del capoluogo regionale, in finale contro la Messinese. I risultati della semifinale della zona orientale sono controversi e con precisione \u00e8 noto solo che la Messinese pass\u00f2 il turno ai danni della Catanese.\nFinale.\nRitorno.\nMessinese: Lucchesi, Prestamburgo, Nebbia, Fulci, Stracuzzi, Starvaggi, De Zardo, Barone, Gallina, De Nicola, Allegra.\nPalermo: De Lucia, Bottega, Mannino, Sichera, Trabucco, Pirandello, Grippi, Aliotta, Brancaleone, Ferro, Frangipane. \nArbitro: Peregalli."}
{"id": "554178", "revid": "125692314", "url": "https://it.wikipedia.org/wiki?curid=554178", "title": "Universo lovecraftiano", "text": "L'universo lovecraftiano \u00e8 un universo immaginario ideato dallo scrittore Howard Phillips Lovecraft dove ha ambientato la maggior parte dei suoi racconti, soprattutto quelli parte del Ciclo di Cthulhu.\nCaratteristiche.\nLe opere di Lovecraft sono ambientate in un universo cupo e spaventoso, dove l'umanit\u00e0 a sua insaputa \u00e8 in balia di forze occulte e malvagie e di terribili divinit\u00e0 che dominano l'universo. I luoghi principali in cui si svolgono le varie storie sono il pianeta Terra, Yuggoth e il cosiddetto Universo Esterno. Lovecraft cre\u00f2 localit\u00e0 fittizie all'interno della familiare cornice del New England dove egli stesso abitava come, ad esempio, le citt\u00e0 di Dunwich, Innsmouth, Kingsport, Arkham e il fiume attraversa quest'ultima, il Miskatonic; altri luoghi immaginari collegati invece al mondo delle tenebre sono la Citt\u00e0 Senza Nome, Lemuria, Mu, N\u0101ga, R'lyeh (citt\u00e0 sommersa dove Cthulhu attende dormendo e sognando) e Y'ha-nthlei, la citt\u00e0 dalle mille colonne.\nAmbientazioni.\nYuggoth.\n\u00c8 l'avamposto dei Mi-go nel sistema solare sul pianeta Plutone. Yuggoth-Plutone \u00e8 un luogo buio e freddo, dove creature plumbee dotate di ali vagano in citt\u00e0 di metallo nero, in mezzo a steppe completamente deserte. Tali creature possiedono tecnologie estremamente avanzate, un'intelligenza piuttosto evoluta e capacit\u00e0 particolari, come ad esempio planare nello spazio. Sembra che pratichino il culto di Shub-Niggurath.\nUniverso Esterno.\nL'universo di Lovecraft \u00e8 come tante sfere l'una dentro l'altra (Sfere dell'esistenza). Ogni volta che ci si avvicina al centro, si trovano ambienti con una dimensione in pi\u00f9. Il concetto parte dal fatto che, siccome gli oggetti a due dimensioni non sono altro che proiezioni di oggetti a tre dimensioni, \u00e8 facile supporre che gli oggetti a tre dimensioni non siano altro che proiezioni di oggetti a quattro, e che questi ultimi siano proiezioni di oggetti a cinque e cos\u00ec via. Si procede di questo passo finch\u00e9 la materia e il tempo cessano di avere significato, giungendo quindi nel \"luogo\" dove tutto questo ha inizio, cio\u00e8 alla corte di Azathoth, il cui caos mentale da via ad una serie di emanazioni psichiche che hanno portato e portano tuttora alla creazione di vari mondi. Dunque pi\u00f9 lontani sono da Azathoth, meno complessa \u00e8 la loro struttura dimensionale.\nAllontanandosi sempre di pi\u00f9 le dimensioni degli oggetti diminuiranno finch\u00e9 non arriveranno ad uno e ha quindi fine l'universo materiale e incomincia quindi la zona esterna. Quella eterea ed immateriale: l'oltreverso.\nOltreverso.\nL'oltreverso \u00e8 un luogo immateriale che si trova al di fuori dell'universo fisico di Azathoth e che non pu\u00f2 essere raggiunto da nessuno.\nA quanto pare \u00e8 qui che finiscono i morti ed \u00e8 in questo luogo che nasce la fantasia e l'immaginazione. Considerato che la realt\u00e0 materiale \u00e8 stata creata dalla malvagit\u00e0, solo l'irrazionale e l'onirico possono salvare le menti mortali dalla pazzia.\nMondo dei Sogni.\nIl mondo dei sogni \u00e8 un mondo a met\u00e0 strada tra l'universo e l'oltreverso e pu\u00f2 essere raggiunto solo attraverso il sogno. \u00c8 un luogo mistico e magico che pu\u00f2 essere compreso solo da persone che sanno legare e comprendere ci\u00f2 che \u00e8 razionale e ci\u00f2 che non lo \u00e8.\nCorte di Azathoth.\n\u00c8 il centro dell'universo da cui parte l'energia mistica che tiene insieme il tutto. \u00c8 caratterizzato da una luce immensa e distruttiva nata dal ballo forsennato, inconsulto e gorgogliante di un'enorme e disgustosa creatura idiota (Azathoth) che conosce a malapena la sua funzione. Assieme a lui danzano altre creature divine, che traggono dalla sua energia i poteri necessari per compiere i propri voleri. L'unico a non ballare \u00e8 Nyarlathotep, il servitore di Azathoth che esegue i voleri del suo padrone solo per raggiungere i suoi loschi scopi. Se un giorno Azathoth smettesse di dormire, tutto l'universo crollerebbe su s\u00e9 stesso insieme alla divinit\u00e0.\n\"E al centro dell'universo siede Azathoth: dio cieco e idiota... amorfa escrescenza d'abissale confusione che bestemmia e gorgoglia stordito da un incessante suono di flauti\".\nMu.\nMu \u00e8 un continente immaginario che fa la sua comparsa anche nel Ciclo di Cthulhu di Howard Phillips Lovecraft. Tale continente appare in molte storie dell'autore e di alcune scritte da Lin Carter. Nel Ciclo di Cthulhu il continente perduto di Mu sembra essere situato tra la Nuova Zelanda e il Cile, nel Pacifico. Su Mu regnava la stirpe di Cthulhu ed era abitato da umani primitivi (sembra che sia qui che l'uomo abbia fatto la sua prima apparizione). Si parlava il Naacal. Gli abitanti di tale continente adoravano innumerevoli dei, ma tra questi apparivano tre figli di Cthulhu: Ghatanothoa, Zoth-Ommog e Ythogtha, oltre a Shub-Niggurath e Cthulhu stesso. Cthulhu e Ghatanothoa sprofondarono negli abissi insieme ai loro continenti. Su Mu troneggiava il monte di basalto Yaddith-Gho. Sulla sua cima risiede una fortezza di pietra costruita dai funghi di Yuggoth. Dentro la fortezza risiede un'immensa botola che sigilla l'entrata all'interno della montagna, dove probabilmente Ghatanothoa risiede. Le Tavole di Zanthu, scritte da dall'alto sacerdote di Ythogtha, Zanthu appunto, offrono la miglior spiegazione alla scomparsa delle isole. Secondo tali scritti l'alto sacerdote scaten\u00f2 l'ira dei Grandi Antichi tentando di evocare Ythogtha per sfidare il potere di Ghatanothoa. Per vendetta, i Grandi Antichi distrussero Mu e la affondarono sotto i mari. Sembra che gli abitanti di Mu abbiano avuto rapporti con gli antichi egizi nel periodo di Nephren-Ka/Nyarlathotep/Faraone Nero.\nPersonaggi.\nDivinit\u00e0.\nNegli scritti di Howard Phillips Lovecraft si delinea un intero pantheon di divinit\u00e0 che regolano il suo universo fantastico.\nSebbene non tutti i critici siano d'accordo con questa distinzione, le divinit\u00e0 lovecraftiane possono essere suddivise in due macrocategorie: i Grandi Antichi e gli Dei Esterni.\nI Grandi Antichi.\nNella mitologia elaborata da Lovecraft, i Grandi Antichi (\"Great Old Ones\") sono creature semidivine maligne giunte sulla Terra dalle stelle ancora prima della comparsa della specie umana. Per ere interminabili essi hanno dominato il mondo ed edificato incredibili citt\u00e0, ma il loro potere era legato alle stelle e quando la configurazione cosmica mut\u00f2 si dovettero ritirare nelle catacombe della citt\u00e0 sottomarina di \"R'lyeh\". Qui essi ancora giacciono in un sonno pi\u00f9 profondo della morte, in attesa di risvegliarsi il giorno in cui le stelle torneranno propizie. Come recita il grimorio maledetto del \"Necronomicon\":\nIl rituale di resurrezione dei Grandi Antichi ha per\u00f2 bisogno di un iniziale intervento esterno, in quanto lo stesso incantesimo che li tiene in vita impedisce loro di liberarsi da soli. Per questa ragione le divinit\u00e0 (in particolare \"Cthulhu\") hanno da sempre cercato di comunicare con gli uomini, influenzandone i sogni e adulandoli con promesse di piaceri e poteri infiniti.\nSi \u00e8 quindi formata una setta segreta, diffusa in tutto il mondo, di seguaci di \"Cthulhu\" intenzionati a far risorgere i Grandi Antichi quando gli astri occuperanno la giusta posizione.\nIn alcuni racconti di Lovecraft (\"L'orrore di Dunwich\", \"Colui che sussurrava nelle tenebre\") \u00e8 spiegato che Cthulhu e gli altri Grandi Antichi che si stabilirono sulla Terra sono solo una piccola parte di Essi; parecchi \"vivrebbero\" in luoghi inaccessibili del cosmo, altri (dei quali Cthulhu \u00e8 \u00abcugino\u00bb) \"al di fuori\" del nostro continuum spazio-temporale.\nGli Dei Esterni.\nStando alla letteratura, gli Dei Esterni (\"Outer Gods\") sono molto pi\u00f9 potenti dei Grandi Antichi. Tutte le altre creature che appartengono al Ciclo di Cthulhu riconoscono la loro supremazia e li venerano.\nGli Dei Esterni si dimostrano in genere del tutto disinteressati alle vicende umane (e a qualunque altra vicenda che riguarda l'Universo materiale), e hanno come unico obiettivo quello di giungere nella nostra dimensione per portarvi morte e distruzione.\nPer quanto dotati di poteri immensi, questi dei necessitano dei servigi dell'astuto Nyarlathotep, loro anima e messaggero. Il pi\u00f9 potente fra gli Dei Esterni \u00e8 Azathoth, il Signore del Cosmo: esso siede sul suo trono al centro dell'universo, sul quale danza al suono di flauti blasfemi, circondato da tutti gli altri Dei Esterni: tutte insieme, queste divinit\u00e0 compongono la cosiddetta Corte di Azathoth.\n\u00c8 interessante notare che, coerentemente con la visione cinica e pessimista di Lovecraft, Azathoth, lungi dall'essere considerato un Dio onnipotente/onnisciente nella tradizione giudaico/cristiana, viene descritto come \"cieco e idiota\", intento a \"gorgogliare blasfemit\u00e0\" mentre si contorce al suono dei flauti. \u00c8 possibile che i servitori degli Dei Esterni, i cortigiani che incessantemente suonano per lui, in un certo senso lo \"ipnotizzino\" impedendogli, con la loro musica, di distruggere l'Universo. Descritto anche come \"mostruoso caos nucleare\", nelle rare occasioni in cui per errore viene evocato o comunque distratto dalla musica che lo rapisce Azathoth \u00e8 capace di portare distruzione su pianeti o interi cosmi.\nCreature.\nH.P. Lovecraft, nei suoi racconti, ha creato un numero considerevole di creature mostruose servitrici di varie divinit\u00e0. Si possono distinguere tre tipologie a seconda del loro grado di influenza.\nAlta stirpe.\nLe creature dell'Alta Stirpe sono a stretto contatto con Azathoth e le folli divinit\u00e0 che lo servono. Considerato che sono nate nelle vicinanze della Corte di Azathoth, e quindi in ambienti caotici ed inospitali, la loro presenza su mondi come il nostro ne ha deformato orrendamente il corpo. Fanno parte di legioni che vengono usate dai loro padroni solo in casi particolarmente importanti. Per il resto riposano da qualche parte dell'universo in attesa di ordini.\nMedia stirpe.\nSono i seguaci degli Dei Esterni e sono scelti per portare i culti interstellari delle loro divinit\u00e0 alle varie popolazioni sparse nell'universo. La loro abominevole immagine lascia supporre che anche queste creature siano originarie di luoghi dalla struttura dimensionale piuttosto instabile.\nBassa stirpe.\nQueste creature sono nate in luoghi tridimensionali come il nostro o pseudo-dimensionali, come ad esempio Yuggoth. Servono divinit\u00e0 minori rispetto a quelle precedentemente citate e oltretutto alcune di queste divinit\u00e0 non sanno nemmeno della loro esistenza. Esse sono:\nReligioni.\nNumerosi culti appaiono nella letteratura legata ai \"Miti di Cthulhu\". Molti di questi culti sono dedicati a Nyarlathotep, il \"Caos Strisciante\", una divinit\u00e0 capace di manifestarsi sotto diverse forme. Altri culti sono invece dedicati ai Grandi Antichi, una potente stirpe aliena che aveva dominato sulla Terra in ere antiche.\nLa Fratellanza Nera.\nLa Fratellanza Nera era un gruppo di terroristi internazionali convinti che i Grandi Antichi avrebbero presto fatto ritorno sul nostro pianeta. Si dedicavano a varie attivit\u00e0 criminali, come per esempio l'assassinio di importanti esponenti politici. Alcuni membri della Fratellanza vennero catturati vivi dalle autorit\u00e0, ma solitamente la maggior parte di loro moriva dopo aver portato a compimento la propria missione.\nLa Fratellanza della Bestia.\nLa Fratellanza della Bestia era una setta che venerava Nyarlathotep quando appariva sotto le sembianze della \"bestia\". Questa Fratellanza si dedicava al compimento delle profezie del suo fondatore, Nephren-Ka, un sacerdote dell'antico Egitto che aveva stretto un patto scellerato con Nyarlathotep.\nLa Fratellanza del Faraone Nero.\nLa Fratellanza del Faraone Nero adorava Nyarlathotep quando appariva con le sembianze del \"Faraone Nero\". Leader della setta, in passato, erano persone con avi vissuti nell'antico Egitto, ma in epoca moderna la Fratellanza ha raccolto seguaci di tutte le nazionalit\u00e0. Questo gruppo religioso aveva legami con la Chiesa della Saggezza Stellare, con il Culto della Lingua Insanguinata e con la Fratellanza della Bestia; includeva anche un gruppo di fedeli che si facevano chiamare \"Figli della Sfinge\", specializzati nell'imbalsamazione delle teste di animali.\nI Fratelli del Segno Giallo.\nI Fratelli del Segno Giallo (o \"Culto del Segno Giallo\") adoravano Hastur. Questo culto era guidato da un gruppo di esseri umani immortali provenienti dal regno di K'n-yan. Gli appartenenti al regno erano dotati di straordinari poteri psichici ed erano in possesso di una tecnologia nettamente pi\u00f9 avanzata rispetto al resto dell'umanit\u00e0.\nIl Culto del Teschio.\nIl Culto del Teschio adorava il dio Shub-Niggurath. I suoi adepti svolgevano le loro cerimonie nelle foreste vicino a Chesuncook (Maine). Si suppone che i loro riti prevedessero la discesa in una caverna sotterranea - raggiungibile attraverso una scala di seicento gradini - popolata da shoggoth affamati.\nIl Culto di Chorazos.\nIl Culto di Chorazos era una setta fedele al dio Yog-Sothoth. Fondato fra le montagne della Romania alla fine del XVI secolo, questo gruppo religioso si diffuse in Inghilterra e Scozia. Il Culto di Chorazos, vista la reputazione corrotta che lo circondava, fin\u00ec rapidamente con lo sciogliersi.\nLa Chiesa della Saggezza Stellare.\nLa Chiesa della Saggezza Stellare, o \"Culto della Saggezza Stellare\", era un gruppo religioso che venerava Nyarlathotep, e viene citata per la prima volta nel racconto di Lovecraft \"L'abitatore del buio\" (1935). Il culto venne fondato a Providence (Rhode Island) nel 1844 dal professor Enoch Bowen, un rinomato archeologo e occultista. I fedeli di questa Chiesa utilizzavano una sacra reliquia conosciuta come \"Trapezoedro lucente\" per evocare una creatura mostruosa che pretendeva sacrifici umani offrendo in cambio conoscenze illimitate dell'universo.\nLe misteriose sparizioni di persone - utilizzate dai fedeli della Chiesa per i loro macabri riti - nella zona di Providence, attir\u00f2 l'attenzione delle autorit\u00e0 locali. Tuttavia, sebbene questo culto fosse stato pi\u00f9 volte pubblicamente denunciato dalle altre Chiese della zona, riusc\u00ec a svilupparsi fino a contare circa 200 membri. Causa forti dissapori con i cittadini e con il governo locale, la Chiesa della Saggezza Stellare venne ufficialmente bandita da Providence nel 1877: in seguito, 181 abitanti della citt\u00e0 si trasferirono altrove senza precise motivazioni; si trattava probabilmente dei seguaci della Chiesa bandita.\nI leader di questa setta possedevano una vasta biblioteca di testi arcani e occulti; gran parte di questi libri venne portata via dal dottor Dexter, quando la Chiesa venne bandita da Providence dopo l'atroce morte di Robert Blake. In seguito, la Chiesa della Saggezza Stellare fece la sua comparsa in altri luoghi, quali lo Yorkshire (Inghilterra), Chicago (Illinois) (dove era nota con il nome di \"Provvidenza Celestiale\"), Arkham (Massachusetts) e San Francisco (si pensa per\u00f2 che un incendio doloso abbia cancellato la presenza della setta nella citt\u00e0 californiana). Ristretti gruppi di fedeli risiederebbero tuttora in Canada.\nIl Culto della Lingua Insanguinata.\nIl Culto della Lingua Insanguinata nacque in Kenya e i suoi seguaci adoravano Nyarlathotep. Questa setta era presente in diverse aree del mondo, ma il gruppo di fedeli che aveva sede in Africa era di gran lunga il pi\u00f9 numeroso e potente.\nOrdine Esoterico di Dagon.\nL'Ordine Esoterico di Dagon era l'unico culto religioso presente nella cittadina di Innsmouth all'inizio del XX secolo. I suoi membri adoravano Padre Dagon, Madre Idra e, in minor misura, Cthulhu. Dagon e Idra erano intermediari verso le altre divinit\u00e0, pi\u00f9 che d\u00e8i essi stessi. I seguaci comunque sacrificavano per loro delle vite umane in cambio del rifornimento illimitato di oro e pesce.\nL'Ordine Esoterico di Dagon cominci\u00f2 a diffondersi a Innsmouth dopo che Obed Marsh, capitano di una flotta mercantile, ebbe fatto ritorno dai Mari del Sud nel 1838. Fu proprio durante i suoi viaggi, in particolare durante una tappa in Polinesia, che Marsh venne a conoscenza di questo culto e decise di esportarlo anche nelle sue terre d'origine.\nL'Ordine prevedeva che i suoi membri si sottoponessero a tre giuramenti: non dovevano raccontare a nessuno della sua esistenza, dovevano essere fedeli ad esso per sempre e, infine, dovevano sposare un abitatore del profondo e crescere o dare vita alla sua progenie. Quest'ultimo aspetto rese l'ibridazione tra umani ed esseri mostruosi la norma a Innsmouth.\nL'Ordine venne distrutto quando un discendente di Obed Marsh venne inviato dal Ministero del Tesoro statunitense a indagare sulla misteriosa cittadina, sospettata di essere sede di contrabbando di alcolici."}
{"id": "554181", "revid": "287204", "url": "https://it.wikipedia.org/wiki?curid=554181", "title": "Al cinema con il mostro", "text": "Al cinema con il mostro \u00e8 un'antologia di racconti horror curata da Peter Haining nel 1971.\nI racconti dell'opera hanno tutti una particolarit\u00e0: sono stati scelti perch\u00e9 da ognuno \u00e8 stato tratto un film horror. L'introduzione e la postfazione, infatti, sono curate da due grandi nomi del cinema di genere: Vincent Price e Christopher Lee.\nL'antologia \u00e8 dedicata alla memoria dell'attore britannico Boris Karloff, \u00ab\"gentleman del cinema e \"mostro\" per eccellenza\"\u00bb.\nIndice dei racconti.\nL'edizione italiana, traducendo i titoli dei racconti, ha scelto di usare il titolo del film che ne \u00e8 stato tratto. Visto che questo crea non pochi problemi per l'identificazione del racconto stesso, dove \u00e8 stato possibile si \u00e8 qui scelto di riportare i titoli nella loro veste originale."}
{"id": "554186", "revid": "124123", "url": "https://it.wikipedia.org/wiki?curid=554186", "title": "Nothelm del Sussex", "text": "Compare in una lettera del 692 in cui concesse terre a sua sorella No\u00f0gy\u00f0 e in cui viene definito \"Nothelmus rex Suthsax\u2019\" . L'ultima sua lettera in cui \u00e8 definito \"Nunna rex Suthsax\u2019\" \u00e8 datata al 714, ma andrebbe probabilmente postdatata al 717 . Avrebbe quindi regnato dal 692 (o da prima) al 717 (o anche dopo). La \"Cronaca anglosassone\" dice che combatt\u00e9 al fianco di Ine del Wessex contro Gerren re di Dumnonia nel \u00e8\n710."}
{"id": "554189", "revid": "339392", "url": "https://it.wikipedia.org/wiki?curid=554189", "title": "Nazionale di calcio della Citt\u00e0 del Vaticano", "text": ""}
{"id": "554193", "revid": "181699", "url": "https://it.wikipedia.org/wiki?curid=554193", "title": "Rete Manila 1", "text": "Rete Manila 1 chiamata anche Telemanila, \u00e8 stata un'emittente locale di Torino nata all'inizio degli anni ottanta.\nPrima Tv locale a colori, nasce infatti dalle ceneri di TVC tv che ha sempre e solo sperimentato il colore senza mai iniziare le trasmissioni, grazie alla tecnologia RGB fu avanguardista nell'utilizzo del chroma-key. Tra i personaggi famosi troviamo Pino Maffi ex TTI precursore di \"Colpo Grosso\" con gli spogliarelli delle casalinghe che in questa occasione crea il nuovo personaggio Tarzanpino. Debutto fra gli intrattenitori di Piero Chiambretti, gi\u00e0 conduttore a radio ABC italiana con \"Radio lupo\", che presentava con tono dissacrante, spesso su un divano dal cortile degli studi o esternamente via Lein\u00ec 40/f sede dell'emittente, forgiando il suo personaggio.\nL'emittente nel 1982 cambi\u00f2 il nome in \"Rete Manila,\" per poi essere acquisita da una casa d'aste milanese che in breve lasci\u00f2 le frequenze a R1, che ripet\u00e9 in alcuni orari la TV svizzera TSI.\nNel novembre 2006, il programma Matrix nel corso di una serie di puntate sulla storia delle tv libere, ha mandato in onda i vecchi filmati delle trasmissioni con un allora debuttante Piero Chiambretti. Il comico \u00e8 poi intervenuto, intervistato da Enrico Mentana, e ha raccontato divertito curiosi aneddoti sulla sua esperienza a Rete Manila 1.\nLe precedenti denominazioni.\nNuova Manila \u00e8 ultimo nome dell'emittente Rete Manila 1, citata nella cronologia di Chiambretti. \nNasce nel 1976 come TVC e trasmette sul canale 46 UHF di Torino. \nNel 1977 cambia nome e canale spostandosi sul 44 UHF. Il nome \u00e8 Radio Tele Manila, omonimo della Radio gi\u00e0 esistente. Nel 1980 le propriet\u00e0 radio e televisione si dividono e diventano Radio Manila e Rete Manila 1. Nel 1983 Rete Manila 1 viene acquisita da una casa d'aste milanese e viene chiamata Nuova Manila che durer\u00e0 fino al 1985, anno di chiusura definitiva della tv, venduta come ramo d'azienda e ancora oggi esistente con altre finalit\u00e0, con il vecchio nome di Rete Manila 1."}
{"id": "554199", "revid": "599013", "url": "https://it.wikipedia.org/wiki?curid=554199", "title": "Giuseppe Pes", "text": "La carriera al Palio di Siena.\nPur nato in Toscana, ad Asciano, il Pesse \u00e8 di famiglia originaria della Sardegna e si forma quale allievo del grande Andrea Degortes, detto Aceto. Nonostante il cognome comune, Giuseppe Pes non ha alcun legame di parentela con il fantino Dino Pes detto \"Velluto\".\nDopo la consueta maturazione nelle corse provinciali, esordisce al Palio di Siena il 2 luglio 1982, proprio di fianco al maestro Aceto. A chiamarlo \u00e8 il Montone, contrada che sembra non nutrire grandi aspettative, essendole toccata in sorte l'esordiente cavallina Cuana. In effetti la grande favorita \u00e8 la Selva con Aceto su Panezio (la micidiale coppia capace di vincere tre palii dell'Assunta consecutivi dal 1974 al 1976). Il giovane Pesse si dimostra per\u00f2 un ottimo fantino e, come gi\u00e0 accaduto alla prima prova, all'ingresso della Selva di rincorsa, schizza fuori dai canapi prendendo subito la testa e mantenendola con autorit\u00e0 fino al terzo bandierino, quando esplode la gioia dei montonaioli per una vittoria che sembrava impossibile. IL Pesse diventa il sedicesimo fantino nella storia del Palio ad aver vinto all'esordio (dopo di lui riusciranno nell'impresa solo Dario Colag\u00e8 detto Il Bufera il 2 luglio 1989 con la Lupa e Jonathan Bartoletti detto Scompiglio il 16 agosto 2007 con la Contrada del Leocorno).\nIl Montone lo conferma anche per la carriera successiva e, montando Arlem De Mores, rischier\u00e0 addirittura di centrare un clamoroso cappotto, insidiando sino all'ultima curva Panezio e Bazzino, che vinceranno per la Chiocciola. Ed \u00e8 proprio con la contrada dei Servi che Il Pesse correr\u00e0 buona parte dei Palii seguenti, carriere per\u00f2 sfortunate che faranno attendere al Pesse la seconda vittoria per 4 anni. \u00c8 infatti il 13 settembre 1986 quando si corre il Palio straordinario per celebrare il II centenario della nascita della moderna Comunit\u00e0 Civica Senese. Il Pesse viene nuovamente chiamato dal Montone, che gli affida la monta di Brandano, uno dei cavalli pi\u00f9 forti che abbiano mai calcato il tufo di Piazza del Campo. L'ostacolo principale \u00e8 per\u00f2 dato dalla contrada rivale, il Nicchio, che monta un altro fantino vittorioso all'esordio, Bastiano, con gi\u00e0 all'attivo 4 Palii vinti, sul veloce Figaro. In effetti la corsa sar\u00e0 una lotta a due tra le rivali, con il Nicchio che parte in testa, il Montone che esce dai canapi solo quinto ma si porta subito all'inseguimento. Il Pesse recupera terreno e, al secondo San Martino, approfitta di un errore di Bastiano, che prende la curva troppo largo. Davanti al palco delle comparse Il Pesse, affiancata la rivale, nerba ripetutamente e sorpassa Bastiano che non reagisce, perdendo la testa della corsa ed anche la faccia.\nGli anni che seguono non sono per\u00f2 dei migliori, ma con l'inizio degli anni novanta, complici le fasi calanti di Aceto e Bastiano, si apre la rivalit\u00e0 fra Il Pesse e un altro grande della Piazza, Cianchino.\nAlle due vittorie di Ladu nei Palii dell'Assunta del 1990 (proprio con il Montone) e di Provenzano del 1991 (con la Tartuca), risponde Il Pesse il 16 agosto di quello stesso anno con la Pantera. L'ostacolo principale \u00e8 proprio Cianchino, che monta il formidabile Benito ancora per la Tartuca e punta deciso al cappotto. Da una mossa rapidissima proprio la Tartuca parte prima, ma al primo Casato Cianchino cade, ostacolato da Bastiano che corre per la rivale Chiocciola. Ne approfitta il Pesse, il cui cavallo, Pytheos, sembra letteralmente un fulmine. Il barbero corre velocissimo e, con un vantaggio enorme, taglia il bandierino con un tempo da record, 1'12\"8, ad oggi la carriera pi\u00f9 veloce della storia del Palio.\nUn anno dopo il Pesse coglie il quarto successo. Stavolta a chiamarlo \u00e8 il Drago e il cavallo da montare \u00e8 nuovamente Pytheos. La carriera \u00e8 una lotta a tre tra Drago, Torre e Istrice. Quest'ultima mantiene la testa fino all'ultimo giro, quando Il Pesse lancia nuovamente il \"fulmine\" Pytheos e conquista il Palio.\nAl successivo Palio del 2 luglio 1993 Il Pesse corre per il Leocorno, montando il cavallo esordiente Barabba. Sulla carta le favorite sono la rivale Civetta (con il veterano Bazzino su Oriolu de Zamaglia) e la Chiocciola (con Cianchino su Galleggiante). In una manovra azzardata al primo San Martino, Bazzino per\u00f2 cade, ma Oriolu scosso prende deciso il comando. Dietro inseguono Leocorno e Chiocciola, che passano al secondo San Martino, quando lo scosso della Civetta si ferma. Il Pesse resta al comando e vince il suo quinto Palio, dimostrando di essere ormai uno dei \"big\" tra i fantini della corsa senese.\nIl 19 Settembre 1993 vince con i colori oro-rosso del Rione San Paolo il Palio di Asti.\nDue anni dopo il dualismo Cianchino-il Pesse si riaccende. Il 2 luglio 1995 il primo veste il giubbetto dell'Onda, il secondo quello della Pantera. Cianchino scatta primo alla mossa e conduce per tutta la carriera, con il Pesse che insegue per tutti i tre giri, senza tuttavia riuscire mai ad insidiare la prima posizione dell'Onda. Il 16 agosto le parti si invertono: Il Pesse, nel Leocorno su Bella Speranza, scatta primo e conduce per tutta la carriera davanti a Cianchino, che corre per l'Aquila, vincendo il suo sesto Palio.\nL'anno che segue, il 1996, \u00e8 invece sfortunato per Il Pesse. A luglio, con il giubbetto del Montone, il fantino ascianese monta nuovamente Bella Speranza ed \u00e8 l'ovvio favorito. Il Montone conduce la corsa fino al terzo giro, quando viene raggiunto e superato, senza reagire, all'esterno dall'Oca che monta una nuova promessa del Palio, Luigi Bruschelli detto Trecciolino. Ad agosto il Pesse va nella Lupa e monta Solstizio d'Estate, cavallo esordiente ma velocissimo. La Lupa \u00e8 di rincorsa ed entra fortissima alla mossa, prendendo in breve il comando. Al secondo San Martino per\u00f2 si fa forte il recupero del Montone, che affianca la Lupa. L'ostacolo reciproco tra le due contrade, che impattano nei palchi al Casato, favorisce il Bruco con Cianchino su Bella Speranza (segnata a quella carriera come Rosa Rosae), che si porta in prima posizione. Il Pesse tenta un disperato recupero, ma ormai \u00e8 troppo tardi e l'amarezza della sconfitta \u00e8 aumentata dal tragico infortunio di Solstizio d'Estate, che all'ultimo Casato si frattura entrambi gli anteriori e viene abbattuto.\nSe il 1996 \u00e8 l'anno da dimenticare, cos\u00ec non \u00e8 per il 1997, l'anno che consacra la figura del Pesse alla storia del Palio. Per il Palio di Provenzano (rinviato per pioggia al 3 luglio) viene chiamato dalla Giraffa a montare il formidabile Lobi's Andrea (ribattezzato Penna Bianca, per la macchia bianca sulla fronte): la carriera non ha storia e Il Pesse coglie il settimo trionfo. Ad agosto la Giraffa riceve in sorte un altro \"bombolone\", Quarnero, e si affida nuovamente al Pesse per tentare di cogliere uno storico cappotto. Alla mossa per\u00f2 la Giraffa parte attardata, con Cianchino nella Torre su Votta Votta, che prende il comando. Nelle retrovie per\u00f2 Il Pesse d\u00e0 luogo ad una furiosa rimonta e all'ultimo San Martino passa all'esterno la Torre, conquistando di forza l'ottavo sigillo personale, ma soprattutto uno storico cappotto per la Giraffa.\nL'impresa del 1997 fa del Pesse il fantino pi\u00f9 ambito della Piazza. Per il Palio dell'Assunta 1998 l'Onda lo chiama a montare nuovamente Penna Bianca, di gran lunga il barbero favorito del lotto. Quel Palio sar\u00e0 ricordato come uno dei pi\u00f9 drammatici di sempre: al primo San Martino l'eterno rivale Cianchino, che difende i colori della Torre, la nemica dell'Onda, cerca di ostacolare Il Pesse e si lancia con il cavallo contro di lui. La Fanfara, barbero torraiolo, piomba su Penna Bianca, coinvolgendo nell'impatto anche Tuareg, il cavallo del Bruco. Le tre contrade cadono rovinosamente e i barberi di Onda e Bruco si infortunano al punto che dovranno essere abbattuti.\nLa luce del trionfo torna a splendere per Il Pesse due anni dopo, nel 2000, quando giunge il nono successo. Per il Palio straordinario del 9 settembre, indetto per celebrare l'avvento del nuovo millennio, Il Pesse riceve la chiamata della Selva, che gli affida la monta del potente Urban II. Il binomio selvaiolo prende il comando gi\u00e0 al primo San Martino e domina la carriera.\nDopo il 2000 per\u00f2 Il Pesse non \u00e8 pi\u00f9 riuscito a vincere il Palio. L'epoca d'oro di Trecciolino e le affermazioni di altri giovani fantini non gli hanno permesso di cogliere il decimo successo. L'ultima carriera disputata finora dal Pesse \u00e8 quella del 2 luglio 2006, quando ha difeso i colori della Giraffa montando \"Delizia de Ozieri\".\nPresenze al Palio di Siena.\nCon i suoi 9 trionfi in 45 carriere disputate, \"Il Pesse\" \u00e8 annoverato di diritto fra i pi\u00f9 grandi fantini di sempre. Numerosi i suoi primati: la vittoria all'esordio (il 2 luglio 1982), la carriera pi\u00f9 veloce (nel Palio dell'Assunta del 1991) e il cappotto con la Giraffa (nel 1997). Ad essi va aggiunta la lunga striscia di Palii consecutivi disputati, ben 32, dal 2 luglio 1991 al 2 luglio 2006, a dimostrazione anche della correttezza di questo fantino, raramente oggetto di squalifiche.\nNella sua lunga carriera ha corso almeno una volta per tutte le contrade, eccezion fatta per Chiocciola, Nicchio e Tartuca.\n\"Le vittorie sono evidenziate ed indicate in neretto.\"\nLe presenze agli altri Palii.\n\"Il Pesse\" annovera nel proprio palmar\u00e8s vittorie anche in altre importanti rassegne paliesche italiane.\nAl Palio di Asti ha vinto una volta, nel 1993 per il Rione San Paolo, montando il cavallo Grand Prix.\nAl Palio di Legnano ha ottenuto due vittorie: nel 1987 su Alpha Shariba per la Contrada San Magno e nel 2002 su Pierino con i colori di Sant'Erasmo.\nAl Palio di Fucecchio \u00e8 riuscito invece ad imporsi ben tre volte: una, nel 1994, per la Contrada Querciola, e due, nel 1996 e nel 1999, per Porta Raimonda. Le tre affermazioni lo rendono in questa manifestazione il pi\u00f9 vittorioso di sempre insieme ad Angelo de Pau detto \"il Nano\". Proprio a Fucecchio corre ininterrottamente dal 1989 data del suo esordio (22 Palii all'attivo). Al Palio di Fucecchio \"Il Pesse\" ha indossato la casacca di Porta Raimonda dal 1995 al Palio di Maggio 2005, salvo le eccezioni del Palio Straordinario del 2000 e dei Palii 2002 e 2005: in questo lasso di tempo la Contrada rivale, Porta Bernarda, \u00e8 riuscita a vincere solo in quelle tre occasioni.\nHa infine vinto una volta il Palio della Costa Etrusca: accadde nel 1998 per il Comune di San Vincenzo su Cappotto."}
{"id": "554201", "revid": "122929836", "url": "https://it.wikipedia.org/wiki?curid=554201", "title": "Ronald McDonald", "text": "Ronald McDonald \u00e8 stata la principale mascotte della catena di fast food McDonald's Corporation. Il suo aspetto \u00e8 quello di un clown.\nStoria.\nNel 1960, al fine di fidelizzare le famiglie e soprattutto i bambini, un negozio in franchising di Washington sponsorizz\u00f2 un programma televisivo per bambini battezzato \"Bozo's Circus\" (il Circo di Bozo). Bozo il clown era un personaggio in franchising, interpretato a Los Angeles da Willard Scott. Quando lo spettacolo fu annullato, Scott fu assunto per rappresentare la nuova mascotte di McDonald's, Ronald McDonald, nei primi tre spot televisivi che includevano il personaggio, nel 1963. Il personaggio venne poi diffuso in tutto il resto degli Stati Uniti grazie ad una campagna pubblicitaria. Per accompagnare Ronald \u00e8 stata sviluppata un'intera truppa di personaggi usciti da McDonaldland: si sono potuti vedere dei personaggi somiglianti a degli hamburger e altri senza una forma particolare. Nel 1966, McDonald divenne portavoce ufficiale della catena."}
{"id": "554205", "revid": "124144441", "url": "https://it.wikipedia.org/wiki?curid=554205", "title": "Coppa UEFA 1979-1980", "text": "La Coppa UEFA 1979-1980 \u00e8 stata la 9\u00aa edizione dell'omonima competizione. Dominata dalle squadre tedesche, che occuparono tutti e quattro i posti in semifinale, venne vinta dall'Eintracht Frankfurt nella doppia finale contro il per la regola dei gol fuori casa.\nFormula.\nPer questa edizione la UEFA revoc\u00f2 il terzo club a Bulgaria e Germania Est, concedendolo invece alla Cecoslovacchia, oltre a dare ai detentori del Borussia M\u00f6nchengladbach il posto lasciato libero dalla rinuncia della squadra albanese: di conseguenza, in questa edizione la Germania Ovest pot\u00e9 schierare ben cinque squadre."}
{"id": "554206", "revid": "124123", "url": "https://it.wikipedia.org/wiki?curid=554206", "title": "Watt del Sussex", "text": "Regn\u00f2 insieme a No\u00f0helm. \u00c8 conosciuto solo dalle sue lettere, come quella del 692 in cui \u00e8 definito \"Wattus rex\", senza per\u00f2 alcuna indicazione del suo territorio. \u00c8 per\u00f2 probabile che regnasse sul Sussex, dato che \u00e8 attestato (di nuovo come \"Wattus rex\") in una lettera non datata (risalente forse al 705) di \"Bruny dux Suthsax\u2019\" insieme a \"Nunna rex\" (cio\u00e8 No\u00f0helm).&lt;br&gt;\n\u00c8 anche menzionato come \"Uuattus rex\" in un'altra lettera, erroneamente datata al of 775 e che si crede sia un falso .\nIl suo regno sarebbe iniziato nel 692 o prima e sarebbe durato almeno fino al 705."}
{"id": "554207", "revid": "547034", "url": "https://it.wikipedia.org/wiki?curid=554207", "title": "Santi Manganaro Passanisi", "text": "Biografia.\nCommerciante all'ingrosso di carta e di cartoni per l'imballaggio, fu appassionato di ciclismo ed entr\u00f2 nel mondo dello sport sul finire degli anni trenta come fondatore e presidente della Societ\u00e0 Ciclistica Etna.\nNel 1944 fond\u00f2 l'Unione Sportiva Elefante di cui fu presidente, debuttando cos\u00ec anche in ambito calcistico: la squadra partecip\u00f2 al Campionato siciliano 1944-1945. A conclusione del torneo, l'Elefante si fuse con l'Unione Sportiva Catanese, altra societ\u00e0 cittadina, dando vita all'Unione Sportiva Catanese Elefante, di cui fu presidente lo stesso Manganaro. \nNel 1946 un'ulteriore fusione societaria tra la Catanese Elefante e la Virtus Catania port\u00f2 alla nascita del Calcio Club Catania, di cui fu designato presidente. Gli fu vicepresidente Giuseppe Lorenti. Sotto la sua presidenza il Catania gioc\u00f2 in Serie C un anno anonimo e un anno vinse il girone (senza per\u00f2 venire promosso in Serie B). \nDopo la sua esperienza da massimo dirigente del club rossazzurro, si dedic\u00f2 alle sue attivit\u00e0 imprenditoriali. Ragioni di salute lo costrinsero ad avere sempre meno contatti con il mondo dello sport, pur non distaccandosene del tutto, essendo stato negli ultimi anni della sua vita presidente della societ\u00e0 catanese di pallanuoto della Rari Nantes."}
{"id": "554209", "revid": "122880", "url": "https://it.wikipedia.org/wiki?curid=554209", "title": "Exanguinotrasfusione", "text": ""}
{"id": "554213", "revid": "287204", "url": "https://it.wikipedia.org/wiki?curid=554213", "title": "Homo oeconomicus", "text": "Homo oeconomicus \u00e8 un concetto fondamentale della teoria economica classica: si tratta, in generale, di un uomo le cui principali caratteristiche sono la \"razionalit\u00e0\" (intesa in un senso precipuo, soprattutto come precisione nel calcolo) e l'interesse esclusivo per la cura dei suoi propri interessi individuali.\nIl modello.\nL\"homo oeconomicus\" (il termine richiama quello di \"Homo sapiens\") cerca sempre di ottenere il massimo benessere (vantaggio) per s\u00e9 stesso, a partire dalle informazioni a sua disposizione, siano esse naturali o istituzionali, e dalla sua personale capacit\u00e0 di raggiungere certi obiettivi. Il modello \u00e8 stato formalizzato in alcune scienze sociali, particolarmente nell'economia.\nL\"homo oeconomicus\" \u00e8 visto come \"razionale\" nel senso che egli persegue come obiettivo la massimizzazione del suo proprio benessere (definita da una certa funzione matematica detta funzione di utilit\u00e0). In altre parole, questi individui perseguono un certo numero di obiettivi cercando di realizzarli nella maniera pi\u00f9 ampia possibile e con i costi minori. Si noti che questa specifica definizione di \"razionalit\u00e0\" non ha niente a che vedere con il senso che il termine ha di solito nell'uso comune, oltre che nella filosofia e nell'etica; rispetto alla definizione data, infatti, non ha nessun'importanza se l'individuo stia cercando di acquistare, ad esempio, qualcosa di completamente inutile, purch\u00e9 lo desideri e lo fissi come suo obiettivo: acquistare pane o spazzatura sono due obiettivi perfettamente identici per la teoria economica, e l'uomo viene detto razionale se, acquistando ad esempio degli escrementi di topo in bottiglia, riesce a comprarne la massima quantit\u00e0 al prezzo migliore. Chiaramente, affinch\u00e9 l'obiettivo possa essere conseguito nel migliore dei modi, \u00e8 necessario che l'uomo sappia quali sono e saranno in futuro le sue pi\u00f9 urgenti esigenze, in modo da poter calcolare esattamente la migliore decisione da prendere in ordine all'acquisto di un certo paniere di beni e servizi.\nIn generale, le scienze sociali considerano questa un'ipotesi non realistica, da prendere con le molle. Il termine \u00e8 spesso utilizzato in senso dispregiativo nella letteratura accademica, in particolare dai sociologi, molti dei quali preferiscono spiegazioni strutturali alle azioni degli individui piuttosto che quella strettamente razionale.\nIn particolare, la razionalit\u00e0 attribuita all\"homo oeconomicus\" consiste nel fatto che egli:\nLa nozione di utilit\u00e0 \u00e8 sovente associata in economia a quella di benessere. Ne consegue che la somma delle utilit\u00e0 degli individui di una determinata societ\u00e0 viene considerata come \"benessere sociale\".\nAttribuendo a tutti gli agenti economici queste caratteristiche razionali, in un mercato interamente libero, si possono costruire dei modelli economici che massimizzano l'utilit\u00e0 di ciascuno, ovvero conformi alla subipotesi dell'efficienza del mercato\nCritica.\nL\"homo oeconomicus\" basa le sue scelte sulla valutazione della sua personale \"funzione d'utilit\u00e0\". Egli \u00e8 inoltre amorale, in quanto ignora qualsiasi valore sociale, o vi aderisce solo se vi intravede il proprio tornaconto. Alcuni ritengono che una tale ipotesi circa gli uomini sia non solo irrealistica, ma anche immorale.\nL'origine storica di questa impostazione metodologica e filosofica della teoria economica \u00e8 da attribuire a L\u00e9on Walras.\nEconomisti del calibro di Thorstein Veblen, John Maynard Keynes, Herbert Simon, e molti della scuola austriaca, criticano l\"homo oeconomicus\" come vero protagonista dei fenomeni macroeconomici e delle previsioni economiche. Essi attribuiscono un ruolo determinante all'incertezza nelle decisioni economiche, mettendo cos\u00ec in ombra l'idea di un uomo in grado ad ogni istante di calcolare freddamente l'ottimizzazione della funzione di utilit\u00e0 a partire dalle circostanze. Essi sostengono infatti che la conoscenza perfetta non \u00e8 realizzabile, da cui consegue che ogni attivit\u00e0 economica implica un certo rischio.\nGli studi empirici di Amos Tversky mettono in questione l'affermazione circa la razionalit\u00e0 degli investitori. Nel 1995, Tversky ha dimostrato la tendenza degli investitori a compiere scelte non rischiose in caso di guadagno, e scelte rischiose in caso di perdita. Gli investitori si sono rivelati poco aperti al rischio in caso di piccole perdite, ma indifferenti nei confronti di una piccola probabilit\u00e0 di una grossa perdita. Ci\u00f2 viola la razionalit\u00e0 economica cos\u00ec come solitamente intesa. Ulteriori ricerche sull'argomento, che hanno portato alla luce altre deviazioni degli attori economici dalla razionalit\u00e0 economica convenzionale, sono stati effettuati nell'ambito dell'emergente disciplina chiamata economia comportamentale. Con i risultati di Tversky concorda, tra gli altri, lo studio del professor Britan Knutson dell'universit\u00e0 di Standford, il quale mostra che la razionalit\u00e0 degli investitori scivola spesso verso l'emotivit\u00e0, quando si tratta di prendere delle decisioni finanziarie. (Rivista Neuron, settembre 2005 )\nAltre critiche del modello umano di \"homo oeconomicus\", come ad esempio quella di Bruno Frey, rilevano la soverchianza delle motivazioni estrinseche (ricompense e punizioni provenienti dall'ambiente circostante) rispetto alle motivazioni intrinseche. Per esempio, \u00e8 difficile se non addirittura impossibile comprendere in che modo l\"homo oeconomicus\" desideri essere un eroe di guerra o possa trovare una convenienza nell'esercizio della propria abilit\u00e0 manuale. Frey ed altri sostengono che un'eccessiva enfasi data alle ricompense ed alle punizioni pu\u00f2 mettere in ombra le motivazioni intrinseche, scoraggiandole: pagare il proprio figlioletto per l'aver svolto delle faccende domestiche, pu\u00f2 spingerlo a farlo non pi\u00f9 \u201cper aiutare la famiglia\u201d, ma solo per intascare la ricompensa.\nL'economia altruistica rifiuta il modello di egoismo non realistico, sostenendo che la gente ha degli amici nei confronti dei quali \u00e8 capace di essere pi\u00f9 o meno altruista, ci\u00f2 che viola il vincolo che le funzioni di utilit\u00e0 degli individui debbano essere reciprocamente indipendenti.\nUn'altra debolezza \u00e8 stata portata alla ribalta dai sociologi, i quali sostengono che l\"homo oeconomicus\" ignori una questione di fondamentale importanza, e cio\u00e8 l'origine sociale del \"proprio\" gusto e della \"propria\" funzione di utilit\u00e0, e propongono il modello di \"homo sociologicus\", per il quale i gusti sono parzialmente o addirittura completamente determinati dal contesto sociale.\nUlteriori critiche provenienti dalla tradizione psicoanalitica (intesa in senso ampio), sottolineano che il modello di \"homo oeconomicus\" ignora il conflitto interno nel mezzo del quale gli individui reali si trovano, come ad esempio quello fra scelte a breve termine e scelte a medio termine (come ad esempio il mangiare cioccolata ed il perdere peso) o tra obiettivi individuali e valori sociali. Tali conflitti possono portare a comportamenti \"irrazionali\" come incoerenza e nevrosi.\nUn'ulteriore critica contesta che il modello di \"Homo oeconomicus\" funziona come una profezia autoavverantesi, allorch\u00e9 un certo gruppo di persone (un'azienda, una societ\u00e0) accetta le sue premesse, in particolare l'idea che gli individui considerino sempre la loro funzione d'utilit\u00e0 e la cosiddetta \"mano invisibile\" come ci\u00f2 che fa s\u00ec che le decisioni prese nel proprio interesse massimizzino il benessere dell'intero gruppo. Le strutture di governo e le norme sociali di un tale gruppo effettivamente ricompenseranno l'egoismo e scoraggeranno o ridicolizzeranno comportamenti devianti quali l'altruismo, la correttezza o il lavoro di squadra; i loro idoli saranno quelli che pi\u00f9 spietatamente saranno in grado di massimizzare la propria funzione d'utilit\u00e0.\nIl pi\u00f9 eclatante caso di profezia autoavverantesi riguardante l\"homo oeconomicus\" \u00e8 stato riscontrato nell'insegnamento dell'economia. Diverse ricerche hanno mostrato che dopo aver frequentato dei corsi di economia, gli studenti si mostravano pi\u00f9 egocentrici di prima. Per esempio, si mostravano meno disposti a cooperare con altri in giochi tipo il Dilemma del prigioniero. Si veda al riguardo l'articolo di Thomas Frank ed al. (1993), citato alla fine.\nMettendo in relazione la dottrina degli economisti con la pratica dei teorici dell'economia, certi sociologi criticano la nozione di \"'homo oeconomicus\". Pierre Bourdieu ha scritto per esempio:\n\u00abIl mito dell\"homo oeconomicus\" e della \u201cteoria dell'azione razionale\u201d [sono delle] forme paradigmatiche dell'illusione scolat\u00ecstica che porta il sapiente a porre il suo pensiero in testa a coloro che agiscono ed a porre al principio della loro pratica, cio\u00e8 della loro \u00abcoscienza\u00bb, le sue proprie rappresentazioni spontanee o elaborate o, peggio, i modelli che ha dovuto costruire per rendere ragione della loro pratica\u00bb. Pierre Bourdieu, \"Les structures sociales de l'\u00e9conomie\" (\u201cLe strutture sociali dell'economia\u201d).\nBourdieu indica cos\u00ec che certe teorie economiche riposano su delle ipotesi comportamentali (ad esempio di consumo) certamente raffinate e razionali, ma che la gente fonda il suo comportamento sulle \u00abpiccole abitudini\u00bb legate al proprio passato o all'ambiente circostante. \nNon tutte le persone gestiscono e razionalizzano il proprio budget come fa l'economista; quindi, quando l'economista parla di \"homo oeconomicus\" come di un universale, non fa altro che proiettare su altri un comportamento che \u00e8 proprio soltanto a una piccola parte degli uomini.\nRisposte.\nGli economisti tendono a non essere d'accordo con queste critiche, sostenendo che pu\u00f2 essere interessante analizzare le conseguenze dell'egoismo soltanto nell'ambito di uno studio sui comportamenti altruistici o sociali: in altre parole, l'egoismo non \u00e8 un problema economico. Altri sostengono che bisognerebbe valutare le conseguenze di una cos\u00ec gretta avidit\u00e0 anche se solo una piccola percentuale ne fosse coinvolta. Ad ogni modo, gli economisti sostengono che la teoria resta in piedi anche se soltanto una piccola parte degli attori si comporta da \"homo oeconomicus\". In tal senso, il modello di \"homo oeconomicus\" viene considerato semplicemente come una prima tappa di un cammino verso la costruzione di un modello pi\u00f9 sofisticato.\nTuttavia, altri sostengono che l\"homo oeconomicus\" sia un'approssimazione ragionevole per il comportamento all'interno del mercato, perch\u00e9 la natura umana \u00e8 naturalmente, oltre che socialmente (all'interno di un mercato) portata all'individualismo. Non solo le regole interne del mercato spingono gli individui al calcolo dei costi e dei benefici, ma esse ricompensano, e dunque attraggono, i pi\u00f9 individualisti. Pu\u00f2 essere difficile applicare valori sociali (in quanto opposti all'interesse personale) in un mercato estremamente competitivo; ad esempio, un'azienda che rifiuti di inquinare potrebbe fallire per l'incapacit\u00e0 di competere.\nAlla diffusa critica che gli uomini in carne ed ossa non hanno accesso gratuito all'informazione infinita, n\u00e9 hanno la capacit\u00e0 di elaborare istantaneamente le informazioni a disposizione, alcuni sostenitori del modello di \"homo oeconomicus\" hanno risposto elaborando modelli di livello superiore pi\u00f9 realistici, contemplanti l'uso di una \u201crazionalit\u00e0 limitata\u201d e l'inserimento dell'invidia come fattore influenzante il comportamento.\nGli economisti pi\u00f9 raffinati sono in genere abbastanza coscienti della limitatezza del modello di \"homo oeconomicus\". In teoria, un pi\u00f9 affidabile modello di \"homo oeconomicus\" potrebbe essere costruito proprio tenendo conto delle critiche che gli sono state rivolte.\nNota: l'utilizzo della forma latina \"homo oeconomicus\" \u00e8 certamente di vecchia data; Persky (1995) lo fa risalire a Pareto (1906), ma sostiene che potrebbe essere precedente."}
{"id": "554214", "revid": "48344", "url": "https://it.wikipedia.org/wiki?curid=554214", "title": "Homo economicus", "text": ""}
{"id": "554218", "revid": "48479", "url": "https://it.wikipedia.org/wiki?curid=554218", "title": "Wuji quan", "text": ""}
{"id": "554220", "revid": "767487", "url": "https://it.wikipedia.org/wiki?curid=554220", "title": "Place Vendome (gruppo musicale)", "text": "I Place Vendome sono un progetto AOR ideato da Serafino Perugino della Frontiers Records nel 2005.\nBiografia.\nNel 2005, Serafino Perugino, presidente dell'etichetta discografica napoletana Frontiers Records, propose all'ex-cantante degli Helloween Michael Kiske di partecipare ad un progetto di rock melodico, cantando su pezzi scritti dal quotato produttore e bassista dei Pink Cream 69 Dennis Ward e dal loro cantante David Readman, e avendo come musicisti Kosta Zafiriou (batteria) e Uwe Reitenauer (chitarra) sempre dei Pink Cream 69, insieme a G\u00fcnter Werno, tastierista dei Vanden Plas. Il risultato \u00e8 un album molto acclamato dalle riviste musicali del settore e dai fan dell'ex Helloween.\nNel febbraio 2009 \u00e8 uscito il secondo disco intitolato \"Streets of Fire\". Rispetto al precedente disco, la Frontiers ha affidato la scrittura dei brani ad autori esterni alla band, tra i quali Magnus Karlsson, Torsti Spoof dei Leverage, Ronny Milianowicz dei Saint Deamon e Robert Sall dei Work of Art.\nDisco e critica.\nIn ogni modo, pur avendo venduto benissimo ed essendo un prodotto di qualit\u00e0 altissima (merito anche dell'ottima produzione), molti fans degli Helloween, dove Kiske cant\u00f2 per quasi un decennio, rimasero delusi anche da questo lavoro, oltre che dai molto pi\u00f9 melodici e tranquilli lavori solisti del tedesco. Comunque, resta un lavoro di alta fattura, consigliato a tutti gli amanti dell'AOR, e anche a qualche fan del vecchio power metal di mentalit\u00e0 un po' aperta. Sono infatti presenti le influenze dell'hard rock alla Pink Cream 69. Ad esempio, sulla traccia \"I will be gone\" si pu\u00f2 ascoltare un assolo di chitarra molto veloce che ricorda lo stile dei gruppi metal simili a quello in cui milit\u00f2 Kiske stesso."}
{"id": "554221", "revid": "82231", "url": "https://it.wikipedia.org/wiki?curid=554221", "title": "Pier Santi Mattarella", "text": ""}
{"id": "554223", "revid": "124123", "url": "https://it.wikipedia.org/wiki?curid=554223", "title": "Osric del Sussex", "text": "Esiste una lettera non datata di No\u00f0helm in cui compare Osric (come \"Osricus\") che non indica per\u00f2 il suo rango e neppure il suo territorio, in cui si elencano una serie di figure di alto rango, tra cui Eadberht vescovo di Selsey, il rango dei quali \u00e8 per\u00f2 omesso. La lettera \u00e8 databile tra il 705 e il 717."}
{"id": "554228", "revid": "119913757", "url": "https://it.wikipedia.org/wiki?curid=554228", "title": "Ispirazione", "text": "Con il termine ispirazione si intende una particolare alterazione della mente, del sentimento che spinge un individuo a dar vita ad un'opera. In molte culture, come attesta anche la stessa etimologia del termine, si ritiene che l'ispirazione sia l'azione di uno spirito divino o soprannaturale nell'uomo che si manifesta tramite rivelazioni di verit\u00e0 e realt\u00e0 non vedute da molti . Generalmente l'ispirazione presuppone nel soggetto in questione particolari predisposizioni che possono variare nelle differenti culture.\nIspirazione artistica.\nPer quanto riguarda le composizioni artistiche, l'ispirazione si riferisce ad una irrazionale ed incomprensibile esplosione di creativit\u00e0. Letteralmente il termine significa \"respirare su\" ed ha le sue origini in Grecia. Nelle prime discussioni sull'ispirazione (nelle opere di Omero e di Esiodo) \u00e8 fondamentale l'importanza riconosciuta al respiro di Dio. L'oracolo di Delfi, per esempio, cos\u00ec come altre sibille, riceveva dei vapori considerati divini da una caverna sacra ad Apollo prima di pronunciare la profezia.\nSecondo il pensiero greco, un poeta era ispirato quando cadeva in estasi e veniva trasportato al di fuori della sua mente, a contatto con i pensieri di Dio.\nLe divinit\u00e0 che concedevano l'ispirazione erano le Muse, guidate da Apollo.\nPer i poeti italiani del Dolce stil novo le Muse ispiratrici erano invece le proprie dame, donne trasfigurate in creature angeliche, simbolo di un ideale irraggiungibile.\nIl concetto di \"ispirazione\" come fenomeno mistico fu ripreso in Inghilterra, nel XVIII secolo, dalla nascente psicologia. Il filosofo John Locke, invece, descrisse l'ispirazione come un'eco mentale di idee che si richiamavano a vicenda.\nSecondo i romantici l'ispirazione era causata dal \"genio\", una specie di \"dio interno\" al poeta che fungeva appunto da fonte di ispirazione.\nGli scrittori romantici, come Edgar Allan Poe, Ralph Waldo Emerson e Percy Bysshe Shelley descrivevano l'ispirazione in termini molto simili a quelli dei Greci, ovvero come qualcosa di misterioso ed irrazionale. Era il genio che parlava dentro di loro che si limitavano a riportare per scritto quanto sentito. Tuttavia Emerson, nel suo saggio sull'\"Ispirazione\" parlava anche di modalit\u00e0 pratiche attraverso cui l'ispirazione sarebbe stata resa possibile o facilitata, come la vita in solitudine, la conversazione, ecc. In alcuni casi Samuel Taylor Coleridge parlava addirittura di scrittura automatica (sperimentata anche, molti anni pi\u00f9 tardi, da William Butler Yeats).\nSigmund Freud e gli psicologi successivi consideravano l'ispirazione localizzata all'interno della psiche dell'artista, grazie alla quale potevano riemergere conflitti psicologici non risolti o traumi infantili. L'ispirazione secondo Freud proveniva direttamente dal subconscio. Proprio per questo i surrealisti annotavano i momenti di ispirazione in diari o tramite la scrittura automatica, in quanto desiderosi di raggiungere la vera sorgente dell'arte.\nSecondo Carl Gustav Jung l'artista \u00e8 l'unico che dentro di s\u00e9 porta ancora le tracce di una \"memoria razziale\" non acquisita con l'esperienza ma derivante dal patrimonio genetico, ed \u00e8 colui che sente con maggiore forza, e quindi \u00e8 in grado di esprimerlo, il conflitto tra l'\"anima\" primitiva e l'ego civilizzato. Per questo l'ispirazione si configura di nuovo come una sorta di \"genio\" che riesce a portare alla luce quanto \u00e8 nascosto. Gli artisti che hanno seguito il pensiero di Jung hanno dato enfasi soprattutto al primitivismo e allo studio dell'arte e dei miti preistorici.\nSecondo i filosofi materialisti l'ispirazione rappresenta il conflitto tra la base economica e le posizioni sovrastrutturali economiche, oppure un dialogo inconsapevole tra ideologie in competizione, o anche lo sfruttamento di una \"fessura\" nell'ideologia della classe dominante. Comunque, in ognuno di questi casi, l'ispirazione \u00e8 propria di quegli artisti particolarmente predisposti a percepire i segnali di una crisi esterna.\nNella moderna psicologia l'ispirazione non \u00e8 studiata frequentemente, ma \u00e8 generalmente vista come un processo interamente interiore.\nIspirazione religiosa.\nIn alcune religioni (ebraismo, Cristianesimo, islam) l'ispirazione \u00e8 considerata alla base dei libri sacri, ritenuti rivelati da Dio. Nel cristianesimo l'ispirazione \u00e8 considerata come una forma di cooperazione tra agiografo e Dio, mentre nell'islam si insiste sul concetto di ispirazione verbale, ovvero dettatura di Dio al suo profeta."}
{"id": "554234", "revid": "36426", "url": "https://it.wikipedia.org/wiki?curid=554234", "title": "Francesco Salviati de' Rossi", "text": ""}
{"id": "554235", "revid": "1754574", "url": "https://it.wikipedia.org/wiki?curid=554235", "title": "Serra (Quattordio)", "text": "Serra (\"La S\u00e8ra\" in piemontese) \u00e8 una piccola frazione situata nel territorio del comune di Quattordio, in provincia di Alessandria, a poca distanza dal confine con la provincia di Asti.\nLa morfologia del territorio \u00e8 caratterizzata da un terreno pianeggiante, in cui spicca il colle su cui sorge l'abitato. Attraversano la pianura diverse stradine non asfaltate, che, passando attraverso i campi, consentono di raggiungere la regione \"Brezz\"i, nel comune di Refrancore e la piana di \"Piepasso\", l'altra frazione di Quattordio.\nIl centro della frazione \u00e8 la piazzetta antistante la chiesetta dedicata al patrono San Francesco, dove si affacciano i locali del \"centro ricreativo\" e della vecchia scuola elementare ora non pi\u00f9 utilizzata. Gli insediamenti abitativi, composti per lo pi\u00f9 da case coloniche, sono disposti lungo strada Montemagno e altre vie minori. Nelle vicinanze sono presenti anche ville e cascine.\nEconomia.\nL'economia \u00e8 prevalentemente agricola, basata sulle coltivazioni di grano, mais, orzo, avena e girasoli, ma nei pressi del torrente \"Gabbianella\" si possono trovare boschi di pioppo, destinati alla produzione di legname. Non mancano, inoltre, alcune vigne.\nFeste e gastronomia.\nOgni anno, a met\u00e0 agosto, si svolge la \"festa della Serra\", durante la quale si possono gustare i piatti tipici del territorio, come gli agnolotti, la polenta e cinghiale e la tradizionale \"fricia\", una particolare versione del fritto misto piemontese."}
{"id": "554237", "revid": "729019", "url": "https://it.wikipedia.org/wiki?curid=554237", "title": "Battaglia del Granico", "text": "La battaglia del Gran\u00ecco, nel maggio del 334 a.C., fu la prima grande vittoria di Alessandro Magno contro l'Impero Persiano. Svoltasi nell'Asia nord-occidentale, vicino a Troia, Alessandro riusc\u00ec a sconfiggere le forze dei satrapi persiani dell'Asia minore.\nForze in campo.\nLa stima del numero dei combattenti, secondo le varie fonti, ammontava a una cifra tra i 30.000 e i 35.000 uomini per i Macedoni e tra i 25.000 e i 32.000 uomini per i Persiani.\nLuogo.\nLa battaglia ebbe luogo sulla strada tra Abido e Dascylium (vicino all'attuale Ergili, in Turchia), presso il fiume Granico (l'attuale Biga \u00c7ay\u0131). La localit\u00e0 \u00e8 vicina al sito della leggendaria Troia.\nPreludio.\nConsolidata la sua posizione in Grecia e Macedonia dopo la morte del padre, Filippo II di Macedonia, nel 334 a.C. Alessandro si diresse in Asia. Varc\u00f2 l'Ellesponto da Sestos a Abydos e risal\u00ec la strada fino a Dascylium, capitale della satrapia di Frigia. I vari satrapi dell'Impero Persiano si allearono tra loro e cercarono la battaglia sulle sponde del fiume Granico. Un mercenario greco, Memnone di Rodi, sugger\u00ec di fare terra bruciata ritirandosi da Alessandro, ma il suo consiglio venne respinto.\nLa battaglia.\nSecondo lo storico Arriano, i persiani posizionarono la loro cavalleria di fronte alla fanteria e avanzarono sul lato destro (est) del fiume. L'esercito di Alessandro li incontr\u00f2 il terzo giorno di maggio, avanzando da Abydos. Le varie fonti riportano due versioni: in una Alessandro attacc\u00f2 immediatamente, mentre nell'altra egli attravers\u00f2 il fiume a monte e attacc\u00f2 all'alba del giorno successivo (su suggerimento del suo secondo in comando, Parmenione).\nIn ogni caso i Persiani avevano parte della cavalleria che entr\u00f2 in contatto con le prime unit\u00e0 macedoni arrivate sul posto. Alessandro guid\u00f2 gli Eteri in una carica vincente, mentre i fanti coprivano il resto della colonna da battaglia che si form\u00f2 contro i Persiani. La linea macedone era disposta con le pesanti falangi al centro e la cavalleria su entrambi i lati.\nLa battaglia ebbe inizio con una finta della cavalleria e della fanteria leggera della sinistra macedone, al comando di Parmenione. I Persiani rinforzarono pesantemente quel lato e la finta fu respinta ma, a quel punto, Alessandro aveva guidato la cavalleria nella sua classica carica a cuneo e irruppe nel centro della linea persiana. I Persiani contrattaccarono con uno squadrone di nobili a cavallo. I resoconti mostrano che nella mischia diversi nobili persiani di alto rango vennero uccisi da Alessandro in persona o dalle sue guardie del corpo. Il re macedone venne intontito da un colpo d'ascia di un nobile persiano ma, prima che questi potesse colpire definitivamente il condottiero, gli venne reciso il braccio con cui stava per infliggere il colpo mortale da Clito il Nero. Alessandro si riprese rapidamente.\nLa cavalleria macedone pieg\u00f2 quindi verso sinistra e inizi\u00f2 a circondare quella persiana, la quale era impegnata con il fianco sinistro della linea macedone dopo un'avanzata generale. Si apr\u00ec quindi un vuoto nella parte della linea di battaglia lasciata da poco sguarnita. La falla venne tappata dalla fanteria macedone che in questo modo impegn\u00f2 la fanteria persiana di scarsa qualit\u00e0 delle retrovie. A questa mossa entrambi i fianchi della cavalleria persiana si ritirarono, vedendo il collasso del centro. Anche la fanteria si diede alla fuga e molti vennero abbattuti durante la ritirata. Il persiano Arsite riusc\u00ec a salvarsi, ma sentendosi in colpa per la sconfitta, si suicid\u00f2.\nLe perdite totali dei Macedoni furono tra i 300 e i 400 uomini. I Persiani ebbero 2.000 fanti catturati, mentre circa 1.000 cavalieri e 3.000 fanti vennero uccisi, la gran parte dei quali durante la ritirata. Solo 2.000 degli 8.000 mercenari greci agli ordini di Memnone furono risparmiati e mandati ai lavori forzati nelle miniere del Pangeo, in quanto greci erano andati contro le leggi degli alleati. Il conquistatore diede grandi onori ai caduti, esentando da tasse genitori e figli dei combattenti defunti pi\u00f9 fedeli. Alessandro, nel trattare le spoglie nemiche fu diplomatico, inviando 300 armature ad Atene con un messaggio che ricordava: \u00abAlessandro, figlio di Filippo, e i Greci, eccetto gli Spartani, dedicano queste spoglie tolte ai barbari che vivono in Asia\u00bb; in questo modo dimostr\u00f2 umilt\u00e0 e rispetto. Le armature furono un ovvio riferimento ai 300 guerrieri spartani che nel 480 a.C. morirono con il re Leonida al passo delle Termopili.\nLo storico moderno Peter Green suggerisce che le differenze riscontrate nei vari resoconti della battaglia e l'ordine di battaglia apparentemente suicida dei Persiani (la cavalleria che difende un fiume dove non poteva eseguire nessuna carica e la posizione arretrata dei mercenari greci dove non potevano essere di alcuna utilit\u00e0) furono dovuti ad uno stallo di Alessandro durante le prime fasi della battaglia. Secondo la versione di Green, Alessandro trascur\u00f2 il consiglio di Parmenione e attacc\u00f2 immediatamente le posizioni persiane. L'argine ripido era adeguatamente sorvegliato dalla fanteria nemica, la quale fece piovere giavellotti su Alessandro e le sue forze. Queste vennero pesantemente colpite e costrette a ritirarsi. Alessandro allora accett\u00f2, risentito, il suggerimento di Parmenione, attravers\u00f2 il fiume nella notte in un punto sguarnito e combatt\u00e9 la battaglia all'alba del giorno seguente. La seconda parte della battaglia del Granico, che ritroviamo descritta nei vari resoconti, si svolse quindi senza l'attraversamento del fiume (che avvenne il giorno prima). Questo spiegherebbe gli insensati ordini di battaglia dei Persiani. La cavalleria persiana si sarebbe affrettata verso la posizione in cui di notte Alessandro aveva attraversato il fiume e avrebbe raggiunto il punto del primo scontro, con la fanteria pi\u00f9 lenta che si affrettava a raggiungere il campo di battaglia. Anche se Alessandro alla fine vinse la battaglia, avrebbe avuto ampi motivi per nascondere la sua iniziale prima sconfitta sul suolo asiatico e sarebbe stato riluttante ad ammettere di essersi sbagliato mentre Parmenione era nel giusto.\nConseguenze.\nLa battaglia del Granico rappresenta lo scontro dove Alessandro si trov\u00f2 pi\u00f9 vicino alla morte. Costrinse i Persiani a riconoscere l'esercito macedone come un serio avversario. L'effetto immediato della battaglia fu di liberare le citt\u00e0 greche in Asia Minore e stabilire una testa di ponte attraverso la quale Alessandro avrebbe potuto condurre nuove campagne contro l'Impero Persiano."}
{"id": "554238", "revid": "486946", "url": "https://it.wikipedia.org/wiki?curid=554238", "title": "Libro sacro", "text": ""}
{"id": "554241", "revid": "834", "url": "https://it.wikipedia.org/wiki?curid=554241", "title": "Salvador di Bahia", "text": ""}
{"id": "554242", "revid": "1543377", "url": "https://it.wikipedia.org/wiki?curid=554242", "title": "Flicker", "text": "In ambito elettrotecnico, il flicker \u00e8 lo sfarfallio di una lampada ad incandescenza percepibile dall'occhio umano.\n\u00c8 un fenomeno causato da rapide variazioni della tensione di alimentazione e pi\u00f9 precisamente del suo valore efficace in quanto la luminosit\u00e0 di una lampada ne \u00e8 direttamente correlata.\nLe cause di tale disturbo sono riconducibili all\"'inserimento\" e al \"distacco\" di grossi carichi connessi alla rete elettrica che lavorano in modo \"discontinuo\". Quindi un apparecchio che assorba anche una notevole potenza dalla rete se sempre attivo non genera flicker.\nDispositivi che generano flicker.\nMolti elettrodomestici con potenze non trascurabili come lavatrici, lavastoviglie, forni a microonde, ecc. possono generare questo tipo di disturbi in quanto richiedono rilevanti potenze dalla rete elettrica in modo discontinuo.\nIn ambiente industriale generano flicker i forni, le saldatrici ad arco elettrico, ecc.\nAnche gli enti di distribuzione dell'energia elettrica devono soddisfare precisi vincoli anche per quanto riguarda questo disturbo.\nCome scritto nella norma CEI 50160, \"Una delle propriet\u00e0 particolari dell'elettricit\u00e0 \u00e8 che, rispetto ad alcune delle sue caratteristiche, la sua qualit\u00e0 dipende pi\u00f9 dall'utente che dal produttore o dal distributore. In questi casi, l'utente \u00e8\nun collaboratore essenziale del fornitore al fine di mantenere la qualit\u00e0 dell'elettricit\u00e0.\", pertanto l'utente non \u00e8 in nessun modo dispensato dal generare disturbi nella rete e pu\u00f2 venir sanzionato se i propri utilizzatori generano alle altre utenze flicker.\nAnche l'immissione di energia elettrica verso la rete deve rispettare normative che rispettino vincoli relativi a questo fenomeno.\nParametri con cui si caratterizzano i flicker.\nSono stati definiti due parametri che cercano di rendere un fenomeno soggettivo (in modo simile a quanto realizzato per la sensibilit\u00e0 umana ai colori e ai suoni dove sono state introdotte delle curve di sensibilit\u00e0 standard) con delle regole oggettive che possano essere applicate nelle normative.\nLa misura di Pst e Plt si fa mediante apparecchi computerizzati detti in gergo \"flickerometri\" o \"flickermetri\".\nNormative.\nVa ricordato che le normative sono in continua evoluzione ed aggiornamento, particolarmente in questo settore."}
{"id": "554243", "revid": "1725819", "url": "https://it.wikipedia.org/wiki?curid=554243", "title": "7 Gold Telecity", "text": "Telecity \u00e8 una storica emittente televisiva privata del Piemonte. Trasmetteva da Castelletto d'Orba, dal \"Lavagello\" sulle frequenze del canale UHF 65. Successivamente si diffonde in Lombardia, Liguria e Valle d'Aosta. Ora trasmette con il logo e i programmi di 7 Gold, alternando perci\u00f2 trasmissioni a carattere regionale con trasmissioni di interesse nazionale.\nStoria.\n1976: la nascita di \"Telecity Piemonte\".\nTelecity nasce nel dicembre 1976 a Castelletto d'Orba, in provincia di Alessandria, da Radio City, con il nome di TeleRadioCity.\nFondata per iniziativa di Giorgio Tacchino, \u00e8 una delle prime reti televisive, nel 1977, a trasmettere a colori. La prima sede dell'emittente \u00e8 negli studi della maxidiscoteca \"La Rotonda\", in via Lavagello 31 a Castelletto d'Orba. Il bacino di utenza iniziale \u00e8 il basso Piemonte.\nL'emittente propone film, telefilm, cartoni animati (tra cui la serie \"Jeeg Robot d'acciaio\" e \"Candy Candy\"), rubriche sportive come \"Flash sport\", giochi, programmi per bambini, un telegiornale prevalentemente letto e musica di tutti i tipi, soprattutto disco e liscio. Molti sono i programmi musicali con i primi anonimi dj, che possono solo irradiare dischi in vinile o cassette e, nei casi pi\u00f9 fortunati, i primi video musicali, come quelli dei Pink Floyd. Dal \"Salone delle Feste\", lo show che si ripete in diverse serate \u00e8 condotto da Dino Crocco, il quale presenta anche da solo al mattino, anticipando lo stile dei programmi sul liscio di cui oggi abbondano le TV locali all'ora di pranzo. Crocco, infatti, diventa uno dei volti principali dell'emittente al punto che presenta sei trasmissioni serali in diretta alla settimana (\"Piano bar\", \"Liscio o col ghiaccio\", \"Il tombolotto\", \"Liscio non ti lascio\", \"Il giocolone\" e \"Caccia al campione\", cinque ore di diretta con ospiti illustri allo sbaraglio e uno spogliarello finale che fa molto scalpore). Fra gli altri programmi di TeleRadioCity ci sono le rubriche \"Il mercatino\" e \"Il topoclub\", quiz quest'ultimo condotto da Giusi Lercari con il leprotto Milcaro (alias Roberto Paravagna), lo spettacolo \"Viva la gente\" e \"Video show\", programma di filmati musicali condotto a giorni alterni da Paolo Vignolo detto \"Pappo\" e da Giusi, \"Stiamo insieme stamattina\", con Dede Vinci. L'emittente ripete anche \"Superclassifica Show\" (programma musicale in onda su molteplici televisioni locali), condotto da Maurizio Seymandi, \"\u00c8 fortissimo,\" condotto da Sabina Ciuffini e Claudio Lippi, \"A tre passi dal successo,\" condotto da Gianfranco D'Angelo e Annamaria Rizzoli, \"Sulla carozzella\" di Augusto Martelli, \"Viva la domenica,\" con Enzo Baldon e Palma Agati, \"Cosa bolle in pentola\" e la rubrica erotica \"Sexy follie\" in onda in ore notturne. Un altro show di successo \u00e8 \"Pigiama party,\" condotto da un certo Massi, per la regia di Beppe Recchia, un programma erotico ante-litteram anticipatore di \"Colpo grosso\". Lavorano a Telecity anche Renzo Arbore, Patricia Pilchard, Barbara D'Urso, Meo Cavallero e Franco Dutto.\nGi\u00e0 nel corso del 1977 il bacino di utenza si allarga a tutto il Piemonte, a Genova e alla Liguria, con alcuni \"sbordamenti\" in Lombardia (si vede, seppur con molti puntini anche in alcune zone di Milano citt\u00e0), ricevibile sul canale UHF 38.\n1978: la nascita di \"Telecity Liguria\".\nL'emittente nasce nel maggio del 1978 come struttura autonoma della Telecity di Castelletto d'Orba. La sua prima sede \u00e8 nei fondi della discoteca \"Maddox\", in via XII Ottobre a Genova. Proprio in questi studi \"underground\" vengono lanciati nel panorama televisivo personaggi come Corrado Tedeschi, Marco Predolin e tanti altri provenienti prevalentemente dal mondo radiofonico, stante anche il forte supporto di Radio City di Castelletto d'Orba, molto in auge a quei tempi.\nNel gennaio 1979 l'emittente trasloca in un grandioso edificio presso un cinema-teatro abbandonato in via Trento 22/r, nella cui galleria vengono ricavati uffici, la sede della radio, regia, emissione, centraline e uno studio di ripresa. Anche nelle attrezzature tecniche Telecity Liguria fa un grande investimento: telecamere, mixer video, videoregistratori ampex, per un'immagine di \"qualit\u00e0 Rai\". Per la sede genovese dell'emittente passano notissimi personaggi del mondo dello spettacolo: Raffaele Pisu con \"Gran Bazar\" (televendita ante-litteram), Ric e Gian, Enrica Bonaccorti, Oreste Lionello, Luciano Salce, Maria Grazia Buccella e registi di provenienza Rai come Riccardo Valentini, Giancarlo Nicotra e Beppe Recchia.\n1979: la nascita di \"Telecity Lombardia\".\nNel 1979, sulla scia del successo della sorella maggiore Telecity Piemonte di Castelletto d'Orba, nasce Trc Lombardia, ubicata ad Assago (alle porte di Milano) in via Einstein. Il programma \"cult\" di questo periodo \u00e8 \"La prima volta che...\" con Ric e Gian, regia di Beppe Recchia. Alcuni personaggi come Walter Chiari, Christian De Sica, Claudio Lippi e Barbara D'Urso collaborano con l'emittente.\nTelecity negli anni ottanta.\nTeleradiocity cambia nome in Telecity. All'inizio degli anni ottanta Telecity Piemonte e Telecity Lombardia, che avevano gi\u00e0 proposto una programmazione analoga, anche se leggermente diversa in alcune fasce orarie, si uniscono con la consociata ligure per offrire un unico identico palinsesto veicolato dal canale UHF 55. Tra gli show in onda in quel periodo che vale la pena ricordare vi sono \"Il Citro,\" condotto da Massimo Citro, \"Citylandia\", variet\u00e0 pomeridiano dedicato ai bambini condotto da Dino Crocco e realizzato al Dancing \"Lavagello\" di Castelletto d'Orba, \"Anni Verdi,\" con Giusi Lercari e il Leprotto Milcaro, \"Smart\", rubrica cinematografica a cura di Beppe Fiorito, il telefilm \"I Robinson - The Bill Cosby Show, \"le telenovelas \"Capricci e passione\" e \"Disperatamente tua\" con Amanda Gutierrez.\nA partire dal 1984 la rete aderisce al circuito \"Euro TV\". Il 25 giugno 1987, in occasione dei dieci anni dalla nascita, va in onda \"Buon compleanno Telecity\", uno speciale presentato da Dino Crocco ed Enzo Baldon, che ripropone le migliori trasmissioni dell'emittente tramite immagini di repertorio.\nI canali UHF su cui trasmette Telecity negli anni successivi variano: 24 e 44 in Lombardia, 38 e 46 in Piemonte, 47 e 50 ad Alessandria e provincia, 57 in Liguria.\nL'abbandono di \"Euro TV\" e la nascita di \"Italia 7\".\nNel settembre 1987, insieme alle sorelle Telecity Liguria e Lombardia e ad altri canali, Telecity abbandona Euro TV (che diventa \"Odeon TV\") per dare vita a \"Italia 7\", diventando un'emittente ripetitrice di programmi irradiati in tutta Italia. Vengono trasmesse le serie animate \"I cinque samurai\", \"Tartarughe Ninja\", \"Il ritorno dei Cavalieri dello Zodiaco\", \"Robotech\", \"BraveStarr\" e \"Ken il guerriero\", molte delle quali in prima assoluta per l'Italia, film e telefilm in prima visione (come il serial \"Falcon Crest\"), soap opera statunitensi al primo passaggio (\"I Ryan\", \"Il tempo della nostra vita\"), eventi sportivi (all'interno del settimanale \"Italia 7 Sport\") e soprattutto il celebre sexy-quiz \"Colpo grosso\", condotto da Umberto Smaila, in onda in seconda serata.\nNel 1988 viene inaugurato il nuovo centro di produzione di Milano, situato ad Assago in via Idiomi, dove, oltre a trovare posto la redazione del telegiornale lombardo, vengono registrati altri show locali che affiancano le produzioni di Castelletto d'Orba. Negli anni successivi vengono aperte le redazioni giornalistiche locali di Genova, situata in via di Francia, per l'informazione ligure, Torino, in corso Unione Sovietica, e Alessandria, in via Piacenza, per le rubriche e i notiziari piemontesi.\nNel 1994, durante l'alluvione in provincia di Alessandria, Telecity trasmette un ciclo di reportage realizzati nei luoghi del disastro da Dino Crocco, in veste di giornalista, e destinati ad una trasmissione di servizio intitolata significativamente \"Per non dimenticare\". In seguito a questa esperienza nasce l'idea di creare \"Tre minuti con\u2026\", una striscia quotidiana, contenuta nel \"Tg7\" di Alessandria, affidata a Dino Crocco, il quale affronta problematiche del quotidiano e si fa portavoce della gente comune.\nIl circuito nazionale \"7 Gold\".\nConclusasi l'irradiazione di Italia 7, nel 1999 l'editore di Telecity Giorgio Tacchino, con altri due editori (Giorgio Galante di Telepadova e Luigi Ferretti di Sestarete) fonda la syndication \"Italia 7 Gold\", che nel 2003 viene rinominata \"7 Gold\". Negli anni successivi varie televisioni private aderiscono al network 7 Gold, diffondendo il segnale gradualmente anche nel resto d'Italia. Telecity, la veneta Telepadova e l'emiliana Sestarete, alle quali si aggiunge la toscana TVR Teleitalia, diventano le principali TV di co-produzione del circuito. Il palinsesto \u00e8 composto da film, telefilm, anime, rubriche sportive e d'intrattenimento. Con il nuovo millennio, il centro operativo di Assago viene ampliato: comprende cinque studi televisivi, quattro regie, tutte in tecnologia digitale, per dare il via a grandi produzioni a carattere sportivo come \"Diretta Stadio\", approfondimento calcistico incentrato sulle partite di Serie A a cui lavoreranno, tra gli altri, i giornalisti sportivi Giorgio Micheletti, Mauro Bellugi, Pietro Anastasi, Giovanni Lodetti, Xavier Jacobelli e Fabio Santini.\nAi programmi di 7 Gold si alternano spazi riservati a trasmissioni di interesse locale gestiti liberamente dalle singole emittenti. Telecity manda in onda, come di consueto, telegiornali e rubriche informative registrati negli studi di Torino, Alessandria e Castelletto d'Orba per il Piemonte e la Valle d'Aosta, negli studi di Genova per la Liguria e in quelli di Assago per la Lombardia, anche se, per poter contribuire alla realizzazione delle trasmissioni nazionali realizzate ad Assago, divenuta sede legale dell'azienda, le altre sedi perdono parte della loro \"identit\u00e0\" locale, contando un minor numero di produzioni all'attivo. La sede amministrativa del consorzio, per\u00f2, resta a Castelletto d'Orba, proprio dove tutto \u00e8 iniziato e, dove continuano a vedere la luce molteplici variet\u00e0 musicali, condotti dal veterano Dino Crocco, veicolati su Telestar.\nLavorano a Telecity i conduttori Massimo Villa e Danilo Freri e i giornalisti Riccardo Revello, Fulvio Collovati, Emilio Bianchi e Roberto Poletti, a cui \u00e8 affidata la rubrica quotidiana lombarda di approfondimento politico \"Aria Pulita\". Successivamente il programma viene adattato e ritrasmesso anche nelle altre due regioni del gruppo con la conduzione assegnata ai giornalisti delle redazioni di Torino, dove il direttore \u00e8 Ivano Patitucci e i principali conduttori sono Carla Ruffino e Roberto Monteriso, Alessandria, dove il ruolo di direttore spetta a Ketti Porceddu e i volti maggiormente noti sono Dede Vinci e Alessandra Dellac\u00e0, e Genova, a cui fa capo Marco Benvenuto. In Lombardia, dove la testata \u00e8 diretta da Gabriele Politi, Poletti viene sostituito poi da Simona Arrigoni, coadiuvata da Roberto Villani e Michele Avola.\nTelecity sulla piattaforma satellitare.\nDal dicembre 2010 Telecity era disponibile anche attraverso la televisione satellitare, sulla frequenza 11541 verticale dei satelliti Hotbird, in modalit\u00e0 \"free to air\" e inclusa nella lista canali dei decoder ufficiali Tiv\u00f9sat e in quella Sky Italia (al numero 838). Il 25 gennaio 2012, per\u00f2, ha abbandonato la frequenza satellitare rimanendo visibile solo in digitale terrestre.\nIl passaggio al digitale.\nNel 2010 i programmi di Telecity 7 Gold e delle altre reti regionali collegate passano al digitale. Telecity 7 Gold prosegue la trasmissione dei programmi del circuito 7 Gold (\"Diretta Stadio\", \"Il processo di Biscardi\", \"Tg7 Sport\" e altri) e comprende nel suo palinsesto anche rubriche di servizio territoriali: il proprio tg regionale (due edizioni giornaliere in Piemonte e Liguria alle 12.30 e alle 19.00, e una in Lombardia alle 19.00) e una serie di programmi autoprodotti: \"Tg Salute\", magazine di medicina; \"Aria pulita mattina\", rassegna stampa e talk d'attualit\u00e0 con ospiti in studio, in onda dal luned\u00ec al venerd\u00ec dalle ore 7.00 sotto la guida di Simona Arrigoni; \"Aria pulita\", approfondimenti locali in programma alle 12.00 (ogni sede propone la propria versione - in Piemonte, poi, passata al nuovo canale Telecity 1) e la versione piemontese di \"Musica insieme\" poi rinominata \"Musica in allegria\" (precedentemente trasmessa da Telecity 1) che, in seguito alla scomparsa di Dino Crocco, continua ad essere guidata da Romina, e al suo fianco vi \u00e8 il nuovo conduttore Maurizio Silvestri.\nAltre trasmissioni del periodo sono \"L'equilibrista\", talk trasmesso in prima serata gi\u00e0 dal 2007 su Italia 8 (nell'epoca \"Milano+\"), trasloca sulla rete madre nel 2011; \"Filo diretto\", striscia quotidiana della durata di trenta minuti che d\u00e0 voce ai telespettatori che possono intervenire in diretta per esprimere le problematiche sociali e urbane di tutti i giorni, in onda alle ore 12.00 in Piemonte e Liguria in sostituzione di \"Aria pulita\" (come per la rubrica che la precedeva, anche per \"Filo diretto\" ogni redazione ne realizza il proprio adattamento); \"Goal&amp;Goal\", notiziario calcistico a cadenza settimanale incentrato sulle squadre del e della , trasmesso solo in Liguria, curato da Marco Benvenuto.\nLa crisi economica.\nDal 2012 al 2018 il gruppo televisivo \u00e8 rimasto coinvolto nella crisi che ha travolto molte emittenti locali: di conseguenza, all'inizio del 2017 l'azienda ha annunciato settanta esuberi tra giornalisti, tecnici, operatori e impiegati distribuiti nelle cinque redazioni. A fronte di un processo di ristrutturazione sono state chiuse le sedi di Torino e Genova e ridimensionato il personale di Castelletto d'Orba, Milano e Alessandria. Quest'ultima redazione, sempre coordinata da Ketti Porceddu, dal settembre 2017 si occupa del \"Tg7\" e di tutte le trasmissioni d'informazione che coprono le aree del Piemonte e della Liguria. Nonostante la riduzione dei siti, i dirigenti hanno esposto l'intenzione di mantenere in vita nei palinsesti gli spazi informativi per i cittadini e di avere in cantiere un nuovo progetto editoriale.\nEmittenti affiliate a Telecity.\nNella seconda met\u00e0 degli anni ottanta nasce dapprima Telestar, e poi Italia 8, che da allora affiancano le produzioni di Telecity con un orientamento prevalentemente commerciale e di intrattenimento musicale. Entrambe hanno sede a Castelletto d'Orba, la prima diffonde le proprie trasmissioni in Piemonte, Lombardia e Liguria, la seconda, invece, solo in Piemonte e Lombardia.\nEmittenti del digitale terrestre.\nNel 2010 i canali che affiancano Telecity 7 Gold nel mux in digitale sono:\nNel 2017 i canali sono:\nTelecity 2 \u00e8 stato chiuso nel 2020 ed \u00e8 divenuto un duplicato di Canale 77.\nTelecity 1.\nCon il passaggio dei canali televisivi dalle frequenze analogiche a quelle digitali, viene lanciato Telecity 1 (che per un breve periodo si chiama Telecity 2), nel mese di novembre del 2010. Trasmette il telegiornale locale, alcune rubriche d'informazione regionale, documentari, telefilm, dirette sportive (solo nella regione Liguria), film in prima serata e un programma pomeridiano d'intrattenimento e folklore dialettale ideato e condotto da Maurizio Silvestri chiamato \"A l'onbra da a lanterna\". Inoltre, ripropone in replica \"Aria pulita mattina\" e \"Tg7 Sport\" dell'ammiraglia 7 Gold. Il palinsesto per la regione Lombardia comprende all'ora di pranzo il veterano show piemontese \"Musica insieme\", realizzato negli studi di Castelletto d'Orba (in Piemonte e Liguria visibile su Telecity 7 Gold), mentre in Piemonte e Liguria vanno in onda le versioni locali della rubrica d'attualit\u00e0 \"Aria pulita\". Nel 2011 \"Aria pulita\" si trasferisce su Telecity 7 Gold, cos\u00ec \"Musica insieme\", nel frattempo divenuta \"Musica in allegria\", entra anche nei palinsesti delle altre due regioni. Nel corso dell'anno prendono il via altri variet\u00e0 musicali e vengono accolti tra i programmi dell'emittente anche le produzioni musicali della sede milanese (fino ad allora in onda su Italia8 e Telestar). Spariscono film, telefilm e documentari, e Telecity 1 diviene, cos\u00ec, una rete tematica completamente dedicata all'intrattenimento musicale. Nel 2012 il progetto si estende a livello nazionale: Telecity 1 si tramuta in 7 Gold Musica e gradualmente si diffonde in gran parte d'Italia. Su questa nuova syndication trovano spazio i programmi gi\u00e0 esistenti e nuove produzioni.\nDa inizio marzo 2015 nelle regioni di Nord-Ovest il canale 7 Gold Musica riassume il nome Telecity 1 senza sensibili mutamenti nella programmazione. Entro fine anno il segnale nel resto del Bel Paese si spegne e cos\u00ec si conclude il progetto 7 Gold Musica. Gli show musicali da ora sono ricevibili solo in Piemonte, Lombardia, Liguria e Valle d'Aosta.\nDa settembre 2016 prende il via \"Grigi nel cuore\", una trasmissione dedicata all' condotta da Luca Lovelli e Annalisa Pezzano, in onda ogni marted\u00ec in prima serata per la citt\u00e0 di Alessandria. Nel 2017 vengono introdotti nuovi spettacoli musicali ma anche alcuni spazi informativi e di altro genere, mostrando un'identit\u00e0 non pi\u00f9 unicamente musicale.\nAscolti.\nSia nel 2013 che nel 2014 Telecity 7 Gold risulta la rete locale pi\u00f9 seguita in Piemonte, Lombardia e Valle d'Aosta, mentre Telecity 7 Gold Musica \u00e8 terza fra le televisioni piemontesi. Nel 2015 l'ammiraglia rinnova il primato in Piemonte, mentre nel 2016 lo riottiene in Valle d'Aosta. Negli anni successivi \u00e8 di nuovo al primo posto in entrambe le regioni e seconda in Liguria.\nProgrammi storici.\nLa lista elenca i principali programmi andati in onda su questa emittente dalla sua nascita (1976) alla fusione con 7 Gold (1999), perci\u00f2 sono presenti le trasmissioni locali passate (anche quelle andate in onda dopo il 2000) e vari programmi appartenenti ai circuiti Euro TV e Italia 7, che venivano ripetuti da Telecity.\nMultiplex Telecity.\nAlessandria e provincia.\nCity Radio Tv trasmette tramite DVB-T nella citt\u00e0 di Alessandria e provincia sulla frequenza UHF 51.\nPiemonte.\nTelecity Piemonte trasmette tramite DVB-T in Piemonte sulla frequenza UHF 45.\nValle d'Aosta.\nTelecity Valle d'Aosta trasmetteva tramite DVB-T in Valle d'Aosta sulla frequenza UHF 43.\nLombardia.\nTelecity Lombardia trasmette tramite DVB-T in Lombardia sulla frequenza UHF 45.\nLiguria.\nTelecity Liguria trasmette tramite DVB-T in Liguria sulla frequenza UHF 24."}
{"id": "554252", "revid": "119713941", "url": "https://it.wikipedia.org/wiki?curid=554252", "title": "ZiLOG", "text": "ZiLOG (spesso citata come Zilog) \u00e8 una societ\u00e0 produttrice di CPU fondata da Federico Faggin nel 1974 negli Stati Uniti d'America.\n\u00c8 famosa per la sua serie di processori Z80 a 8 bit, compatibili con gli Intel 8080.\nStoria.\nLa creazione.\nZiLOG fu fondata in California nel 1974 da Federico Faggin, che lasci\u00f2 Intel dopo aver lavorato sull'Intel 8080.\nDopo il notevole successo dello Z80, ZiLOG introdusse CPU a 16-bit (lo Z8000) e a 32-bit (lo Z80000), ma non ebbero grande successo e la compagnia si concentr\u00f2 sul mercato dei microcontroller, producendo sia CPU base che circuiti integrati per applicazioni specifiche (ASIC) e prodotti standard (ASSP) progettati attorno a CPU. Oltre ai microprocessori, Zilog realizz\u00f2 molti altri prodotti, il pi\u00f9 famoso dei quali fu il controllore per comunicazioni seriali Z8530, usato sulle Sun SPARCstation e SPARCserver.\nL'acquisizione da parte di Exxon.\nLa compagnia divenne una sussidiaria di Exxon nel 1980, ma la dirigenza ed i dipendenti la ricomprarono nel 1989. Divenne pubblica nel 1991, ma fu acquisita nel 1998 dalla Texas Pacific Group, che, a seguito del crollo del prezzo dei chip, riorganizz\u00f2 la compagnia secondo il capitolo 11 del codice di bancarotta statunitense, sul finire del 2001.\nAttivit\u00e0.\nHa centri di ricerca e sviluppo a San Jose in California, a Meridian nell'Idaho, a Seattle nello Stato di Washington, a Bangalore in India ed a Shanghai in Cina. Ancora oggi, a 40 anni dalla sua introduzione, ZiLOG produce e commercializza il suo prodotto pi\u00f9 famoso, lo Z80, che si \u00e8 dimostrato essere una tra le pi\u00f9 longeve CPU mai realizzate, impiegata in una moltitudine di sistemi embedded."}
{"id": "554255", "revid": "767487", "url": "https://it.wikipedia.org/wiki?curid=554255", "title": "The Descent - Discesa nelle tenebre", "text": "The Descent - Discesa nelle tenebre (\"The Descent\") \u00e8 un film del 2005 scritto e diretto da Neil Marshall.\n\u00c8 stato proiettato prima in Europa (Italia compresa) che negli Stati Uniti. La distribuzione USA ha preteso dal regista un diverso montaggio, con alleggerimento di alcune situazioni estreme, soprattutto nelle fasi finali del racconto. La versione europea, tuttavia, risulta essere preferita, ambita e richiesta (in versione home video) anche dagli appassionati americani del film.\nNonostante le apparenze, il film \u00e8 stato girato completamente nel Regno Unito, simulando molto realisticamente l'ambientazione sui Monti Appalachi negli Stati Uniti.\nTrama.\nTre amiche sono abituate a riunirsi periodicamente per praticare sport estremi. La prima scena del film le ritrae mentre stanno praticando rafting. Durante i momenti in cui le amiche si preparano per salutarsi, si intuisce che fra una di loro, Juno, e il marito della protagonista Sarah, possa esserci un sentimento\nPoco dopo una di loro, Sarah, sopravvive ad un cruento incidente stradale causato dalla distrazione del marito Paul, che era alla guida dell'auto, in cui perdono la vita Paul stesso e la loro figlia Jessie, di quattro anni.\nUn anno dopo, sperando di aver elaborato il terribile lutto, Sarah accetta di ritrovarsi con le altre amiche, Juno e Beth, per una nuova avventura. Al trio si aggiungono altre tre ragazze: Rebecca, Sam e la giovane spericolata Holly.\nIl gruppo passa la serata in montagna a conoscersi e a bere birra e, rivangando vecchie avventure, Sarah ricorda che Paul usava spesso la frase \"Amare ogni giorno\".\nL'indomani mattina il gruppo parte a bordo di due fuoristrada per recarsi all'imbocco di un complesso di grotte collocate nei Monti Catskill, nello Stato di New York.\nJuno ha organizzato l'escursione e, come d'abitudine, guida le amiche. Munite di adeguate attrezzature, le sei ragazze si calano con le funi in una profonda apertura fra le rocce. Dopo l'iniziale stupore per le meraviglie naturali del luogo, la discesa speleologica inizia a complicarsi.\nSarah rimane intrappolata in uno stretto cunicolo e viene presa da un attacco di panico. Beth torna indietro a recuperarla ma inaspettatamente la strettoia inizia a franare su di loro e la ragazza fa appena in tempo a portare fuori l'amica quando il crollo ostruisce definitivamente la via del ritorno. Le sei sono ora intrappolate nel sottosuolo e quindi costrette a cercare una via d'uscita, dato che \u00e8 impossibile tornare indietro, ma dopo un litigio Juno \u00e8 costretta a rivelare alle amiche di averle trascinate in un luogo diverso da quello concordato, un enorme complesso sotterraneo inesplorato di cui nessun manuale specialistico parla, e a peggiorare la gi\u00e0 disperata situazione sono le errate indicazioni fornite ai centri di soccorso prima della spedizione.\nDurante l'accesa discussione che ha coinvolto le amiche, Sarah comincia a percepire strani rumori e movimenti nel buio, ma non d\u00e0 loro un'eccessiva considerazione nonostante la insospettiscano; il gruppo, inizia cos\u00ec ad avventurarsi lungo la serie di cunicoli alla ricerca di una via di uscita.\nAffrontati una serie di ostacoli (durante i quali scoprono un gancio e un casco in ferro, segno che altri speleologi sono gi\u00e0 passati di l\u00ec circa un secolo prima) la squadra arriva nei pressi di una stanza apparentemente senza uscite, ma Beth grazie ad un fuoco di segnalazione acceso da Juno nota raffigurati sulla parete frontale una sorta di graffiti rupestri, rappresentanti una rudimentale mappa del complesso che raffigura una seconda uscita dalle grotte; il ritrovamento entusiasma il team che speranzoso inizia a cercare la via di uscita, ma nel buio qualcosa si muove.\nHolly, la pi\u00f9 giovane del gruppo, si addentra precipitosamente in un cunicolo appena scoperto e scambiando un'esalazione di fosforo (proveniente dalle stesse rocce) per la luce esterna inizia a correre ed incautamente scivola in una cavit\u00e0 fratturandosi una gamba.\nLa stessa Sarah trova conferma dei suoi presagi: in un'ampia area stalattitica la sua torcia illumina un essere dalle sembianze umane. Chiama le compagne, ma un attimo dopo l'umanoide \u00e8 scomparso: non le credono.\nTerminata la fasciatura della gamba di Holly, le ragazze si rimettono in marcia sempre pi\u00f9 impaurite. La situazione volge al peggio: prima odono strani versi, poi vengono attaccate da un'intera comunit\u00e0 di creature feroci. Disperse nel buio e separate, ciascuna di loro tenta di sopravvivere alle aggressioni degli abitatori delle grotte che si rivelano essere ominidi mutanti, abituati da sempre a vivere nell'oscurit\u00e0 assoluta e a nutrirsi di qualsiasi creatura vivente trovino\nLa caccia prosegue e Holly viene uccisa dai mostri, Juno \u00e8 armata di piccozza e riesce a difendersi dagli attacchi. Inavvertitamente ferisce gravemente Beth e, paralizzata dallo shock di quanto aveva fatto, l'abbandona in agonia nonostante le sue richieste di non lasciarla. Contemporaneamente Sarah si ritrova sola e senza torce. Usando la telecamera di Holly dotata di visione notturna, si accorge di essere in una sorta di deposito per carcasse animali dove trova anche ossa umane e una borraccia di metallo. Le passa vicino un umanoide, ma restando ferma (e completamente in silenzio) questo non la trova e se ne va. Ne deduce che gli umanoidi si muovono e cacciano tramite ultrasuoni, alla stessa maniera dei pipistrelli, e deduce anche la cecit\u00e0 delle creature.\nSuccessivamente ritrova un'agonizzante Beth che le dice che \u00e8 stata Juno a ridurla in fin di vita e ad abbandonarla. C'\u00e8 dell'altro: Juno aveva avuto una relazione segreta con Paul, suo marito, e Beth mostra un ciondolo che ha strappato a Juno prima che l'amica la abbandonasse: sopra c'\u00e8 incisa la frase preferita di Paul: \"Amore ogni giorno\". Beth chiede un favore all'amica e questa la \"finisce\" con un colpo alla testa.\nRimasta sola nella caverna, Sara viene attaccata dalle creature e si difende come meglio pu\u00f2 mentre Juno con le altre sopravvissute Sam e Rebecca la stanno cercando e, sentite le sue urla, provano a raggiungerla.\nNel cercarla vengono sopraffatte dalle creature e Juno resta sola dopo essersi tuffata in un lago sotterraneo, risalite le rocce viene raggiunta da Sarah che le chiede chiarimenti su cosa ne sia stato di Beth e lei nega di averla lasciata viva.\nNel tentativo di trovare una via di fuga, rimaste sole Sarah e Juno, gli umanoidi si ammassano in gruppo per tentare di sopraffarle e dopo una dura lotta queste ultime sconfiggono i mostri si trovano faccia a faccia tra di loro. Sarah, anzich\u00e9 aiutare la sua compagna, la ferisce ad una gamba e le mostra il ciondolo, prova del tradimento, lasciandola in balia dei mostri per vendicarsi dell'abbandono di Beth e della relazione col marito, e si d\u00e0 alla fuga.\nSarah, convinta di essere prossima ad un'uscita si mette a correre ma cade a terra. Rialzatasi si mette a correre nuovamente e riesce a raggiungere l'uscita ed entrare nel fuoristrada delle compagne. Acceso il motore fugge terrorizzata dal luogo nel quale si trovava e solo una volta raggiunta la strada principale si ferma per calmarsi. Giratasi, vede per\u00f2 l'immagine di Juno ferita fissarla dal sedile di fianco. Solo a questo punto la donna si accorge di non essere affatto riuscita a fuggire dalla grotta ma di aver sognato dopo aver sbattuto la testa e si ritrova a fissare il vuoto della caverna senza speranza di uscita.\nIl film termina con Sarah rimasta sola, che ha una visione del compleanno mai avvenuto della figlia morta, mentre fissa il vuoto nella caverna davanti a una torcia e in sottofondo le urla degli umanoidi.\nProduzione.\nQuando Neil Marshall accett\u00f2 la proposta di dirigere un film horror dopo il successo di \"Dog Soldiers\", il regista decise di selezionare un cast completamente al femminile ritenendo che ci fossero in giro troppi pochi film dell'orrore dotati di questa caratteristica. Le riprese sono state eseguite in Gran Bretagna nonostante l'ambientazione del film sia statunitense. La cava che possiamo osservare nel film \u00e8 in realt\u00e0 una ricostruzione, non una grotta reale, in quanto gli addetti ai lavori hanno considerato troppo rischioso lavorare in simili condizioni.\nPer quanto riguarda il design delle creature presenti nel film, il regista ha cercato di elaborare la figura di ominidi che hanno vissuto per cos\u00ec tanto tempo in cui ambiente ostile da adattarsi completamente ad esso. Il cineasta ha dunque immaginato creature che avessero perso la vista e sviluppato molto udito e olfatto e per questo hanno un forte vantaggio in un ambiente privo di luce. Inoltre il cast non ha avuto modo di vedere le creature prime della riprese cos\u00ec da ottenere delle reazioni di terrore pi\u00f9 autentiche da parte delle attrici.\nEdizione italiana.\nIl doppiaggio della versione italiana \u00e8 stato diretto da Danilo De Girolamo che ha curato anche l'adattamento dei dialoghi originali.\nEdizione statunitense.\nLa versione americana ha un finale pi\u00f9 positivo, infatti il film finisce subito quando Sarah riesce a fuggire in macchina escludendo l'ultimo segmento che la vede ancora in balia delle creature.\nSequel.\nNel 2009 \u00e8 uscito il sequel del film intitolato \"The Descent Part 2\", inedito in Italia."}
{"id": "554256", "revid": "6340", "url": "https://it.wikipedia.org/wiki?curid=554256", "title": "Anna Maria Enriquez Agnoletti", "text": ""}
{"id": "554257", "revid": "287204", "url": "https://it.wikipedia.org/wiki?curid=554257", "title": "Burbank (California)", "text": ""}
{"id": "554258", "revid": "26517", "url": "https://it.wikipedia.org/wiki?curid=554258", "title": "Descent (film)", "text": ""}
{"id": "554261", "revid": "2048534", "url": "https://it.wikipedia.org/wiki?curid=554261", "title": "Destrano", "text": "I destrani sono polimeri ramificati del glucosio di peso molecolare variabile prodotti dai lattobacilli (o altri batteri fermentanti, tra i quali \"Streptococcus mutans\" e altri batteri appartenenti al genere \"Leuconostoc\") a partire dal saccarosio grazie alla presenza dell'enzima destransaccarasi. Il destrano \u00e8 caratterizzato da una successione di molecole di D-glucosio legate tra loro mediante un legame glicosidico alfa 1-6 con brevi ramificazioni nelle posizioni alfa 1-2, 1-3 e 1-4.\nA livello commerciale viene venduto sotto forma di polvere bianca idrosolubile e classificato in base al peso molecolare.\nImpieghi.\nI destrani vengono impiegati come terapia di supporto nel trattamento delle ipovolemie in quanto succedanei del plasma. Nei pazienti con titolo elevato di anticorpi specifici contro il destrano sono possibili reazioni allergiche anche gravi fino allo shock anafilattico. Si rende pertanto necessaria la titolazione di questi anticorpi prima dell'utilizzo di queste preparazioni. \nIl destrano viene impiegato in campo alimentare e cosmetico come addensante, il suo estere solforico trova invece utilizzo medico come anticoagulante. \nPatogenesi odontoiatriche.\nIl destrano si trova nel cavo orale dove costituisce il biofilm che riveste lo smalto dei denti. Ha lo scopo di proteggere i denti dall'azione dei batteri, aiutando a prevenire alcune patologie tipiche quali carie e periodontite.\nL'assunzione di zuccheri durante un pasto, se non seguita da una corretta igiene orale, induce la loro fermentazione da parte della placca batterica presente causando la formazione di sostanze acide che indeboliscono il biofilm. In questo modo, tali sostanze, riescono ad aggredire lo smalto dentale degradandolo nei suoi costituenti, in particolare scindendo l'idrossiapatite e rendendola solubile. \nAnalisi chimica.\nPer l'analisi quantitativa si pu\u00f2 ricorrere alla sua completa idrolisi in glucosio ed alla successiva titolazione di quest'ultimo, oppure pu\u00f2 essere titolato direttamente usando il metodo proposto da H.C. Hint e G. Thorsen che ha il vantaggio di richiedere pochi milligrammi di fluido in cui il destrano \u00e8 presente; clinicamente il metodo si pu\u00f2 applicare su tutti i fluidi umani urine escluse. Il micro-test consiste nel precipitare il destrano con il solfato rameico in presenza di idrossido di sodio quindi di isolare il composto per centrifugazione; si ottiene un precipitato blu-chiaro."}
{"id": "554264", "revid": "124123", "url": "https://it.wikipedia.org/wiki?curid=554264", "title": "Aethelstan del Sussex", "text": "\u00c8 attestato su una lettera del 714, datazione errata per il 717, , in cui \u00e8 definito \"Athelstan rex\". Non c'\u00e8 nessuna indicazione sul suo regno. Nella stessa lettera \u00e8 menzionata la regina \u00c6\u00f0el\u00f0ry\u00f0, come \"Edeldri\u00f0 regina\", forse moglie di \u00c6\u00f0elstan. Secondo Barker potrebbero essere stati i genitori del futuro re del Sussex \u00c6\u00f0elberht."}
{"id": "554271", "revid": "1935652", "url": "https://it.wikipedia.org/wiki?curid=554271", "title": "Giuseppe Mani", "text": "Biografia.\nNasce a Rufina, nella citt\u00e0 metropolitana di Firenze e nella diocesi di Fiesole, il 21 giugno 1936.\nFormazione e ministero sacerdotale.\nViene ordinato sacerdote il 12 marzo 1960 per la diocesi di Fiesole. Dopo aver esercitato il servizio pastorale in qualit\u00e0 di coadiutore nella parrocchia di Faella in Valdarno, \u00e8 stato a disposizione dell'ordinariato militare in Italia per assumere il ruolo di direttore spirituale del seminario per futuri cappellani militari di Pomezia fino al 1996.\nNel frattempo ha conseguito la laurea \"in utroque iure\" presso la Pontificia Universit\u00e0 Lateranense e la licenza in Teologia morale e spirituale, rispettivamente presso l'Accademia Alfonsiana e presso l'Istituto di Spiritualit\u00e0 della Pontificia Universit\u00e0 Gregoriana. Dopo essere stavo vicario cooperatore della parrocchia Santi Marcellino e Pietro in Roma, \u00e8 stato nominato nel 1968, direttore spirituale del Pontificio Seminario Romano Minore e nel 1970 direttore spirituale del Pontificio Seminario Romano Maggiore. Ha svolto tale incarico fino al 1978, anno in cui ha assunto, quale rettore, la direzione del medesimo Seminario.\nMinistero episcopale.\nAusiliare di Roma e Ordinario militare.\nIl 29 ottobre 1987 papa Giovanni Paolo II lo nomina vescovo titolare di Zaba e ausiliare di Roma.\nRiceve l'ordinazione episcopale il 7 dicembre 1987 dal cardinale Ugo Poletti (coconsacranti: arcivescovo Ennio Appignanesi, vescovo Plinio Pascoli). Riceve l'incarico di vescovo ausiliare del Settore Est e di incaricato della pastorale familiare nell'intera Citt\u00e0 di Roma. Inizia cos\u00ec sotto la sua guida il lavoro del Centro per la Pastorale Familiare. A lui si deve la fondazione del primo consultorio familiare cattolico della diocesi di Roma. Fonda il periodico \"Famiglie a Roma\" dedicato alle risorse e alle problematiche delle famiglie della capitale. Il 31 gennaio 1996 \u00e8 promosso arcivescovo dell'ordinariato militare in Italia e, in quanto tale, riceve anche i gradi militari di generale.\nArcivescovo di Cagliari.\nIl 20 giugno 2003 viene nominato da papa Giovanni Paolo II arcivescovo di Cagliari. Il 4 settembre prende possesso canonico e il 6 settembre inizia il servizio episcopale nell'arcidiocesi di Cagliari. Dal 12 dicembre 2006 \u00e8 presidente della Conferenza episcopale sarda.\nPoco tempo dopo il suo insediamento d\u00e0 inizio alla canonica visita pastorale dell'arcidiocesi, che lo porter\u00e0 in alcuni anni a visitarne l'intero territorio. La visita \u00e8 finalizzata alla migliore conoscenza del territorio e delle realt\u00e0 pastorali diocesane per un pi\u00f9 adeguato svolgimento del ministero spirituale e di governo.\nNel 2007, in accordo con la Soprintendenza per i Beni Architettonici di Cagliari, promuove i lavori di adeguamento liturgico della Cattedrale di Santa Maria alla riforma conciliare. Nell'ambito dei suddetti lavori, viene rimosso nel presbiterio il paliotto barocco che celava l'originale altare maggiore romanico, che viene cos\u00ec riportato alla luce. Sempre dal presbiterio viene spostato in una cappella laterale il maestoso tabernacolo d'argento di epoca seicentesca, conferendogli cos\u00ec maggiore visibilit\u00e0 e fruibilit\u00e0.\nIl 19 gennaio 2008 inaugura le missioni popolari per la citt\u00e0 di Cagliari: per due settimane le strade e le case di Cagliari e dei centri confinanti vengono attraversate da missionari che svolgono diverse catechesi e predicazioni. Le missioni si chiudono il 3 febbraio 2008 con la beatificazione di suor Giuseppina Nicoli a Cagliari, presieduta dal cardinale Jos\u00e9 Saraiva Martins. Si tratta della prima cerimonia di beatificazione avvenuta a Cagliari.\nNel 2008 ricorre anche il primo centenario della proclamazione della Madonna di Bonaria patrona massima della Sardegna. Tale ricorrenza viene celebrata - tra l'altro - con una solenne processione il 25 aprile. I festeggiamenti in onore della Madonna di Bonaria culminano con il viaggio apostolico a Cagliari di papa Benedetto XVI il 7 settembre 2008 organizzato da mons. Mani in collaborazione con sacerdoti e laici dell'arcidiocesi.\nIl 10 maggio 2008 indice un sinodo diocesano a settant'anni di distanza dal precedente: una vasta consultazione di tutti i fedeli conduce all'emanazione degli atti finali che delineano i contorni e gli obiettivi dell'arcidiocesi di Cagliari per gli anni a venire.\nIl 20 maggio 2010 inaugura a Cagliari il nuovo College universitario \"Sant'Efisio\" ricavato nelle strutture del Seminario arcivescovile.\nIl 17 luglio 2010, in un incontro coi parrocchiani di Sant'Eulalia, nel quartiere di Marina, prima del trasferimento di don Mario Cugusi, parroco da 30 anni, rispondendo alle domande dei presenti ha affermato: \"\"non vorrei che pensaste che voi amate la Chiesa e il Vescovo la odia, che voi siete intelligenti e io un cretino che fa le scelte. Levatevelo di testa, questo nella Chiesa non vige; questa non \u00e8 Chiesa, questa \u00e8 baracca!\" e si \u00e8 poi allontanato, tra la contestazione di diversi cittadini, e ha lasciato il quartiere tra i fischi. Il parroco ha proposto ricorso alla Congregazione per il Clero contro il trasferimento, ma il ricorso \u00e8 stato respinto a luglio del 2011. L'arcivescovo ha confermato la sua decisione (divenuta effettiva con l'insediamento a Sant'Eulalia del nuovo parroco) affermando che \"nessuno pu\u00f2 reputarsi insostituibile nel servizio reso a Dio e alla Chiesa\" e lamentando il mancato confronto con gli organizzatori della ribellione a Sant'Eulalia. In seguito l'associazione \"Cresia\"\", formata dalle stesse persone che organizzarono l'episodio di Sant'Eulalia, ha proseguito nella periodica contestazione dell'arcivescovo sul proprio sito appositamente creato.\nL'11 settembre 2010 ha ordinato undici nuovi sacerdoti nella Basilica di Bonaria a Cagliari. Nel complesso mons. Mani ha ordinato circa 40 sacerdoti nel corso del suo ministero episcopale a Cagliari, oltre all'ordinazione episcopale di mons. Mos\u00e8 Marcia.\nIl 12 maggio 2011 celebra la Messa durante la quale vengono consegnate alla citt\u00e0 di Cagliari le reliquie del santo martire Sant'Efisio, patrono della diocesi. Sino a questo momento le reliquie del Santo, che a Cagliari viene venerato sia nel giorno della ricorrenza liturgica 15 gennaio, che nella apposita Sagra di sant'Efisio, erano custodite a Pisa.\nIl 15 giugno 2011 in un editoriale per il settimanale diocesano annuncia che il 21 giugno 2011, giorno del suo settantacinquesimo compleanno, avrebbe rimesso il mandato nelle mani del Papa, rendendosi pienamente disponibile a lasciarlo o a continuarlo sinch\u00e9 richiesto. Nel corso del suo ministero a Cagliari, ha pubblicato cinque lettere pastorali e ha fondato il nuovo settimanale diocesano, \"Il Portico\", in sostituzione del vecchio settimanale \"NuovOrientamenti\".\nIl 26 ottobre 2011 subisce un intervento chirurgico all'Ospedale Oncologico di Cagliari per l'asportazione di un tumore al colon, poi rivelatosi un semplice polipo. \u00c8 lo stesso Mani a darne notizia ai fedeli chiedendo preghiere e raccontando poi i particolari del ricovero.\nIl 25 febbraio 2012 papa Benedetto XVI accoglie la sua rinuncia alla guida dell'arcidiocesi di Cagliari per raggiunti limiti di et\u00e0 e nomina suo successore Arrigo Miglio, finora vescovo di Ivrea. Mons. Mani continua a reggere la diocesi in qualit\u00e0 di amministratore apostolico. Il 16 aprile 2012 conclude il suo ministero pastorale a Cagliari con una celebrazione eucaristica a Bonaria.\nIl periodo successivo al ministero attivo.\nDopo aver lasciato Cagliari fa rientro a Roma, dove stabilisce la sua dimora presso le Suore Compassioniste Serve di Maria. Continua a gestire il suo sito web che era stato inaugurato in occasione del 50\u00ba anniversario di sacerdozio.\nIl 5 giugno 2012 apre i lavori del Convegno pastorale dell'arcidiocesi di Salerno-Campagna-Acerno con una relazione sulla famiglia come prima cellula per l'educazione cristiana. Inoltre, negli ultimi tempi ha dato corso ad un'intensa attivit\u00e0 di catechesi e di predicazione di esercizi spirituali.\nIl 30 novembre 2012 celebra una messa nella Basilica di Santa Croce in Gerusalemme in suffragio di don Andrea Santoro, sacerdote romano ucciso a Trebisonda, in Turchia, nel 2006. Don Andrea Santoro, infatti, era stato alunno del Seminario Romano nel periodo in cui Mani ne era il rettore.\nIl 7 dicembre 2012 ha festeggiato il venticinquesimo anniversario della propria consacrazione episcopale. Per l'occasione inaugura un sito web nel quale inserisce testi di predicazione, meditazioni e commenti.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "554274", "revid": "838137", "url": "https://it.wikipedia.org/wiki?curid=554274", "title": "Vincenzo Manzella", "text": "Biografia.\nHa ricevuto la propria formazione teologica presso il seminario dell'arcidiocesi di Palermo; indi ha conseguito una specializzazione in Teologia pastorale oltre alla laurea in diritto canonico presso la Pontificia Universit\u00e0 Lateranense; ha completato la propria formazione accademica conseguendo la laurea in Sacra Teologia presso la Pontificia Universit\u00e0 San Tommaso d'Aquino meglio nota come Angelicum in Roma. \u00c8 stato ordinato sacerdote il 1\u00ba luglio 1967.\nIncarichi ricoperti.\n\u00c8 stato segretario particolare del cardinale Francesco Carpino (1968-1970) e successivamente del cardinale Salvatore Pappalardo, entrambi arcivescovi di Palermo.\nTra il 1978 ed il 1986 \u00e8 stato arciprete parroco della parrocchia matrice di Termini Imerese; dal gennaio 1986 ha ricoperto l'ufficio di rettore del seminario arcivescovile di Palermo. Per anni ha poi ricoperto l'incarico di difensore del vincolo del Tribunale Ecclesiastico Regionale. \u00c8 stato, dal novembre 1986, presidente dell'Istituto diocesano per il sostentamento del clero.\nMinistero episcopale.\n\u00c8 stato eletto vescovo di Caltagirone il 30 aprile 1991.\nHa ricevuto l'ordinazione episcopale il 29 giugno 1991 dal cardinale Salvatore Pappalardo, arcivescovo metropolita di Palermo, coconsacranti gli arcivescovi Vittorio Luigi Mondello, suo predecessore a Caltagirone, e Giuseppe Costanzo, arcivescovo metropolita di Siracusa; ha preso possesso della diocesi il successivo 21 luglio.\nIl 17 settembre 2009 \u00e8 stato trasferito alla diocesi di Cefal\u00f9, di cui ha preso possesso il successivo 14 novembre.\nDal 19 gennaio 2016 al 21 settembre 2017 \u00e8 stato vicepresidente della Conferenza Episcopale Siciliana; \u00e8 delegato per le problematiche sociali, del lavoro, della giustizia, della pace e per la salvaguardia del Creato.\n\u00c8 stato inoltre:\nIl 16 febbraio 2018 papa Francesco ha accolto la sua rinuncia al governo pastorale della diocesi per raggiunti limiti di et\u00e0; gli \u00e8 succeduto Giuseppe Marciante.\nGenealogia episcopale.\nLa genealogia episcopale \u00e8:"}
{"id": "554286", "revid": "1318658", "url": "https://it.wikipedia.org/wiki?curid=554286", "title": "Arrondissement di Auxerre", "text": "L\"arrondissement\" di Auxerre \u00e8 una suddivisione amministrativa francese, situata nel dipartimento della Yonne e appartenente alla regione della Borgogna-Franca Contea.\nComposizione.\nComposizione dell'arrondissement dal 1926:\nPrima degli anni settanta, la composizione dei cantoni dell'arrondissement era la seguente:\nPrima del 1926.\nDal 1800 (\"anno VIII\") al 1926, l'arrondissement comprendeva gli attuali cantoni, salvo:"}
{"id": "554293", "revid": "200568", "url": "https://it.wikipedia.org/wiki?curid=554293", "title": "Catrame", "text": "Il termine catrame, da non confondere con il bitume, pu\u00f2 indicare almeno due differenti prodotti, dall'aspetto di liquido molto viscoso e scuro, di composizione variabile, ma principalmente costituiti da composti organici ad alta massa molecolare, e basso livello di ossidazione.\nCatrame di legna.\nIl catrame di legna viene prodotto principalmente da legno e dalle radici di pino e legni ricchi in resina, per distillazione pirolitica distruttiva. La sua produzione e commercio ha dato un contributo importante nelle economie di nord Europa e America coloniale. Il suo utilizzo principale era di preservante e calafatante per le navi lignee; il pi\u00f9 grande utilizzatore \u00e8 stato la Royal Navy. La domanda commerciale \u00e8 diminuita con l'avvento delle navi in ferro e acciaio. Prodotti analoghi possono essere ottenuti anche da altre forme di materia organica come la torba.\nCatrame minerale.\nIl catrame minerale fa parte della categoria nei materiali bituminosi, ed \u00e8 un composto che deriva dalla distillazione secca del carbone fossile, in particolare del litantrace, il pi\u00f9 importante carbone fossile; si presenta come un liquido denso di colore nero o bruno, ed \u00e8 considerato un sottoprodotto della produzione del carbon coke. Prodotti minerali simili derivano da idrocarburi fossili.\nDa un punto di vista chimico e fisico, il catrame \u00e8 un sistema colloidale costituito da un'elevata quantit\u00e0 di sostanza organica e da acqua, quest'ultima in quantit\u00e0 variabile del 2-5 %.\nLa sostanza organica presente nel catrame minerale \u00e8 rappresentata soprattutto da idrocarburi alifatici e policiclici aromatici (IPA) ed in proporzioni minori da altre sostanze contenenti ossigeno, azoto e zolfo. \nData per\u00f2 la variabilit\u00e0 chimica del carbon fossile, dipendente dalla natura della matrice organica originaria e dalle differenti tecnologie esistenti per attuare la distillazione secca, il catrame pu\u00f2 presentare differenti proporzioni dei suoi costituenti principali sopra citati.\nAllo stato grezzo \u00e8 impiegabile come combustibile, impermeabilizzante per tetti (e tettoie), per la produzione di nerofumo e altri antisettici, ed infine, opportunamente privato della sua quota di acqua (deacquificazione), pu\u00f2 costituire la base di partenza per la produzione di importanti miscele di maggior uso pratico: le frazioni che si ottengono dalla sua distillazione sono infatti gli oli leggeri, medi, pesanti e gli oli di antracene, mentre il residuo costituisce la pece di catrame.\nPur avendo un aspetto molto simile a quello del bitume, il catrame \u00e8 una sostanza pi\u00f9 concentrata e di minor pregio a causa della maggiore instabilit\u00e0 termica e chimica dei suoi costituenti."}
{"id": "554294", "revid": "27723", "url": "https://it.wikipedia.org/wiki?curid=554294", "title": "Cintura di asteroidi", "text": ""}
{"id": "554295", "revid": "838137", "url": "https://it.wikipedia.org/wiki?curid=554295", "title": "Angelo Fagiani", "text": "Biografia.\nNacque a Monterubbiano, oggi in provincia ed arcidiocesi di Fermo, il 18 aprile 1943.\nIl 13 marzo 1967 fu ordinato presbitero.\nMinistero episcopale.\nIl 14 aprile 1997 papa Giovanni Paolo II lo nomin\u00f2 arcivescovo di Camerino-San Severino Marche; succedette a Piergiorgio Silvano Nesti, precedentemente nominato nominato segretario della Congregazione per gli istituti di vita consacrata e le societ\u00e0 di vita apostolica. Il 31 maggio seguente ricevette l'ordinazione episcopale, nella cattedrale di Camerino, dall'arcivescovo Cleto Bellucci, coconsacranti gli arcivescovi Piergiorgio Silvano Nesti e Crescenzio Sepe. Durante la stessa celebrazione prese possesso dell'arcidiocesi.\nIl 3 aprile 2003 fu colpito da un ictus, pertanto il 9 gennaio 2004 venne nominato amministratore apostolico \"sede plena\" dell'arcidiocesi il vescovo di Fabriano-Matelica Giancarlo Vecerrica.\nIl 3 settembre 2007 papa Benedetto XVI accolse le sue dimissioni, presentate per motivi di salute; gli succedette Francesco Giovanni Brugnaro, fino ad allora osservatore permanente della Santa Sede presso l'Organizzazione mondiale del turismo.\nMor\u00ec a Fermo il 4 luglio 2020 all'et\u00e0 di 77 anni.\nGenealogia episcopale.\nLa genealogia episcopale \u00e8:"}
{"id": "554299", "revid": "122908906", "url": "https://it.wikipedia.org/wiki?curid=554299", "title": "Germano Zaccheo", "text": "Biografia.\nNacque a Cannobio, allora in provincia e diocesi di Novara, il 16 agosto 1934.\nMinistero sacerdotale.\nIl 29 giugno 1958 \u00e8 stato ordinato presbitero. Dopo l'ordinazione \u00e8 stato coadiutore a Villadossola, rettore del seminario diocesano di Novara dal 1969, vicario episcopale per i laici, dal 1974. Giornalista, \u00e8 stato condirettore del settimanale diocesano novarese \"L'Azione\" (e delle sue testate locali collegate) dagli anni '70.\nNel 1987 \u00e8 stato nominato vicario generale della diocesi di Novara. Nei primi anni novanta, dopo il XX Sinodo diocesano, ha promosso una serie di manifestazioni culturali tra cui: una a livello internazionale dedicate al tema-simbolo del \"Sagrato, luogo d'incontro tra Chiesa e Societ\u00e0\", un'altra in ricordo del vescovo Carlo Bascap\u00e8 \"sulle orme di san Carlo\" e infine quella annuale intitolata \"Passio. Cultura e arte intorno al mistero pasquale\".\nMinistero episcopale.\nIl 3 giugno 1995 papa Giovanni Paolo II lo ha nominato vescovo di Casale Monferrato; \u00e8 succeduto a Carlo Cavalla, dimessosi per raggiunti limiti di et\u00e0. Il 16 settembre seguente ha ricevuto l'ordinazione episcopale, nella cattedrale di Novara, dal vescovo di Novara Renato Corti, coconsacranti i vescovi Aldo Del Monte e Carlo Cavalla. Il 24 settembre ha preso possesso della diocesi casalese.\nDurante il periodo del suo episcopato in Casale Monferrato ha effettuato due visite pastorali mentre era in corso dal 2005 la terza. Ha ripensato l'organigramma pastorale istituendo un centro diocesano che facesse da coordinamento dell'attivit\u00e0 delle aree pastorali. Il suo episcopato si \u00e8 incentrato anche su alcuni eventi significativi: l'anno giubilare del 2000, l'anno Evasiano (2003) per il VI centenario del ritorno delle reliquie di Sant'Evasio, la ristrutturazione della cattedrale e il recupero delle tracce medioevali dell'atrio (o nartece). Nel 2007, poco prima di morire, aveva concluso l'anno dei festeggiamenti per il IX centenario della fondazione del duomo da parte di papa Pasquale II, nel segno della fede, dell'arte, della cultura, della storia e della tradizione (con emissione di medaglia commemorativa e del relativo francobollo da parte delle Poste italiane).\nDurante l'episcopato ha sviluppato anche una forte promozione culturale; da appassionato di arte ha favorito ogni forma ed evento artistico e culturale: dai convegni su Sant'Evasio, sul duomo, sul Medioevo a spettacoli teatrali, da concerti (in occasione dei 900 anni del duomo sono stati composti appositamente una \"Missa Sancti Evasii\" e testi musicali dedicati appositamente ad alcuni spazi del tempio) ad una lunga serie di serate di cultura, da mostre a forme di scultura (in particolare con le opere che compongono il battistero nel nartece della cattedrale). Con lui \u00e8 iniziata l'organizzazione di quello che diventer\u00e0 il museo diocesano (sacrestia aperta, i mosaici evidenziati nel deambulatorio, e inizio dei lavori per consentire la visita ai sottotetti della cattedrale che conservano presenze medievali); si \u00e8 anche stipulata convenzione con gli altri musei del territorio per una visita con unico biglietto. Importanti sono stati i convegni su Chiesa, citt\u00e0 e Chiesa, citt\u00e0 e cultura; inoltre importanti gli incontri per riflettere sul mondo del lavoro e la ripresa della messa pasquale all'interno di aziende per incontrare e dialogare con il mondo della produzione e del lavoro. Buoni erano i rapporti stabiliti con la Comunit\u00e0 ebraica di Casale Monferrato (ad esempio la partecipazione alla Festa di Hanukkah).\nHa dato vita a \"Giovani 2000\", coordinamento per la pastorale giovanile e con i giovani ha partecipato alle giornate mondiali della giovent\u00f9 e a pellegrinaggi a Lourdes, Santiago di Compostela, Loreto; ha contribuito, con i vescovi di Alessandria, Asti, Acqui, e Tortona, a dar vita al Seminario interdiocesano in localit\u00e0 Betania di Valmadonna.\nSono iniziate, con il suo sostegno e la sua partecipazione le fiaccolate diocesane a Crea, ripetute annualmente. Sono da segnalare anche le gite-pellegrinaggio fatte negli anni novanta a Stresa al Centro Internazionale di Studi Rosminiani, al Sacro Monte di Domodossola, a Milano per ricordare l'azione di sant'Ambrogio, a Novara e poi i tanti pellegrinaggi e le visite ai missionari in Argentina, Benin e Togo. Fu inoltre sempre legato al suo paese natale, Cannobio, che era meta di sue numerose visite, specie per la celebrazione della Festa della Santissima Piet\u00e0 (7-8 gennaio).\nPresso la Conferenza Episcopale Italiana \u00e8 stato membro della commissione episcopale per i problemi sociali e il lavoro, la giustizia e la pace; presidente del Comitato per la promozione del sostegno economico alla Chiesa cattolica e, fino al 2005, ha fatto parte della commissione episcopale per la cultura e le comunicazioni sociali. Nella Conferenza episcopale piemontese era delegato per l'arte sacra e la cultura.\nIl 18 novembre 2007 ha partecipato alla beatificazione, avvenuta nel palazzetto dello sport di Novara, del venerabile Antonio Rosmini, personalit\u00e0 a lui molto cara, per la quale si era impegnato nella promozione della complessa causa di beatificazione.\n\u00c8 morto la sera del 20 novembre 2007, all'et\u00e0 di 73 anni, durante un pellegrinaggio a F\u00e1tima, a causa di aneurisma aortico. Dopo le esequie, celebrate il 26 novembre nella cattedrale di Casale Monferrato dal cardinale Severino Poletto, arcivescovo di Torino, \u00e8 stato sepolto nella cripta dello stesso edificio.\nGenealogia episcopale.\nLa genealogia episcopale \u00e8:"}
{"id": "554300", "revid": "131962", "url": "https://it.wikipedia.org/wiki?curid=554300", "title": "Lada 2107", "text": ""}
{"id": "554301", "revid": "80614", "url": "https://it.wikipedia.org/wiki?curid=554301", "title": "FSM 125", "text": ""}
{"id": "554302", "revid": "228587", "url": "https://it.wikipedia.org/wiki?curid=554302", "title": "Verifica", "text": ""}
{"id": "554303", "revid": "842", "url": "https://it.wikipedia.org/wiki?curid=554303", "title": "Zilog", "text": ""}
{"id": "554306", "revid": "322321", "url": "https://it.wikipedia.org/wiki?curid=554306", "title": "Elio Tinti", "text": "Biografia.\nNasce a Bologna, citt\u00e0 capoluogo di provincia e sede arcivescovile, il 14 agosto 1936.\nFormazione e ministero sacerdotale.\nFrequenta le scuole medie ed il ginnasio presso il seminario arcivescovile di Bologna, mentre compie gli studi liceali e teologici nel seminario regionale della stessa citt\u00e0.\nIl 25 luglio 1960 \u00e8 ordinato presbitero, nella basilica di San Petronio a Bologna, dal cardinale Giacomo Lercaro.\nDopo l'ordinazione \u00e8 cappellano a Castel San Pietro Terme e a Lizzano in Belvedere, fino al 1964, in seguito ricopre l'incarico di vicario sostituto a Pianaccio e Monteacuto delle Alpi.\nNel 1962 si laurea in diritto canonico, mentre nel 1965 ottiene il dottorato presso la Pontificia Universit\u00e0 Lateranense.\nDal 1970 al 1977 \u00e8 assistente diocesano dell'Azione Cattolica; dal 1976 \u00e8 parroco della parrocchia di San Cristoforo a Bologna. Dal 1982 al 1984 \u00e8 vicario episcopale del vicariato Bologna nord.\nPresso il tribunale diocesano ricopre i ruoli di vicario giudiziale, dal 1986 al 1992 e di giudice, dal 1992 al 2000. Nel 1984 \u00e8 nominato rettore del Pontificio seminario regionale \u00abBenedetto XV\u00bb di Bologna, incarico svolto fino al 2000. Al momento della nomina episcopale risulta essere prelato d'onore di Sua Santit\u00e0 e canonico arciprete del capitolo della cattedrale di San Pietro.\nMinistero episcopale.\nIl 17 giugno 2000 papa Giovanni Paolo II lo nomina 17\u00ba vescovo di Carpi; succede a Bassano Staffieri, precedentemente nominato vescovo della Spezia-Sarzana-Brugnato. Il 26 agosto successivo riceve l'ordinazione episcopale, nella cattedrale di San Pietro a Bologna, dal cardinale Giacomo Biffi, coconsacranti l'arcivescovo Benito Cocchi ed il vescovo Paolo Rabitti (poi arcivescovo). Il 24 settembre prende possesso della diocesi.\nDurante il suo episcopato cura la riorganizzazione degli uffici di Curia e imposta la suddivisione del territorio diocesano in 8 zone pastorali. Si interessa dell'arrivo di diverse congregazioni religiose sia maschili che femminili, promuove interventi di manutenzione e restauro a chiese, canoniche ed edifici ecclesiali. Tra il 2002 e il 2004 compie le visite pastorali alle parrocchie, mentre nel 2005 si svolge la missione popolare.\nSotto il suo governo, nel 2008, viene aperto il Museo diocesano di Carpi, nei locali della chiesa di Sant'Ignazio, attigua al seminario vescovile.\nPromuove e approva altres\u00ec la proposizione di diverse cause di beatificazione: Camilla Pio di Savoia, Marianna Saltini, Odoardo Focherini e agisce in collaborazione con altri presuli per quelle che riguardano Albertina Violi Zirondoli (Fiesole) e don Zeno Saltini (Grosseto).\nIl 28 novembre 2010, nella cattedrale di Carpi, conferisce l'ordinazione episcopale a Douglas Regattieri, fino ad allora vicario generale della diocesi e nominato vescovo di Cesena-Sarsina.\nIl 27 luglio 2011 \u00e8 insignito della cittadinanza onoraria di Mirandola.\nIl 14 novembre 2011 papa Benedetto XVI accoglie la sua rinuncia al governo pastorale della diocesi di Carpi, presentata per raggiunti limiti di et\u00e0; gli succede Francesco Cavina, del clero della diocesi di Imola, fino ad allora officiale presso la Segreteria di Stato. Rimane amministratore apostolico della diocesi fino all'ingresso del successore, avvenuto il 5 febbraio 2012.\nRisiede ora nella Casa del clero \"Ospizio San Vincenzo de' Paoli\" a Bologna.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "554308", "revid": "838137", "url": "https://it.wikipedia.org/wiki?curid=554308", "title": "Bruno Schettino", "text": "Biografia.\nFu ordinato sacerdote per la diocesi di Nola il 28 giugno 1964 dal vescovo Adolfo Binni. Fu dapprima vice parroco e poi parroco della parrocchia del Carmine in Nola, in un quartiere popolare, dove si adoper\u00f2 per rendere la parrocchia un luogo di aggregazione giovanile. Fu anche professore di religione presso il liceo classico \"Carducci\" di Nola e di filosofia presso il liceo del seminario diocesano, del quale per un breve periodo assunse la carica di preside.\nSi laure\u00f2 in Filosofia con una tesi su \"Umanesimo e religiosit\u00e0 in Giordano Bruno\" presso l'Universit\u00e0 Federico II di Napoli.\nL'11 febbraio 1987 fu nominato vescovo di Teggiano-Policastro. Ricevette l'ordinazione episcopale il 4 aprile 1987 dal cardinale Giuseppe Caprio, coconsacranti gli arcivescovi Guerino Grimaldi e Giuseppe Costanzo.\nIl 29 aprile 1997 fu promosso arcivescovo di Capua, succedendo a mons. Luigi Diligenza. Prese possesso della diocesi il successivo 29 giugno.\nFu presidente della Commissione episcopale per le migrazioni.\nFu gran priore dell'Ordine Militare del Santissimo Salvatore di Santa Brigida di Svezia.\nFu autore di numerose meditazioni sulla Via Crucis, le cui stampe venivano divulgate ogni anno in tutte le comunit\u00e0 parrocchiali dell'arcidiocesi di Capua per l'esercizio della pia pratica.\nDurante il suo ministero episcopale a Capua ebbe cura dell'edilizia sacra, dedicando numerose nuove chiese e diversi altari. Fond\u00f2 un museo diocesano di arte contemporanea in una delle chiese longobarde di Capua. Istitu\u00ec inoltre le giornate vocazionali presso il seminario di Capua e il consultorio familiare dell'arcidiocesi il cui primo direttore fu il futuro vescovo Pietro Lagnese. \nEbbe particolare cura del fenomeno migratorio molto presente sul litorale domitio, sostenendo e frequentando spesso il Centro Fernandes per la prima accoglienza degli immigrati.\nNella solennit\u00e0 del patrono san Roberto Bellarmino dettava le linee pastorali per l'arcidiocesi. Come ex alunno del pontificio seminario di Posillipo prese l'abitudine di inviarvi i seminaristi.\nMor\u00ec per un infarto il 21 settembre 2012, a 71 anni.\nFu sepolto nel cimitero di Capua, in una cappella ottocentesca di propriet\u00e0 dell'arcidiocesi.\nLa fondazione Migrantes della CEI ha deciso di istituire una borsa di studio in sua memoria che verr\u00e0 assegnata ad uno studente di origine africana che risiede in Italia.\nGenealogia episcopale.\nLa genealogia episcopale \u00e8:"}
{"id": "554309", "revid": "92723", "url": "https://it.wikipedia.org/wiki?curid=554309", "title": "John Woolfe", "text": "Gli esordi.\nDebutta nelle competizioni automobilistiche nel 1957, pilotando negli anni successivi diverse vetture come la Jaguar E-Type, la Lola T70 Mk.IIIB, la TVR Grantura e la Shelby Cobra da 7 litri e interessandosi a partire dal 1967 alle gare di accelerazione, dove concorrono i cosiddetti dragster, mettendo su la \"John Woolfe Racing\" insieme al suo amico statunitense David Riswick.\nIn carriera ha ottenuto quattro vittorie assolute e un'ulteriore vittoria di classe. In particolare, nella stagione automobilistica 1968, con un prototipo Chevron B12-Repco 3 litri, vince a Silverstone (in una gara minore), mentre nel Mondiale marche si ritira a Watkins Glen e a Le Mans (al 27\u00ba giro per rottura del motore).\nIl salto di qualit\u00e0.\nNella primavera del 1969 la Porsche dopo aver realizzato 25 esemplari come da regolamento della sua 917, ne pone in vendita alcuni per rientrare nei costi di produzione della vettura Sport e John Woolfe, desideroso di fare il salto di qualit\u00e0 nelle gare di durata, acquista per 140.000 marchi una 917 \"coda lunga\" (quella con il numero di telaio \"005\"), diventando cos\u00ec il primo cliente di questo modello e destando molte perplessit\u00e0 tra i giornalisti del settore, che non ritengono il gentleman-driver inglese adatto a pilotare una vettura difficile anche per piloti professionisti esperti, che, visti i grossi problemi di stabilit\u00e0 alle alte velocit\u00e0, le hanno pi\u00f9 volte preferito la pi\u00f9 collaudata 908.\nIscrive dunque la vettura alla 24 Ore di Le Mans 1969 con Digby Martland, un altro pilota inglese dilettante, dopo aver deciso in un primo momento di correre con una McLaren M6 GT.\nMartland decide di rinunciare alla corsa dopo che in prova \u00e8 uscito alla curva Tertre Rouge. Per tutelarsi e per non lasciare deluso il suo munifico cliente, la Porsche mette a disposizione del John Woolfe Racing un suo pilota, l'allora quarantunenne Herbert Linge. Alla guida della sua macchina, Woolfe non va oltre un 3:45,2 in prova, tempo che lo collocherebbe in 21\u00aa posizione. Inoltre, con un fuorigiri ha distrutto il motore, tanto che la Porsche gliene fa pervenire in fretta e furia uno nuovo direttamente dalla sede di Zuffenhausen. La casa di Stoccarda corre nuovamente in suo soccorso \u201cprestandogli\u201d per le sole prove il velocissimo Kurt Ahrens che con la vettura di Woolfe, segna un tempo di 3:35,8, guadagnando ben 11 posizioni in graduatoria.\nPi\u00f9 di un pilota \u00e8 perplesso circa la decisione di Woolfe di voler effettuare lui, e non Linge, la partenza. A Le Mans la procedura prevede che i piloti siano schierati fuori della vetture sul lato opposto del rettilineo del traguardo e siano pronti a scattare al via per attraversare la pista e salire in vettura, spesso incuranti di allacciare propriamente le cinture. Una procedura contestata ad esempio da Jacky Ickx che nell'occasione attravers\u00f2 provocatoriamente la linea di partenza dopo gli altri e si allacci\u00f2 con tutta calma le cinture prima di partire, ovviamente per ultimo. Ma Woolfe insiste: sulla tribuna c'\u00e8 la sua famiglia appositamente venuta dall'Inghilterra per ammirarlo e lui non vuol correre il rischio di non sedersi al volante della sua vettura, nel caso il suo \"coequipier\" abbia dei problemi durante il primo turno di guida.\nL'incidente.\nAll'abbassarsi della bandiera l'inglese si lanci\u00f2 nella gara con un entusiasmo forse eccessivo: segu\u00ec a distanza il gruppo dei primi spingendo a fondo e superando, senza apparenti problemi, le prime difficolt\u00e0 del percorso. Rincorso da una muta di Porsche 911, velocissime allo start, e da una \u201cvettura rossa\u201d, nel tentativo di non farsi raggiungere ed anzi di recuperare posizioni, affront\u00f2 con troppo slancio l'ultima parte del circuito che segue la curva di Arnage. La strada \u00e8 in leggera pendenza. Si deve dunque controllare la vettura combinando frenata, sterzo e cambio, con una guida decisa, ma precisa, anche perch\u00e9 la carreggiata si restringe fino a sette metri. Woolfe, impostata invece in modo scomposto la prima piega a destra della Maison Blanche, mise due ruote nell'erba perdendo il controllo della Porsche n\u00b010 nel settore verso sinistra. Uscito scomposto dalla \u201cesse\u201d l'inglese fin\u00ec fuori traiettoria, schiantandosi di coda sulle fascinate che sostengono il lungo terrapieno che bordeggia il circuito in quel punto. La macchina si disintegr\u00f2 e il pilota fu scaraventato fuori dall'abitacolo.\nPare che il povero pilota inglese, nella fretta della partenza non si fosse allacciato le cinture, e questo fu il motivo per cui venne proiettato fuori dall'abitacolo, mentre la benzina fuoriuscita dalla Porsche 917 prendeva fuoco. Sopraggiunse nel frattempo la Ferrari 312 P di Chris Amon con la pista occupata dal relitto della vettura di Woolfe e da un muro di fuoco. Un pezzo del serbatoio in fiamme si incastr\u00f2 sotto la Ferrari che prese a sua volta fuoco. Amon azion\u00f2 l'impianto di spegnimento e, dopo aver spalancato lo sportello del lato destro, scese dall'auto ancora in movimento. Chris Amon ne usc\u00ec soffrendo solo qualche leggera scottatura, mentre John Woolfe mor\u00ec nell'impatto.\nLa tragedia convincer\u00e0 gli organizzatori della gara ad abrogare la partenza in stile \"Le Mans\" a partire dall'edizione successiva, quando i piloti partirono gi\u00e0 seduti in auto e con le cinture correttamente allacciate, per poi passare definitivamente alla partenza \"lanciata\" come alla 500 miglia di Indianapolis."}
{"id": "554310", "revid": "322321", "url": "https://it.wikipedia.org/wiki?curid=554310", "title": "Armando Dini", "text": "Biografia.\nNasce il 18 luglio 1932 a Milano ma si trasferisce con la famiglia sin da piccolo a Napoli.\nViene ordinato sacerdote il 5 dicembre 1954 per l'arcidiocesi di Napoli dal cardinale Marcello Mimmi, arcivescovo metropolita di Napoli.\n\u00c8 nominato vescovo della diocesi di Avezzano il 23 giugno 1990 da papa Giovanni Paolo II.\nRiceve l'ordinazione episcopale il 9 settembre 1990 dal cardinale Michele Giordano (coconsacranti: arcivescovo Luigi Diligenza, vescovo Antonio Pagano).\nViene nominato arcivescovo metropolita di Campobasso-Boiano il 21 novembre 1998.\nIl 18 luglio 2006 rassegna le dimissioni per raggiunti limiti di et\u00e0. Il successivo 5 agosto viene nominato amministratore apostolico della diocesi di Isernia-Venafro; ricopre l'ufficio fino all'ingresso di Salvatore Visco, il 5 aprile 2007.\nL'8 novembre 2007 gli succede come arcivescovo metropolita di Campobasso-Boiano Giancarlo Maria Bregantini.\nNel gennaio 2008 lascia l'arcidiocesi di Campobasso-Boiano per tornare a vivere a Napoli come padre spirituale del Seminario arcivescovile maggiore.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "554313", "revid": "110157", "url": "https://it.wikipedia.org/wiki?curid=554313", "title": "Cantone di Andelot-Blancheville", "text": "Il Cantone di Andelot-Blancheville era una divisione amministrativa dell'Arrondissement di Chaumont.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 16 comuni:"}
{"id": "554318", "revid": "767487", "url": "https://it.wikipedia.org/wiki?curid=554318", "title": "Cantone di Arc-en-Barrois", "text": "Il Cantone di Arc-en-Barrois era una divisione amministrativa dell'Arrondissement di Chaumont.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 10 comuni:"}
{"id": "554319", "revid": "287204", "url": "https://it.wikipedia.org/wiki?curid=554319", "title": "Campionato Sammarinese 2005-2006", "text": "Il Campionato Sammarinese 2005-2006 \u00e8 stata la 19\u00aa edizione del campionato di calcio di San Marino.\nPlay-off.\nAi play-off si qualificano le prime tre squadre di ogni girone.\n- 1-4\n- 1-1 rig.: 2-3\n- 1-0\n- 3-1\n- 1-1 rig.: 5-3\n- 0-2\n- 0-1\n- 2-3 dts\n- 2-1\n- 1-0"}
{"id": "554320", "revid": "289247", "url": "https://it.wikipedia.org/wiki?curid=554320", "title": "Prealpi Veronesi", "text": ""}
{"id": "554321", "revid": "110157", "url": "https://it.wikipedia.org/wiki?curid=554321", "title": "Cantone di Bourmont", "text": "Il Cantone di Bourmont era una divisione amministrativa dell'Arrondissement di Chaumont.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 25 comuni:"}
{"id": "554334", "revid": "339392", "url": "https://it.wikipedia.org/wiki?curid=554334", "title": "R.e.c.", "text": ""}
{"id": "554337", "revid": "1926649", "url": "https://it.wikipedia.org/wiki?curid=554337", "title": "Angelo Crialesi", "text": "Carriera.\nGiocatore.\nDopo le giovanili disputate nella squadra del Tivoli, passa al Banco Roma. Con la formazione capitolina esordisce in Serie C nel campionato 1977-1978 (4 presenze), e nelle due stagioni successive gioca da titolare in Serie C2 realizzando complessivamente 21 reti.\nViene quindi prelevato dall'Inter insieme al compagno di squadra Antonio Tempestilli. In nerazzurro disputa una sola partita in Coppa Italia contro l' e quindi nel calciomercato autunnale viene ceduto al Brescia, neopromosso in Serie A\nCon le \"rondinelle\" esordisce in massima serie il 26 ottobre 1980 contro la . Chiude il campionato con 10 presenze e una rete, che per\u00f2 non bastano ai lombardi per evitare la retrocessione. A fine stagione l'Inter lo cede al Catania.\nNella prima stagione con la squadra etnea mette a segno 10 reti, giocando in coppia con Aldo Cantarutti. Nella stagione successiva le marcature scendono a 5, ma conquista la promozione in Serie A dopo gli spareggi, mettendo anche a segno la rete decisiva nella vittoria sul . Meno positiva invece sar\u00e0 l'annata successiva in Serie A, con Crialesi a segno una sola volta in 22 incontri disputati, e il Catania ultimo con soli 12 punti.\nNell'autunno 1984 scende in Serie C1 col , dove \u00e8 titolare in attacco insieme a Gianfranco Serioli: con gli emiliani sfiora la promozione in Serie B, perdendo lo spareggio contro il Lanerossi Vicenza. Dalla stagione successiva cambia societ\u00e0 ogni anno, sempre in Serie C1 o C2: passa al Foggia, poi gioca nel Benevento, nella e , concludendo la carriera di calciatore nel 1991 nelle file dell'Ostiamare.\nAllenatore.\nCome allenatore ha esordito nella stagione 1992-1993 al Ladispoli, che allena per tre stagioni. Nel 1995 siede sulla panchina dell'Astrea in Serie C2, quindi passa all'Aquila e al Tivoli, con cui conquista la promozione dall'Eccellenza e una salvezza in Serie D. . \nNelle stessa stagione subentra a campionato in corso alla guida di Ceccano, Ostiamare e di nuovo Astrea (dove subentra a Stefano Desideri), conquistando tre salvezze.\nTorna poi sulle panchine di Tivoli, in Serie C2, e Ladispoli, prima di entrare nello staff tecnico della nel 2004, alla guida degli Allievi prima e della Berretti poi. Nella stagione 2008-2009 viene promosso come allenatore in seconda della prima squadra al fianco del tecnico laziale Delio Rossi, sostituendolo (causa squalifica) in tre occasioni: Lazio-Napoli (2-1), Lazio-Benevento (5-1) e Cagliari-Lazio (1-4).\nDall'estate 2009 a quella del 2012 ha ricoperto, sempre nella Lazio, il ruolo di collaboratore tecnico, nello staff del tecnico ravennate Davide Ballardini, poi esonerato, e anche in quello dell'allenatore subentrante, ovvero il friulano Edoardo Reja.\n ricopre il ruolo di osservatore per la Roma."}
{"id": "554338", "revid": "1543377", "url": "https://it.wikipedia.org/wiki?curid=554338", "title": "Cantone di Ch\u00e2teauvillain", "text": "Il Cantone di Ch\u00e2teauvillain \u00e8 una divisione amministrativa dell'Arrondissement di Chaumont.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 14 a 38 comuni.\nComposizione.\nI 14 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 38:"}
{"id": "554341", "revid": "729019", "url": "https://it.wikipedia.org/wiki?curid=554341", "title": "Cantone di Chaumont-Nord", "text": "Il Cantone di Chaumont-Nord era una divisione amministrativa dell'Arrondissement di Chaumont.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso. Parte del suo territorio \u00e8 andato a costituire il Cantone di Chaumont-1.\nComposizione.\nComprendeva parte della citt\u00e0 di Chaumont e otto comuni:"}
{"id": "554345", "revid": "767487", "url": "https://it.wikipedia.org/wiki?curid=554345", "title": "Rocco Sabato", "text": "Carriera.\nTrascorre gli anni del calcio giovanile nello Sporting Potenza e successivamente nell'Avigliano Calcio (societ\u00e0 che ha dato i natali calcistici anche a Francesco Colonnese), prima di entrare nel settore giovanile del Fiorenzuola.\nInizia la sua carriera professionistica in prestito al in Serie D, ottenendo la promozione in Serie C2. Torna quindi al , con cui disputa un'altra stagione da titolare in Serie C2 culminata con la retrocessione della squadra, composta prevalentemente da giocatori del vivaio.\nHa esordito tra i cadetti nel campionato 2002-2003 con la maglia del , che lo aveva ingaggiato in compropriet\u00e0 dalla formazione emiliana durante il campionato precedente; dopo il fallimento della societ\u00e0 calabrese si trasferisce al Cagliari, dove conquista la promozione in Serie A nella stagione 2003-2004, come riserva del terzino sinistro titolare Fabio Macellari. Confermato nella massima serie, ha esordito in serie A il 27 febbraio 2005 in Cagliari-Atalanta 3-3, disputando 3 partite nel campionato 2004-2005, nel quale \u00e8 ricordato per essere stato l'ultimo calciatore rossobl\u00f9 ad indossare la maglia numero 11 in seguito ritirata in onore di Gigi Riva.\nNel 2005 torna in Serie B vestendo la maglia del Catania. Con i rossazzurri ottiene al primo anno la promozione nella massima serie. Nell'agosto del 2006 passa al con la formula della compropriet\u00e0, ma nel 2007-08 rientra al Catania in Serie A contribuendo alla salvezza degli etnei. Il 9 novembre 2008 realizza il suo primo gol in Serie A contro il Cagliari su punizione regalando la vittoria al Catania, e il 30 gennaio successivo si trasferisce all'Empoli, con cui raggiunge i playoff in Serie B. A fine stagione non trova l'accordo economico con la societ\u00e0 toscana; il 14 luglio 2009 firma infatti un contratto biennale con la : rimane in forza agli alabardati per una stagione e mezza, sempre nella serie cadetta. Il 31 gennaio 2011 si trasferisce al , nell'ambito dello scambio con Davide Grassi.\nIl 17 luglio 2012 firma un contratto biennale con il . Dopo due stagioni in Prima Divisione, alla scadenza del contratto torna al Pavia. Nel gennaio del 2016 passa in prestito alla Maceratese, club militante sempre in Lega Pro.\nAd agosto 2016 firma un contratto annuale con la Vibonese ma lo rescinde a gennaio. Sempre nello stesso mese firma firno a giugno 2017 con la sua ex squadra, la Maceratese.\nStatistiche.\nPresenze e reti nei club.\n\"Statistiche aggiornate all'11 gennaio 2016.\""}
{"id": "554346", "revid": "729019", "url": "https://it.wikipedia.org/wiki?curid=554346", "title": "Cantone di Chaumont-Sud", "text": "Il Cantone di Chaumont-Sud era una divisione amministrativa dell'Arrondissement di Chaumont.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso. Il suo territorio \u00e8 andato a costituire parte del Cantone di Chaumont-2 e parte del Cantone di Chaumont-3.\nComposizione.\nComprendeva parte della citt\u00e0 di Chaumont e 7 comuni:"}
{"id": "554349", "revid": "125957060", "url": "https://it.wikipedia.org/wiki?curid=554349", "title": "Andrea Sottil", "text": "Il figlio Riccardo \u00e8 anch'egli calciatore, attaccante della Fiorentina.\nCaratteristiche tecniche.\nDa calciatore \u00e8 stato un difensore centrale forte fisicamente, bravo nel mantenere la posizione e nel gioco aereo.\nCarriera.\nGiocatore.\nTorino, Fiorentina e Atalanta.\nOriginario del Veneto, dopo aver fatto la trafila delle giovanili nel Torino, Sottil debutta in prima squadra, con la quale esordisce in Serie A in Torino-Foggia (1-1) del 6 dicembre 1992. Con i granata esordisce anche in campo europeo. A 18 anni, rientrato dall'infortunio al crociato gioca ad Highbury contro l'Arsenal. Veste i colori granata fino al 1994, quando approda alla . Veste viola fino al 1996, trovando 1 gol in 33 presenze. Nel 1996 passa all'Atalanta, in cui resta fino al 1999.\nUdinese.\nNel 1999 passa all'Udinese, restandoci per 4 stagioni, tutte disputate in Serie A. Realizza la sua prima rete alla 13\u00aa giornata nella sconfitta esterna per 3-1 contro il . La prima stagione ad Udine \u00e8 la sua miglior stagione in assoluto a livello realizzativo, riesce a segnare 5 reti in campionato in 29 presenze. Dopo qualche mese vince la Coppa Intertoto 2000, battendo nel doppio incontro il Sigma Olomouc con la conseguente qualificazione in Coppa UEFA dell'Udinese. Nella sua ultima stagione, la stagione 2002-2003, i friulani riescono anche ad ottenere la qualificazione in Coppa Uefa.\nReggina e Genoa.\nLa stagione successiva passa alla , con cui segna un gol nella partita pareggiata 4-4 contro il Brescia del 21 settembre 2003. I calabresi comunque arrivano quintultimi a soli due punti dalla retrocessione.\nNell'estate del 2004 passa al , scendendo cos\u00ec di categoria. Anche con questa maglia segna un solo gol, il 6 ottobre 2004 nella partita vinta per 5-2 contro il (gol dell'1-0). Il arriva primo in classifica, ma in estate viene declassato all'ultimo posto della classifica e retrocesso in Serie C, per il noto Caso Genoa.\nCatania, Rimini e Alessandria.\nNell'estate del 2005 viene venduto al , con cui resta fino al 2008. Nella sua prima stagione, \u00e8 artefice insieme ai compagni alla storica promozione in A dopo 23 anni del club rosso-azzurro. Con i siciliani realizza 2 gol in 66 presenze: il primo segna contro il il 24 settembre 2005, il secondo il 1\u00ba aprile 2007 contro il (che coincide anche con il suo ultimo gol in Serie A) in una sconfitta per 4-1. Nella stagione 2007-2008 colleziona solo 7 presenze.\nNel 2008 passa al , scendendo di nuovo di categoria. Con i romagnoli realizza un solo gol, che \u00e8 anche l'ultimo della sua carriera: segna il 23 maggio 2009, alla penultima giornata di campionato, contro il Pisa, il momentaneo gol dell'1-0 (finita 1-1 con gol di Gael Genevier). A fine stagione per\u00f2 il retroceder\u00e0 in Lega Pro.\nIl 22 luglio 2009 passa all'Alessandria e a stagione conclusa, decide di ritirarsi dal calcio giocato per intraprendere la carriera da allenatore.\nNazionale.\nNon ha mai preso parte ad una partita della nazionale maggiore, ma \u00e8 stato un elemento importante della selezione Under-18. Con la selezione infatti, tra il 1990 e il 1992 ha totalizzato 17 presenze e ha realizzato anche un gol. Conta inoltre una presenza con l'Under 21.\nAllenatore.\nInizi.\nTerminata la carriera da calciatore, dal gennaio 2011 allena i Giovanissimi (classe 1996) della Societ\u00e0 Dilettantistica Lucento.\nSiracusa.\nIl 25 giugno 2011 firma un contratto con il , in Lega Pro Prima Divisione. La squadra termina la stagione prima in classifica, ma, a causa dei mancati pagamenti degli stipendi ai calciatori, subisce cinque punti di penalizzazione e giunge 3\u00aa in campionato, mancando poi la promozione ai play-off per mano della .\nGubbio.\nIl 21 giugno 2012 diventa il nuovo allenatore del che si appresta ad affrontare il torneo di Lega Pro Prima Divisione.\nIl 10 dicembre seguente inizia a frequentare a Coverciano il corso di abilitazione per il master di allenatori professionisti Prima Categoria-UEFA Pro.\nIl 23 giugno 2013 la societ\u00e0 umbra comunica di aver sollevato il tecnico dall'incarico di allenatore, dopo una sola stagione dove ha condotto la squadra all'ottavo posto.\nCuneo e Paganese.\nL'11 luglio \u00e8 passato al , in Lega Pro Seconda Divisione. Viene esonerato il 7 gennaio 2014 dopo la sconfitta interna contro la Torres che lascia i piemontesi a met\u00e0 classifica in zona play-out a soli 3 punti dall'8\u00ba posto che garantisce la promozione diretta in Serie C.\nIl 7 ottobre accetta l'incarico di allenare la per la stagione 2014-2015, sostituendo l'esonerato Stefano Cuoghi. Con la formazione campana si piazza quindicesimo al termine della stagione, centrando l'obiettivo salvezza.\nSeconda esperienza al Siracusa.\nIl 24 settembre 2015 ritorna ad allenare il in Serie D, subentrando dopo tre giornate all'esonerato Lorenzo Alacqua con la squadra nelle zone basse della classifica del girone I. L'8 maggio 2016 la formazione siciliana vince il proprio girone e torna in Lega Pro dopo quattro anni. Concluder\u00e0 la stagione successiva raggiungendo i play-off, battendo anche in campionato la sua ex squadra, il . \nIl 21 gennaio 2017 festeggia le 100 panchine da allenatore del Siracusa nella gara interna giocata contro il Taranto.\nIl 13 giugno 2017, di comune accordo con la societ\u00e0 azzurra, decide di non rinnovare il contratto.\nLivorno.\nIl 7 luglio 2017 viene ufficializzato il suo ingaggio da parte del Livorno militante in Serie C. Dopo aver dominato il girone di andata concluso con dieci punti di vantaggio, nel girone di ritorno perde tutto il vantaggio e dopo che la squadra \u00e8 scivolata al secondo posto (seppur con una gara da recuperare) per contrasti con la societ\u00e0, il 6 marzo 2018 rassegna le dimissioni. Dopo due giorni revoca le proprie dimissioni e torna a condurre la panchina labronica ma dopo una vittoria ed una sconfitta, il 19 marzo 2018 viene esonerato e sostituito da Luciano Foschi. Dopo altre 5 giornate, con due vittorie e 3 sconfitte, l'8 aprile il Livorno lo richiama in panchina, venti giorni dopo ottiene la promozione in Serie B con gli amaranto con una giornata di anticipo al termine del campionato.\nCatania.\nIl 5 luglio 2018 il Catania ne ufficializza l'ingaggio come nuova guida tecnica, stipulando un contratto triennale.\nIl 25 febbraio 2019 viene esonerato con la squadra al quarto posto in classifica.. Il 6 maggio, dopo la fine della stagione regolare, viene richiamato in panchina per i playoff dove viene eliminato dal Trapani in semifinale. Il 2 luglio viene esonerato di nuovo.\nPescara.\nIl 7 luglio 2020 sostituisce Nicola Legrottaglie sulla panchina del . Debutta nel campionato cadetto tre giorni dopo contro il (2-2). Con una vittoria (contro il gi\u00e0 retrocesso), 3 pareggi e 2 sconfitte, conduce la squadra al diciassettesimo posto nella stagione regolare, piazzamento che costringe la compagine abruzzese a disputare i play-out contro il Perugia. Dopo la vittoria per 1-2 nella gara di andata in trasferta, al ritorno il Pescara perde con lo stesso risultato in casa, ma si salva avendo la meglio ai tiri di rigore. Nonostante la salvezza ottenuta ai play-out, non viene confermato per la stagione successiva e il 29 agosto viene sostituito da Massimo Oddo, ex tecnico proprio degli umbri.\nAscoli.\nIl 23 dicembre 2020 viene ingaggiato dall', penultimo in Serie B con 6 punti, in sostituzione dell'esonerato Delio Rossi e quattro giorni dopo al debutto vince contro la (2-0).\nIl 7 maggio, battendo il per 2-0, riesce nell\u2019impresa di salvare direttamente la squadra marchigiana con un turno di anticipo evitando di passare per i play-out visti i 9 punti di differenza con il diciassettesimo in classifica. Termina quindi il campionato al sedicesimo posto con un bottino di 10 vittorie, 8 pareggi e 6 sconfitte con 38 punti raccolti in 24 partite, guadagnandosi a fine stagione il rinnovo del contratto fino al 2023.\nStatistiche.\nStatistiche da allenatore.\n\"Statistiche aggiornate al 25 febbraio 2022.\" In grassetto le competizioni vinte."}
{"id": "554350", "revid": "110157", "url": "https://it.wikipedia.org/wiki?curid=554350", "title": "Cantone di Clefmont", "text": "Il Cantone di Clefmont era una divisione amministrativa dell'Arrondissement di Chaumont.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 17 comuni:"}
{"id": "554352", "revid": "1543377", "url": "https://it.wikipedia.org/wiki?curid=554352", "title": "Cantone di Juzennecourt", "text": "Il Cantone di Juzennecourt era una divisione amministrativa dell'Arrondissement di Chaumont.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 15 comuni:"}
{"id": "554354", "revid": "6923", "url": "https://it.wikipedia.org/wiki?curid=554354", "title": "Villa Patrizi (Roma)", "text": "Villa Patrizi \u00e8 un complesso di edifici nel quartiere Nomentano, a Roma, che ospita le sedi della societ\u00e0 Ferrovie dello Stato Italiane e del Ministero delle infrastrutture e dei trasporti.\nStoria.\nOriginariamente era una villa fuori porta, costruita su progetto dell'architetto Sebastiano Cipriani in stile rococ\u00f2, e apparteneva alla nobile famiglia dei Patrizi Naro Montoro; nel 1907 il marchese Filippo cedette l'immobile all'Amministrazione delle Ferrovie dello Stato.\nL'immobile ha subito nel corso degli anni numerose trasformazioni e della costruzione originale non rimane nulla.\nNella cultura di massa.\nAlcune immagini dell'interno dei cortili sono rimaste immortalate nel film del 1955 \"Destinazione Piovarolo\". La sequenza che vede Villa Patrizi al centro dell'azione \u00e8 quella del giorno della pubblicazione dei risultati del concorso per capostazione dove Tot\u00f2, il protagonista, si aggiudica l'ultimo posto, con assegnazione alla sperduta (e immaginaria) localit\u00e0 di Piovarolo.\nUtilizzo attuale.\nVilla Patrizi \u00e8 facilmente raggiungibile con i mezzi pubblici ATAC, ma anche a piedi da via del Castro Pretorio, da porta Pia e dalla stazione di Roma Termini.\nL'edificio non \u00e8 visitabile al pubblico. Al suo interno ospita la Fondazione FS al cui interno si trova la biblioteca con volumi sulla storia e lo sviluppo delle ferrovie in Italia, una fototeca che testimonia lo sviluppo delle ferrovie in Italia.\nInfine sotto l'aspetto botanico \u00e8 da registrare la presenza di un grande albero della canfora, tutt'altro che frequente a queste latitudini; vi sono inoltre delle magnifiche palme e chicas centenarie.\nTrasporti.\n Linee autobus"}
{"id": "554355", "revid": "1543377", "url": "https://it.wikipedia.org/wiki?curid=554355", "title": "Cantone di Nogent", "text": "Il Cantone di Nogent \u00e8 una divisione amministrativa dell'Arrondissement di Chaumont e dell'Arrondissement di Langres.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 16 a 29 comuni.\nComposizione.\nI 16 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 29:"}
{"id": "554358", "revid": "1318658", "url": "https://it.wikipedia.org/wiki?curid=554358", "title": "Kelly Clarkson", "text": "Vincitrice della prima stagione di American Idol, \u00e8 stata nominata 15 volte ai Grammy Award vincendone tre, ha ottenuto tre MTV Video Music Awards e due Academy of Country Music Awards. Durante la carriera ha venduto in tutto il mondo oltre 25 milioni di album e 45 milioni di singoli, ottenendo 3 prime posizioni nella Billboard Hot 100, registrando un totale di 28 entrate sempre nella suddetta classifica.\n\u00c8 stata classificata da Billboard al 14\u00ba posto tra gli artisti del decennio 2000\u20132010 e definita come una dei \u00abmigliori cantanti pop\u00bb, venendo premiata con il \"Powerhouse Awards\" ai Billboard Women in Music Awards del 2017.\nDurante la sua carriera ha inoltre recitato in film, serie televisive, scritto libri per bambini, e ricoperto il ruolo di coach nel programma \"The Voice\". Dal 2019 \u00e8 presentatrice di un proprio talk show, intitolato \"The Kelly Clarkson Show\", grazie a cui vince tre Daytime Emmy Awards, tra cui come Miglior conduttrice di un Talk Show.\nBiografia.\nKelly Brianne Clarkson \u00e8 nata a Fort Worth ed \u00e8 cresciuta nella cittadina di Burleson. \u00c8 la terza e ultima figlia di Jeanne Rose e Stephen Michael Clarkson; ha un fratello e una sorella, Jason e Alyssa. Quando aveva sei anni i suoi genitori divorziarono dopo diciassette anni di matrimonio: si trasferirono quindi a Burleson, dove la madre si rispos\u00f2. La sua famiglia ebbe anche problemi finanziari dopo il divorzio dei suoi genitori.\nHa frequentato la Pauline G. Hughes Middle School e la Burleson High School. Alle medie una sua insegnante la sent\u00ec cantare nel corridoio della scuola e le chiese di entrare a far parte del coro. Alle superiori si esib\u00ec in vari musical e cant\u00f2 al talent show della sua scuola. Cominci\u00f2 anche a prendere lezioni, sperando che la musica le avrebbe procurato una borsa di studio.\nCarriera.\n2002\u20132004: La vittoria ad \"American Idol\" e \"Thankful\".\nIl 4 settembre 2002, a 20 anni, vinse la prima edizione di \"American Idol\", un talent show che sarebbe presto diventato il programma di maggior successo negli Stati Uniti, sconfiggendo in finale Justin Guarini. Si esib\u00ec con la ballata \"A Moment Like This\" che nell'ottobre dello stesso anno venne pubblicata come singolo e stabil\u00ec un record negli Stati Uniti, passando dalla posizione 52 alla 1 in brevissimo tempo. Il singolo diventa inoltre la canzone pi\u00f9 venduta del 2002 negli USA.\nSotto contratto con la RCA Records, ottenuto dalla vittoria del talent, ha pubblicato il suo primo album dal titolo \"Thankful\" il 15 aprile 2003, che ha debuttato direttamente alla prima posizione negli Stati Uniti ed \u00e8 entrato in diverse classifiche europee, con una vendita di oltre 4,5 milioni di copie in tutto il mondo. Oltre a contenere il singolo \"A Moment Like This\", il secondo estratto \"Miss Independent\", che entra nelle top 10 di cinque paesi, compresi gli Stati Uniti, e fa ottenere alla cantante il suo primo Grammy Award nella categoria \"Best Female Pop Vocal Performance\". Successivamente vengono rilascianti i singoli \"Low\" e \"The Trouble with Love Is.\" Nel 2004 Intraprende il \"Independent Tour\" con Clay Aiken negli USA.\nContemporaneamente alla carriera da cantante, nel 2003 Clarkson prende parte al film commedia e musical \"From Justin to Kelly\", e nonostante l'insuccesso, l'artista afferma che era \"obbligata per contratto\" a prenderne parte. Recita nell'ottava stagione di \"MADtv\" e compare in due episodi della serie drammatica \"American Dreams\" tra il 2003 e il 2004.\n2004\u20132006: Il successo mondiale: \"Breakaway\".\nCon l'album \"Breakaway\", uscito negli Stati Uniti il 30 novembre del 2004, la cantante si distanzi\u00f2 dallo stile del precedente album influenzato da \"American Idol\" e si orient\u00f2 verso uno stile pi\u00f9 rock. L'artista partecip\u00f2 alla stesura di sei delle dodici tracce insieme ad artisti come Ben Moody (membro degli Evanescence) ed Avril Lavigne, con la quale scrisse la canzone omonima all'album. L'album costitu\u00ec un gran successo discografico, raggiungendo 12milioni di copie vendute in tutto il mondo, e entrando entro le prime 5 posizioni delle classifiche di Stati Uniti, Regno Unito, Australia, Irlanda e Germania. In sostegno dell'album intraprende il \"Breakaway World Tour\" tra il 2005 e il 2006\".\"\nVennero estratti numerosi singoli che raggiunsero le vette anche delle classifiche europee e che portarono la cantante ad essere conosciuta in tutto il mondo. I singoli di maggior successo furono \"Breakaway,\" che divenne colonna sonora del film \"Principe azzurro cercasi\", \"Since U Been Gone\" che ottiene il maggior successo negli USA e \"Because of You\" che vende solo negli Stati Uniti 2milioni di copie.\nIl singolo \"Since You Been Gone\" ha fruttato alla cantante un prestigioso Grammy Award per \"Best Female Pop Vocal Performance\" nella stessa serata ne guadagna un secondo nella categoria \"Best Pop Vocal Album.\" Vince inoltre due anni di seguito il \"Best Female Video\" agli MTV Video Music Awards per \"Since You Been Gone e Because of You.\"\nLa cantante risulta essere l'artista pi\u00f9 ascoltata nelle radio statunitensi nel 2006 ed Breakaway diventa il settimo album pi\u00f9 venduto del 2005. Nel marzo 2010, a 6 anni dall'uscita, l'album torna in classifica nella Billboard 200 alla posizione 169 con pi\u00f9 di 4000 copie vendute in pochi giorni negli USA.\n2007\u20132010: \"My December e All I Ever Wanted\".\nNel giugno 2007 venne pubblicato l'album \"My December\", pi\u00f9 cupo e dalle sonorit\u00e0 rock, a differenza degli album precedenti, di forte influenza pop. Per il progetto musicale la cantante collabora maggiormente con i membri della band sostituisce il suo produttore esecutivo e coautore Clive Davis, il quale riscontra delle mancanze tecniche e di produzione invitando la cantante a registrare nuovamente l'album. Clarkson afferma in un'intervista di non voler ritrattare sul suo prodotto:\n\"\"Ho venduto pi\u00f9 di 15 milioni di dischi in tutto il mondo, e ancora nessuno ascolta quello che ho da dire. Non mi interessa essere una star. Ho sempre voluto solo cantare e scrivere\".\"\nL'album ottenne un discreto successo commerciale con 2,5 milioni di copie vendute in tutto il mondo, di cui un milione negli USA nonostante la RCA Records non offra il proprio sostegno al prodotto, riducendo il numero di date tour promozionale. L'artista ha successivamente assunto i servizi del talent manager Narvel Blackstock di Starstruck Management, riconoscendo per\u00f2 Davis come un \"punto chiave del suo successo\". Il singolo di lancio fu \"Never Again\" .Il secondo singolo\", Sober\", fu pubblicato nell'agosto dello stesso anno nelle radio statunitensi, senza che ne fosse realizzato un video musicale.\"Don't Waste Your Time\" venne invece pubblicato nell'autunno del 2007 come terzo singolo, ottenne un piccolo successo solo in Germania.\nAgli Academy of Country Music Awards del 2007 si esibisce in una versione country del brano \"Because of You\" insieme a Reba McEntire. La collaborazione diventa il singolo promozionale dell' della McEntire, debuttando alla seconda posizione della Hot Country Songs statunitense e riceve una nomination si Grammy Award come \"Best Country Collaboration with Vocals.\" Dal 2008 le due cantanti intraprendono il \"2 Worlds 2 Voices Tour\" in sostegno dei propri album.\nNel gennaio del 2009 \u00e8 stato diffuso nelle radio il singolo \"My Life Would Suck Without You\" ed \u00e8 stato pubblicato come download digitale il 16 gennaio 2009 ed ha raggiunto la prima posizione della classifica statunitense, con un salto di 96 posizioni dal debutto battendo il record detenuto da Britney Spears. Divenne inoltre il primo singolo della cantante a raggiungere la prima posizione della classifica britannica e canadese. Il singolo anticip\u00f2 il quarto album, \"All I Ever Wanted\", pubblicato il 13 marzo del 2009 che debutta alla prima posizione negli Stati Uniti vendendo un totale di 1milione di copie e ricevendo critiche positive dall'industria musicale per i temi affrontati nei brani. Alla produzione e stesura dei testi partecipano nuovamente Dr. Luke e Dioguardi, oltre che Ryan Tedder, Claude Kelly e Katy Perry.\nSuccessivamente l'album \u00e8 stato promosso dalla pubblicazione dei singoli \"I Do Not Hook Up\" e \"Already Gone\", canzone prodotta da Ryan Tedder, frontman dei OneRepublic. Quest'ultima ha portato a nuove tensioni con la RCA Records, poich\u00e9 la cantante ritrova delle similitudini con il brano \"Halo\" appena pubblicato da Beyonc\u00e9 prodotto anch'esso da Tedder, ma ottiene comunque molto successo vendendo 2milioni di copie negli USA. Grazie a ci\u00f2 la casa discografica ha deciso di lanciare diversi singoli in diverse nazioni: troviamo infatti negli USA e in Canada \"All I Ever Wanted\" (12 aprile 2010), in Germania \"Cry\" (4 agosto 2009), in Nuova Zelanda \"Don't Let Me Stop You\" (13 dicembre 2009) e \"Ready\" (22 ottobre 2010); tuttavia la copertina per il singolo digitale \u00e8 stata creata solo per \"All I Ever Wanted\".\nDurante la promozione di questo disco, ha girato il mondo con l\"'All I Ever Wanted Tour\".\n2011\u20132013: \"Stronger &amp; Duets\" e \"Greatest Hits\".\nDopo la collaborazione avvenuta nel 2010 con Jason Aldean nel brano country \"Don't You Wanna Stay,\" che viene accolta positivamente dalla critica, ricevendo una nomination ai Grammy Awards, e diventando la collaborazione country pi\u00f9 venduta nella storia con 2,7 milioni di copie, il quinto album di Kelly Clarkson, \"Stronge\"r, viene pubblicato il 21 ottobre 2011.\nKelly descrive questo album come \"influenzato da Prince, Tina Turner, Sheryl Crow, Radiohead e con un po' di country per un paio di canzoni\". Kelly ha collaborato con vari produttori tra cui Greg Kurstin, Ester Dean, Darkchild, Toby Gad, Steve Jordan e Howard Benson. Stronger riceve buone recensioni e diviene un successo commerciale con pi\u00f9 di 1,5milioni di copie vendute, e debuttando alla posizione 2 della Billboard 200 e nella top 5 di Australia, Canada, Regno Unito e Corea del Sud. L'album viene certificato platino dalla RIAA, dall' ARIA e in Canada. L'uscita dell'album \u00e8 stata accompagnata da un cd acustico in edizione limitata chiamato \"The Smoakstack Sessions\", che contiene per l'appunto versioni alternative tratte dall'album \"Stronger\" e \"All I Ever Wanted\". Intraprende inoltre due tour per promuovere \"Stronger\": lo \"Stronger Tour\" e il \"2012 Summer Tour\" con i The Fray.\nIl primo singolo, \"Mr. Know It All\", \u00e8 diventato una hit internazionale, esordiendo alla numero 10 della Billboard Hot 100 ed avendo buoni risultati in classifica anche in Australia, Regno Unito, Corea del Sud e Canada, con una vendita globale di circa 2,5 milioni di copie. \u00c8 stata anche pubblicata una \"Country Version\" di questa canzone nel 2012. Il second singolo, \"Stronger (What Doesn't Kill You)\" vene pubblicato a gennaio del 2012. Anch'esso diventa una hit internazionale raggiungendo la posizione numero 1 nella Billboard Hot 100 per ben tre settimane non consecutive, diventando il singolo pi\u00f9 venduto dalla cantante negli Stati Uniti, con 4,9 milioni di copie, e al mondo, con pi\u00f9 di 6 milioni di copie. Il brano riceve tre nominations ai Grammy Awards del 2013 come \"Record of the Year, Song of the Year e Best Pop Solo Performance\" mentre l'album vince il Grammy Award per il \"Best Pop Vocal Album,\" diventando la prima artista a vincerlo due volte.\nIl terzo singolo, \"Dark Side\", nonostante i buoni propositi non ha avuto il successo sperato. Kelly ha pubblicizzato \"Stronger\" in vari posti, tra cui il 2011 NRL Grand Final, e la versione Inglese, statunitense, Tedesca e Australiana di \"The X Factor\". La canzone \"Tell Me A Lie\" nell'album di debutto degli One Direction \u00e8 stata scritta da Kelly inizialmente per \"Stronger\". Il suo secondo cd acustico, in questo caso digitale, \"iTunes Session\" \u00e8 stato pubblicato il 23 dicembre 2011 \u2014 il singolo promozionale, una cover di \"I'll Be Home For Christmas\", ha raggiunto la posizione 93 nella Billboard Hot 100. \"iTunes Session\" ha debuttato alla posizione numero 85 nella Billboard 200.\nIl 5 febbraio 2012, Kelly ha cantato \"The Star-Spangled Banner\" (l'inno nazionale statunitense) al Super Bowl XLVI ricevendo critiche molto positive. Kelly ha anche cantato ai 54th Grammy Awards il 12 febbraio dello stesso anno. Lei e Jason Aldean hanno interpretato la loro Hit Country \"Don't You Wanna Stay\" che ha ricevuto numerosi premi. Da maggio a luglio 2012, Kelly \u00e8 diventata giudice del Talent Show \"Duets\", insieme a John Legend, Jennifer Nettles e Robin Thicke. Poco dopo ha pubblicato il singolo promozionale \"Get Up (A Cowboys Anthem)\" per la campagna pubblicitaria della Pepsi NFL. \u00c8 diventata una guest mentor dei concorrenti di Blake Shelton nella seconda serie del programma statunitense \"The Voice\" \u2014 con questa collaborazione, Kelly diventa la prima concorrente uscita da un talent show ad essere apparsa in \"American Idol\", \"X Factor\" e \"The Voice\". I due collaborano inoltre al brano \"There's a New Kid in Town\", che compare nell'album natalizio di Shelton.\nIl 4 ottobre 2012, \u00e8 stato annunciata l'uscita del suo primo Greatest Hits chiamato \"Greatest Hits \u2013 Chapter One\" per il 19 novembre 2012. Il Greatest Hits ha 3 tracce inedite \"Catch My Breath\", \"Don't Rush\" con Vince Gille \"People like Us\" che si uniscono a tutti i successi di Kelly pubblicati nei primi dieci anni di carriera. Il primo singolo, pubblicato il 15 ottobre 2012, \"Catch My Breath\", scritto da lei con il suo direttore musicale Jason Halbert e con Eric Olson, raggiunge la Top 10 in Canada e nella Top 20 negli USA dove vende un milione di copie.. Kelly viene nominata ai Country Music Awards del 2012 come \"Female Vocalist of the Year\" e \"Don't Rush\" riceve una nomination come \"Best Country Duo/Group Performance\" ai Grammy Awards del 2014. L'album viene certificato oro in Australia, Regno Unito e Stati Uniti.\n2013 - 2015: \"Wrapped in Red\" and \"Piece by Piece\".\nIl 25 giugno 2013 \u00e8 uscito il nuovo singolo country di Kelly \"Tie It Up\" disponibile su iTunes ed intraprende un tour di concerti in tutta l'America con i Maroon 5. \u00c8 presente inoltre nel brano \"Foolish Games\" di Jewel e nel brano \"Little Green Apples\" con Robbie Williams.\nKelly Clarkson rilascia il suo sesto album a tema natalizion \"Wrapped in Red\" il 25 ottobre del 2013. Debutta alla terza posizione della Billboard 200 e viene certificato platino negli Stati Uniti e Canada. L'11 dicembre si esibisce in uno speciale televisivo \"Kelly Clarkson's Cautionary Christmas Music Tale, generando\", generando 5,3 milioni di spettatori. Compare nel brano \"In the Basement\" con Martina McBride, con Trisha Yearwood in \"PrizeFighter\" e nel singolo di Ben Haenow \"Second Hand Heart\". Il singolo \"Underneath the Tree\" riscuote ampio successo nelle classifiche internazionali, esordendo alla posizione numero 12 della Billboard Hot 100 e 15 della UK Singles Chart, dove riceve la certificazione di disco di platino.\nl 12 gennaio 2015 esce il singolo \"Heartbeat Song\", che precede l'uscita dell'album \"Piece by Piece,\" ultimo a contratto con la RCA Records. L'album esce il 27 febbraio 2015 e raggiunge la vetta della Billboard 200 per una settimana, e vede tra i collaboratori John Legend, Sia, Jesse Shatkin e Shane McAnally. Gli altri singoli estratti dall'album sono: \"Invincible\", scritto dalla cantante Sia, e \"Piece by Piece\", canzone che racconta dell'evoluzione della vita della cantante dopo essersi sposata e dopo aver avuto la sua prima figlia, che riceve una nomination ai Grammy Awards.\nIntraprende il Piece by Piece Tour tra Stati Uniti, Canada e Regno Unito. Il tour viene interrotto per problemi alle corde vocali.\n2016\u20132018: \"Meaning of Life\", \"The Voice\".\nGrazie ad un contratto con la HarperCollins, pubblica due libri per bambini \"River Rose and the Magical Lullaby\" e \"River Rose and the Magical Christmas.\" A marzo del 2016 partecipa vocalmente al brano \"This Is for My Girls\" voluta dalla First Lady Michelle Obama, insieme a Janelle Mon\u00e1e, Kelly Rowland, Zendaya e Missy Elliott. Registra il brano \"It's Quiet Uptown\" per The Hamilton Mixtape e \"Love Goes On\" con Aloe Blacc per la colonna sonora di The Shack. The Voice annuncia che la cantante sar\u00e0 una dei coach della quattordicesima stagione.\nIl 24 giugno 2016, Kelly firma un accordo mondiale a lungo termine con la Atlantic Records, con l'intento di pubblicare il suo ottavo album con influenze della musica soul e R&amp;B. Nel novembre 2016, la cantante afferma le sue intenzioni di pubblicare il nuovo singolo ad aprile 2017, e l'uscita dell'album a giugno. Il 4 settembre dello stesso anno, la Clarkson annuncia il suo nuovo singolo \"Love So Soft\", che verr\u00e0 pubblicato il 7 settembre 2017 e certificato singolo d'oro in Canada e platino negli Stati Uniti, insieme ad una seconda canzone \"Move You.\" \"Love So Soft\" \u00e8 stata nominata per la categoria \"Best Pop Solo Performance\" alla 60\u00aa edizione dei Grammy Awards. Ora detiene il record per il maggior numero di nomination (4 per la precisione) in quella categoria. L'album, \"Meaning of Life\", pubblicato il 27 ottobre 2017, debutta alla seconda posizione della classifica Statunitense e nella Top10 di Canada ed Australia. Non entra invece nelle Top 10 di Regno Unito ed Irlanda, dove raggiunge la posizione 11 e 18 rispettivamente. A novembre 2017 compare nel film di animazione \"Gli eroi del Natale\", insieme a Oprah Winfrey, Mariah Carey e Tyler Perry.\nNel 2018 estrapola i singoli \"I Don't Think About You\" e \"Heat\". Tra gennaio e marzo del 2019 intraprende un mini-tour negli Stati Uniti, accompagnata dalle due nuove scoperte di \"The Voice\", Kelsea Ballerini e\nBrynn Cartelli. Viene riconfermata alla quindicesima stagione di The Voice e presenta i Billboard Music Award del 2018. Viene inoltre reclutata tra gli artisti per la nuova versione dell'album The Greatest Showman: \"Reimagined\", insieme a Kesha, Jess Glynne, Pink, Missy Elliott e Sara Bareilles, dove canta il brano \"Never Enough\". L'album arriva nelle Top5 di Regno Unito, Stati Uniti, Australia e Nuova Zelanda. Ai Grammy Awards del 2019 \"Meaning of Life\" viene nominato nella categoria \"Best Pop Vocal Album.\"\n2019-presente: \"The Kelly Clarkson Show\", \"When Christmas Comes Around\".\nIl 27 marzo 2019 rilascia \"Broken &amp; Beautiful,\" brano colonna sonora del film di animazione \"UglyDolls,\" dove la cantante presta voce ad un personaggio. Viene rilasciato inoltre l'album \"UglyDolls (Original Motion Picture Soundtrack)\" dove partecipano oltre alla cantante anche Janelle Mon\u00e1e, Nick Jonas, Anitta, Pitbull e Blake Shelton. Da settembre del 2019 debutta come presentatrice di un proprio talk show, il \"The Kelly Clarkson Show,\" grazie al quale ottiene il Daytime Emmy Awards come Outstanding Entertainment Talk Show Host. Nel corso del 2019 e 2020 prosegue la sua carriera come coach a \"The Voice\" e prende parte come doppiatrice al film \"Trolls World Tour\" previsto nel 2020. Nel frattempo la Clarkson continua a condurre il suo daytime show, anche durante il periodo di quarantena dovuto alla pandemia da Covid-19. Il programma \u00e8 stato confermato per le stagioni 2020-2021 e 2021-2022. \nIl 16 aprile 2020 pubblica l'EP \"I Dare You\", il quale include lo stesso brano in 6 lingue diverse; le versioni in lingue diverse dall'inglese sono tutte in duetto con altri cantanti. Il 13 novembre 2020 pubblica una cover del brano natalizio \"All I Want For Christmas Is You\" di Vince Vance &amp; The Valiants. Nel 2021, mentre continua a portare avanti il suo programma televisivo e mantiene il ruolo di giudice a The Voice, Clarkson annuncia la pubblicazione del suo secondo album natalizio \"When Christmas Comes Around...\", preceduto dal singolo \"Christmas Isn't Cancelled (Just You)\".\nNel 2022 viene incaricata di condurre insieme a Snoop Dogg la prima edizione dell'American Song Contest.\nVita privata.\nIl 20 ottobre 2013 ha sposato il talent manager Brandon Blackston. La coppia ha una figlia, River Rose, nata il 12 giugno 2014.. Il 20 agosto 2015 annuncia la seconda gravidanza. Il 12 aprile 2016 nasce Remington Alexander Blackstock.. Nel giugno 2020 la cantautrice annuncia il divorzio dal marito, ottenendo successivamente la custodia dei figli come primo genitore.\nVoce e stile musicale.\nKelly Clarkson \u00e8 stata giudicata come un soprano, capace di cantare difficili melisma. Dr. Luke afferma che \u00abHa i polmoni potenti. \u00c8 come la Lance Armstrong delle corde vocali\u00bb, Simon Cowell la paragon\u00f2 a C\u00e9line Dion dopo \"American Idol,\" mentre la rivista Esquire \u00abLa migliore voce nella storia della musica pop\u00bb\".\" La cantante in un'intervista afferma inoltre di non aver mai fatto uso del lips-sinc e viene nominata \u00abRegina delle Covers\u00bb, per la sua versatilit\u00e0 nei diversi generi musicali.\nLa cantante cita Aretha Franklin come la maggior influente nel suo percorso professionale, sin da \"American Idol\", dove si era esibita con il brano \"(You Make Me Feel Like) A Natural Woman\". Altri artisti da lei citati sono state Mariah Carey, Etta James, Stevie Wonder, Prince e Whitney Houston. Dal mondo del rock prende ispirazione dagli Aerosmith, Radiohead e Jimi Hendrix. Importanti tra per la cantante sono state anche Reba McEntire, con la quale collabora, Bette Midler e Rosemary Clooney.\n\u00abSono cresciuta con tre genitori completamente diversi che mi hanno dato musica diversa. Il mio patrigno \u00e8 innamorato di Willie Nelson e Elvis Presley. E il mio vero padre di Mariah e Whitney e Aretha ed in genere dei cantanti soul. Mia madre si interessava di pi\u00f9 di artisti adult contemporary - C\u00e9line Dion, Barbra Streisand, Bette Midler. E poi mio fratello ha una grande influenza su di me,cos\u00ec sono cresciuta amando i Guns N' Roses. Mi interessavo dei Metallica. Mi occupavo di tutte quelle band, e ancora oggi. Amo gli Aerosmith e i No Doubt. Ho cos\u00ec tante influenze diverse su di me. E anche il country. Amo Reba McEntire. La potrei ascoltare tutto il tempo.\u00bb\nGrazie al successo e alla carriera \u00e8 diventata anch'essa fonte di ispirazione per altri artisti come Demi Lovato e Kelsea Ballerini. Tra questi vi sono anche i due vincitori a cui fece da coach nel programma The Voice, Hailee Steinfeld e Chevel Shepherd.\nFilantropia.\nAiuti umanitari.\nNell'aprile 2007, Clarkson prese parte a \"Idol Gives Back\", una raccolta di fondi per le persone in povert\u00e0 sia in Africa che negli Stati Uniti. Nel 2011 Clarkson, inoltre, \u00e8 stato coinvolta nell'organizzazione Houses of Hope, che si prende cura e costruisce orfanotrofi per i bambini del Sud Africa che sono stati colpiti da AIDS, abusi e povert\u00e0. Nel 2013, Clarkson ha supportato Feeding America e The Ad Council per la raccolta di generi alimentari a favore degli enti che tutelano i bambini e le famiglie in difficolt\u00e0 economica. Nel corso degli anni ha inoltre partecipato attivamente a eventi e iniziative di Unicef, Save the Children e Do Something Program.\nNel 2013 partecipa alla campagna Let Girls Learn promossa dall'allora first lady degli Stati Uniti d'America Michelle Obama incidendo il brano \"This Is For My Girls\" assieme a Missy Elliott, Kelly Rowland, Janelle Mon\u00e1e, Lea Michele e Chloe x Halle.\nFemminismo e diritti umani.\nNel 2013 Clarkson si \u00e8 esposta pubblicamente sul tema del femminismo in un'intervista per il Time, affermando \u00abNon mi definirei femminista, \u00e8 troppo forte. [...] Penso che quando le persone sentono femminista, \u00e8 come, 'Togliti di mezzo, non ho bisogno di nessuno'. Mi piace che ci si prenda cura di me, e ho un uomo che \u00e8 un leader. Non sono una femminista in quel senso\u00bb. Clarkson \u00e8 stata criticata per la sua posizione. Nel 2015 la cantante si \u00e8 nuovamente esposta sul tema intervistata dall'HuffPost, affermando di essere stata travisata e decontestualizzata, poich\u00e9 si riferiva al fatto che nell'ultimo decennio la parola femminista sia associata al concetto di \u00abodiatrice di uomini\u00bb quando la cantante \u00e8 sempre stata circondata da uomini che l'hanno supportata e amata.\nLa cantante \u00e8 da sempre sostenitrice dei diritti della comunit\u00e0 LGBT. \nPolitica.\nNel 2011 Clarkson si \u00e8 schierata a favore del Partito Repubblicano scrivendo apprezzamenti su Ron Paul tramite il proprio account Twitter, venendo criticata da quasi un milione di seguaci per sostenere un candidato che era stato accusato di razzismo e omofobia. Clarkson si \u00e8 scusata riferendo di non essere a conoscenza di tali fatti, sostenendo che avrebbe scelto Paul per il suo atteggiamento liberale nell'ascoltare il popolo. Successivamente la cantante ha appoggiato entrambi i mandati del presidente Barack Obama, esibendosi alla cerimonia di insediamento alla Casa Bianca del 2013.\nNel 2016 Clarkson si \u00e8 espressa a sostegno della candidata democratica Hillary Clinton, riferendo di essere \u00ablegittimamente spaventata per la nostra nazione\u00bb successivamente alla vittoria di Donald Trump. Nel febbraio 2021 intervista per la prima volta per gli Stati Uniti il presidente Joe Biden e la first lady Jill Biden nel corso del \"The Kelly Clarkson Show\". \n\"Tour\".\nTourn\u00e9e come solista\nTourn\u00e9e collaborative\nTourn\u00e9e promozionali\nResidency show\nPremi e riconoscimenti.\nDurante la carriera ha ricevuto pi\u00f9 di 160 nominations e pi\u00f9 di 70 premi."}
{"id": "554359", "revid": "287204", "url": "https://it.wikipedia.org/wiki?curid=554359", "title": "Vit\u00f2ria", "text": ""}
{"id": "554360", "revid": "110157", "url": "https://it.wikipedia.org/wiki?curid=554360", "title": "Cantone di Saint-Blin", "text": "Il Cantone di Saint-Blin era una divisione amministrativa dell'Arrondissement di Chaumont.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 15 comuni:"}
{"id": "554361", "revid": "1745361", "url": "https://it.wikipedia.org/wiki?curid=554361", "title": "Bandiera dell'Irlanda del Nord", "text": "La bandiera dell'Irlanda del Nord non esiste ufficialmente dal 1972. L'unica bandiera ufficiale della nazione \u00e8 la \"Union Jack\" britannica, che per\u00f2 identifica tutto il Regno Unito e non la singola nazione.\nQuesto fatto evidenzia la problematica situazione sociopolitica dell'Irlanda del Nord, dove una bandiera riflette molte situazioni di appartenenza politica, sociale e religiosa. Nei paesi \u00e8 facile trovare tricolori della Repubblica da parte dei nazionalisti o altre bandiere di ogni tipo accompagnate dalla bandiera britannica.\nDal 1953 al 1972 la bandiera ufficiale era stata l\"'Ulster Banner\". Oggi, invece, ci sono molte proposte per una nuova bandiera, ma niente di concreto \u00e8 stato adottato.\nL'Ulster Banner.\nL'Ulster Banner, anche chiamata Red Hand Flag (dall'inglese: \"Bandiera della Mano Rossa\"), \u00e8 stata la bandiera ufficiale dell'Irlanda del Nord dal 1953 al 1972. La bandiera era formata da una croce rossa, una mano rossa, una stella a sei punte e una corona. Conosciuta, soprattutto tra gli unionisti, anche come \"Red Hand Flag\" o \"Ulster Flag\" (da non confondere con la provinciale bandiera dell'Ulster), nel 1924 il governo dell'Irlanda del Nord fu riconosciuto con i suoi simboli dal Garante reale britannico ricevendo il diritto di mostrarli su una bandiera. Questo diritto fu esercitato durante l'incoronazione britannica del 1953. Tra il 1953 ed il 1972, la bandiera era insegna di stato ufficiale e insegna civile \"de facto\". Dopo il 1972, a seguito di disordini civili e del tragico \"Bloody Sunday\", il Parlamento dell'Irlanda del Nord fu sciolto dal Governo britannico e la bandiera perse ufficialit\u00e0.\nUna credenza comune identifica la croce rossa come la croce di San Giorgio della bandiera inglese. In realt\u00e0 la croce fa parte dell'antica bandiera dell'Ulster.\nLa mano utilizzata \u00e8 quella dell'Ulster ma con il pollice aperto, per rappresentare la differenza tra le nove contee della provincia e le sei della nazione. Lo sfondo giallo divenne bianco, stavolta effettivamente per avvicinarsi alla bandiera inglese. La corona simboleggia la fedelt\u00e0 degli Unionisti irlandesi dell'Ulster alla monarchia britannica. La stella, infine, \u00e8 oggetto di disputa: secondo alcuni richiamerebbe la stella di David, per altri le sei contee.\nSebbene abolita ufficialmente, la bandiera del vecchio governo \u00e8 usata in maniera massiccia dalle comunit\u00e0 unioniste, spesso accompagnata dalla Union Flag; gli stessi unionisti mostrano molte volte versioni modificate della bandiera, la pi\u00f9 diffusa con l'Union Flag nel cantone; anche versioni di bandiere britanniche con \"Red Hand\" e forma dell'Irlanda del Nord sono diffuse. Viene diffusamente esposta nelle partite della nazionale di calcio nordirlandese. In maniera piuttosto controversa e inspiegabile, l'Ulster Banner \u00e8 ancora utilizzata, infatti, per le partite della nazionale di calcio, quindi nelle competizioni UEFA e nei Giochi del Commonwealth.\nNel rugby invece l'Irlanda del Nord e la Repubblica d'Irlanda fanno parte di un'unica federazione ed hanno una sola nazionale.\nMostrare la bandiera.\nIn Irlanda del Nord un tipo di bandiera significa molto a livello sociale, dato che ogni comunit\u00e0 usa i suoi simboli per mostrare la sua adesione ad un certo stato e marcare il suo 'territorio', spesso in maniera del tutto provocatoria. Se gli unionisti sventolano una molteplicit\u00e0 di bandiere diverse, ma soprattutto l'\"Ulster Banner\" e la Union Flag, i nazionalisti sventolano e mostrano il tricolore irlandese.\nA tentare di dare un freno a questo aspetto divisorio e di disaccordo, \u00e8 intervenuto nel 1998 l'accordo di Belfast (\"Belfast Agreement\") siglato dai governi irlandese e britannico. L'accordo stabilisce che:\nI nazionalisti hanno seguito questa affermazione facendo notare che l'uso della Union Flag per scopi ufficiali doveva essere ridimensionato, o quantomeno che dovesse essere accompagnata dal tricolore irlandese. In qualche modo alcune clausole del trattato hanno accolto questa osservazione con il \"principio del consenso\" (es. non ci sono posizioni politiche e religiose in Costituzione se non con voto di maggioranze qualificate), ma gli unionisti hanno osservato che in questo modo la Union Flag riceverebbe ulteriore conferma di ufficialit\u00e0 come unica bandiera nordirlandese.\nNon di meno sono stati raggiunti alcuni compromessi, almeno in ambito pubblico dato che i privati continuano la loro ostentazione di bandiere. La \"Union Flag\" non \u00e8 pi\u00f9 mostrata su Stormont, il Parlamento nordirlandese di Belfast, e gli altri uffici statali se non nei 'named days' (per celebrare il compleanno della Regina Elisabetta II). L'unica eccezione \u00e8 Lisburn, dove il Consiglio ha deciso di sventolare la \"Union Flag\" ogni giorno, destando vive polemiche da parte della comunit\u00e0 nazionalista."}
{"id": "554362", "revid": "110157", "url": "https://it.wikipedia.org/wiki?curid=554362", "title": "Cantone di Vignory", "text": "Il Cantone di Vignory era una divisione amministrativa dell'Arrondissement di Chaumont.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 16 comuni:"}
{"id": "554363", "revid": "6923", "url": "https://it.wikipedia.org/wiki?curid=554363", "title": "Pelikan (azienda)", "text": "La Pelikan \u00e8 una storica azienda tedesca con filiali in tutto il mondo ed \u00e8 conosciuta soprattutto per la produzione artigianale di penne stilografiche di qualit\u00e0 e per i tantissimi prodotti per la scrittura in generale.\nStoria.\nOltre alle stilografiche, Pelikan cominci\u00f2 a produrre e produce tuttora articoli per la scrittura, colori per la scuola, accessori per l'ufficio come la carta carbone, gomme, correttori e inchiostri; molto usati sono gli inchiostri per timbri ed i relativi tamponi.\nLe stilografiche ebbero una larga diffusione all'inizio degli anni sessanta del XX secolo con l'introduzione di modelli a cartuccia (tuttora in commercio), usate soprattutto nelle scuole elementari, dove si voleva perfezionare la grafia degli studenti, abbinate a particolari pennarelli a due punte, una per la cancellazione del segno prodotto dalla stilografica e l'altra per poter scrivere successivamente sulla parte cancellata, non potendo pi\u00f9, tale parte, essere scritta nuovamente con l'inchiostro contenuto nella stilografica."}
{"id": "554364", "revid": "110157", "url": "https://it.wikipedia.org/wiki?curid=554364", "title": "Cantone di Auberive", "text": "Il Cantone di Auberive era una divisione amministrativa dell'Arrondissement di Langres.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 20 comuni:"}
{"id": "554367", "revid": "1543377", "url": "https://it.wikipedia.org/wiki?curid=554367", "title": "Cantone di Bourbonne-les-Bains", "text": "Il Cantone di Bourbonne-les-Bains \u00e8 una divisione amministrativa dell'Arrondissement di Chaumont e dell'Arrondissement di Langres.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 12 a 36 comuni.\nComposizione.\nI 12 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 36:"}
{"id": "554372", "revid": "110157", "url": "https://it.wikipedia.org/wiki?curid=554372", "title": "Cantone di Fayl-Billot", "text": "Il Cantone di Fayl-Billot era una divisione amministrativa dell'Arrondissement di Langres.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 18 comuni:"}
{"id": "554374", "revid": "466539", "url": "https://it.wikipedia.org/wiki?curid=554374", "title": "Classe Ticonderoga (incrociatore)", "text": "La classe Ticonderoga \u00e8 una classe di incrociatori lanciamissili, con compiti antiaerei. Anche nota come classe Aegis, in quanto per lungo tempo l'unica fruitrice di tale sistema di combattimento integrato, rappresenta la classe di incrociatori antiaerei \"definitiva\" della marina USA.\nSi tratta di navi che hanno fatto fare un grande salto in avanti alle capacit\u00e0 operative dell'US Navy, grazie al nuovo radar AN/SPY-1. L'AN / SPY-1 \u00e8 un sistema radar 3D della Marina degli Stati Uniti prodotto da Lockheed Martin. L'array \u00e8 un sistema passivo a scansione elettronica ed \u00e8 un componente chiave del sistema di combattimento Aegis. Che riprendeva il concetto del FRESCAN SPS-32 dell'USS \"Long Beach\", ma sviluppato con tecnologie moderne ed elettronica allo stato solido, abbinato a missili molto migliorati rispetto a quanto disponibile negli anni 1960.\nSviluppo.\nLa classe venne ideata con lo scopo di uniformare le capacit\u00e0 delle grandi unit\u00e0 antiaeree della marina statunitense verso un tipo che fosse pi\u00f9 semplice e efficiente possibile, senza tuttavia dimenticare che la minaccia dei missili sovietici rendeva necessario, per pararne gli attacchi, mantenere gli standard elevati.\nEssa nasceva soprattutto dalla paura che un'azione di saturazione da parte dei bombardieri sovietici potesse far s\u00ec che le pattuglie di intercettori della Marina statunitense venissero superate, e che lanci di missili a lungo raggio ed eventualmente con testate nucleari potessero sopraffare anche le difese, considerate forti ma non impenetrabili, delle navi di scorta statunitensi, mettendo a quel punto le portaerei in grave pericolo. Questo era successo gi\u00e0 nella seconda guerra mondiale, soprattutto con i kamikaze.\nNell'era atomica la tecnologia aveva spostato ben avanti la frontiera delle possibilit\u00e0 operative, e ora i nuovi kamikaze erano i missili antinave da 400\u00a0km di portata. La limitazione di avere radar convenzionali per controbattere le minacce provenienti da vari settori venne tenuta in conto gi\u00e0 negli anni '50, al termine dei quali venne introdotto il radar SPS-32 sulle nuove, avveniristiche navi USA a propulsione nucleare, l\"Enterprise\" e il \"Long Beach\", ma sebbene questi apparati funzionassero, erano troppo costosi e necessitanti di molti perfezionamenti tecnologici.\nIl successivo SPG-59 era ancora pi\u00f9 ambizioso, e associato direttamente ad un sistema missilistico, il Typhoon, che riusciva addirittura a superare le prestazioni dei Talos. Ma il costo e le difficolt\u00e0 del programma, oltre alla spesa per la guerra del Vietnam, fecero fallire questi sogni ipertecnologici, e per circa 15 anni non vi furono seguiti pratici, preferendo tornare a radar pi\u00f9 tradizionali e facili da realizzare, come l'SPS-48.\nVerso la fine degli anni '60, per\u00f2, era nuovamente in fase di studio un radar di caratteristiche avanzate, integrato nel programma ASMS, basato sulla tecnologia dei dipoli in fase (\"phased array\") aggiornata ai pi\u00f9 recenti standard. Questo apparato era l'SPY-1 della Raytheon, che sarebbe dovuto andare all'incrociatore \"Virginia\". Ma siccome per quando venne approntato il radar esso era gi\u00e0 in fase di costruzione e non poteva essere modificato facilmente, si prefer\u00ec destinarlo alle navi classe Ticonderoga, che derivavano dai caccia Spruance e avevano propulsione convenzionale. I \"Virginia migliorati\" erano ovviamente previsti con l'AEGIS, ma non vennero mai realizzati e cos\u00ec l'unico incrociatore nucleare dotato di radar a dipoli in fase \u00e8 rimasto il \"Long Beach\".\nTecnica.\nCosa sia diventato il sistema di combattimento per una nave da guerra lo dimostra chiaramente la stessa \"ridenominazione\" dei Ticonderoga e Burke, chiamati pi\u00f9 sbrigativamente \"unit\u00e0 AEGIS\".Se prima dell'SPY-1 le navi da guerra erano progettate anzitutto come mezzi navali, con relativi armamenti installabili entro le strutture, e i sensori erano solo in terza posizione tra le esigenze della progettazione, dopo le cose si sono fatte ben diverse. Gli apparati elettronici non sono rimasti solo un supporto per sparare meglio o vedere a distanza, arrangiati in qualche parte delle sovrastrutture dove potevano essere installati in maniera decente, e integrati tra di loro in modi rudimentali, ma sono divenuti la ragione stessa della nave, totalmente integrati con gli elaboratori di bordo e le armi. Le esigenze, come anche i costi, che essi hanno son diventate prioritarie nel concepire tutta l'unit\u00e0 destinata a portarli.\nIl sistema AEGIS \u00e8 basato su di un radar multifunzionale e una serie di elaboratori. Sulle sovrastrutture sono presenti 4 antenne a dipoli in fase, costituite ciascuna da una superficie di 13,32 m2 (3,7x3,7\u00a0m) in cui esistono 4080 elementi radianti, detti \"sfasatori\", che vengono commutati per emettere radiazioni simultaneamente su diverse direzioni contemporanee, cio\u00e8 operando come tante piccole antenne, che deflettono elettronicamente in azimut e elevazione il loro raggio e cercano attraverso lo spazio aereo circostante.Con le 4 antenne fisse, sistemate sul torrione e sull'alta sovrastruttura poppiera, si coprono i 360 gradi ed esse \u2013e la memoria dell'elaboratore- consentono di seguire oltre 200 bersagli simultaneamente, come se fossero molteplici occhi che guardano e osservano ogni singolo oggetto, quando la tipica antenna meccanica opera come un faro, ruotando attorno al proprio asse ed emettendo un unico fascio d'onde.Una versione di mezzo \u00e8 data da apparati come l'SPS-48 o l'EMPAR, che ruotano ma operano una scansione elettronica in elevazione, senza muovere l'antenna sul piano verticale. Il vantaggio, tra l'altro, \u00e8 di necessitare di una sola antenna per nave.\nL'AN/SPY-1 ha anche un nome significativo, \u00e8 infatti un radar multiruolo, in quanto questo significa \"Y\", mentre i predecessori erano apparati per la sola scoperta (\"S\") o per il tiro (\"G\").Nonostante questo, come gli occhi dei ragni, che vedono tutt'attorno ma non a grandi distanze, l'AEGIS ha maggiore enfasi sul numero di bersagli e la simultaneit\u00e0 dell'osservazione che sulla portata massima, ed \u00e8 per questo che sui \"Ticos\" esiste anche un radar a lungo raggio SPS-49, mentre per il controllo del tiro vi sono radar separati, gli SPG-62. Il sistema radar principale provvede a fornire le coordinate del bersaglio ai missili standard, mentre i radar illuminano gli obiettivi nella fase finale del volo (circa 10\u00a0km). I sistemi phased array del Patriot e l'EMPAR hanno invece anche la capacit\u00e0 di fornire l'illuminazione diretta del bersaglio, senza altri radar specializzati.\nIl sistema AEGIS viene gestito tramite elaboratori, originariamente gli AN/UYK-7, poi rimpiazzati con i AN/UYK-43 e AN/UYK-44 della produzione pi\u00f9 recente, e infine processori di origine commerciale.Con essi il radar pu\u00f2 seguire centinaia di bersagli di vario genere a varie quote e direzioni, in una visione tridimensionale, e presentarli su monitor multifunzionali, convergendo i fasci elettronici su un singolo oggetto, come su numerosi simultaneamente. Con i \"data link\" JTDS \u00e8 possibile scambiare i dati rilevati con altre piattaforme, e con altri data link radio si pu\u00f2 dirigere in sequenza i missili lanciati su singoli bersagli, attivando l'illuminazione radar solo nella fase finale.\nIl sistema di controllo computerizzato ha anche un nome, ma poco significativo, \"Mk1\". Il software originario, del 1983, aveva 820.000 righe, ma nei vari aggiornamenti, chiamati \"Baseline\", \u00e8 diventato molto pi\u00f9 complesso; il Baseline 4 del 1989 aveva 1 milione di righe, ma il 5 phase III ha 6,5 milioni di righe.\nNon si tratta solo di software: il sistema di combattimento AEGIS richiede anche un hardware pesantissimo, 610 tonnellate nel caso del Ticonderoga, 656 nel caso della produzione pi\u00f9 recente, con un numero di componenti passato da 865 a 924.\nNon c'\u00e8 da stupirsi che le navi di tale classe, con tanto peso in alto, siano state criticate per la scarsa stabilit\u00e0 laterale. Oltretutto, il radar \u00e8 in posizione elevata sul livello del mare, perch\u00e9 per quanto avanzato, l'AEGIS non \u00e8 un radar con capacit\u00e0 di vedere oltre l'orizzonte, e in termini di portata di scoperta, nonostante quello che i suoi sostenitori spesso riportano, non ha nessun vero vantaggio su di un radar convenzionale con lo stesso output di potenza: non cambia niente se un dato livello di energia \u00e8 irradiato da tante piccole antenne o da una sola grande.Una differenza, per\u00f2, esiste ed \u00e8 che un radar phased array costa fino a 100 volte quanto un apparato convenzionale di uguale portata, ed \u00e8 molto pi\u00f9 impegnativo da portare per una nave. Per questo esistono radar come l\"Arabelle\" e l'EMPAR, molto meno costosi e pesanti: ruotando velocemente rendono quasi ininfluente la mancanza di simultaneit\u00e0 dell'osservazione a 360 gradi, ed essendo Phased array attivi possono anche guidare i missili fino all'impatto.\nPer quanto riguarda la progettazione del resto della nave, il Ticonderoga ha uno scafo derivato da quello degli Spruance, forse grazie all'esperienza dei Kidd (praticamente, il sistema d'arma dei Virginia nello scafo degli Spruance), ed \u00e8 motorizzato da 4 turbine a gas GE LM 2500, diffuso ed affidabile apparato propulsivo, con 2 turbine accese per la crociera, tutte e 4 per la massima velocit\u00e0.\nLe sovrastrutture, come si \u00e8 visto, estremamente alte, sono in alluminio, per contenere i pesi a scapito dei costi e della resistenza agli incendi, ma non c'era altro modo per ridurre l'altezza baricentrica.Nessuna concezione della \"Stealthness\" era all'epoca in auge, e la RCS dei Ticos (come anche la traccia IR data dalle turbine a gas), ovvero la superficie radar equivalente, dev'essere estremamente elevata, a causa delle ampie superfici verticali e prive di una qualche inclinazione. Notare che la plancia di comando \u00e8 \"sopra\" l'antenna del radar SPY-1, non sotto come normalmente accade.Non stupisce che le grandi navi in parola tendano a rollare in maniera vistosa durante le tempeste. I fumaioli sono raggruppati in 2 complessi, uno per blocco di sovrastrutture.\nIn termini di armamento, i Ticos hanno avuto subito 2 cannoni Mk 45 da 127\u00a0mm, uno a prua e 1 a poppa, mentre i CIWS Phalanx sono stati installati sulle sovrastrutture, in posizione elevata, per un migliore campo di tiro, ma hanno settori ciechi a prua e poppa.I lanciasiluri sono i classici MK 32 con armi Mk 46.\nSoprattutto, per\u00f2, esistono 2 lanciamissili, che nelle prime 5 unit\u00e0 erano gli Mk 26, con il modello 2 da 44 armi. Esso poteva lanciare missili Standard e ASROC, ma non gli Harpoon, che trovano posto nei soliti 2 fasci quadrupli a mezza nave.A parte ci\u00f2, dopo le prime 5 navi, nel 1987 \u00e8 arrivato l'Mk 41, con 8 moduli da 8 missili l'uno. Dal momento che 3 celle sono usate per la gru di ricarica missili (\u00e8 possibile eseguirla anche in mare aperto) ogni lanciamissili, in ragione di questo utile attrezzo, perde 3 celle e si riduce a 61, sia dei soliti tipi SM-2 e ASROC, ma anche con l'aggiunta dei Tomahawk, ci\u00f2 che rende possibile trasformare a seconda delle esigenze le navi AEGIS in unit\u00e0 ASW, AA, per attacco terrestre (come fatto durante Desert Storm).Ma stranamente, gli Mk 41 sono rimasti ancora senza Harpoon (strano davvero, visto che hanno dimensioni compatibili con quelle degli altri missili).\nPer il controllo del tiro i 4 SPG-62, con le loro antenne paraboliche, sono sistemati 2 a prua, sopra la plancia, e 2 a poppa. Non si \u00e8 ripetuto l'errore della classe Virginia, e i 4 radar consentono di ingaggiare fino a 10-12 bersagli alla volta.\nCon la realizzazione dei Ticos la marina USA non si \u00e8 voluta far mancare nulla, e cos\u00ec esiste sia un sonar di prua a bassa frequenza, che uno rimorchiato, pi\u00f9 ben 2 elicotteri ASW, per la prima volta in un incrociatore dell'US Navy. Anche qui, la differenza con i Virginia \u00e8 netta, mentre \u00e8 chiaro che il \"package\" ASW \u00e8 ripreso dagli Spraunce, le cui dotazioni ASW ed elicotteristiche non sono state interessate dal cambio di ruolo (da unit\u00e0 ASW ad AAW).\nServizio.\nI Ticos sono entrati in linea come navi antiaeree, con compiti offensivi limitati, e nei primi 4 anni ne sono state realizzate solo 5.Il Ticonderoga, curiosamente, venne subito impiegato per bombardare posizioni siriane e druse in Libano, nel 1983-1984, e l'US Navy rischi\u00f2 qualcosa con tale nave cos\u00ec sofisticata e utilizzata sotto costa per azioni di cannoneggiamento eseguibili da qualunque altra unit\u00e0. \nIn seguito, i Ticos hanno prestato servizio in altri punti caldi del mondo: uno di essi, il \"Vincennes\", abbatt\u00e9 nel 1988 un Airbus iraniano, scambiandolo per un aereo militare ostile: morirono 280 persone e si caus\u00f2 grande scalpore internazionale. Soprattutto, da parte di molti osservatori si puntualizz\u00f2 che una macchina aveva preso in maniera semiautonoma la decisione di ingaggiare e distruggere un velivolo, uccidendo persone, ci\u00f2 che rimanda a molte citazioni celebri della fantascienza (es. ).\nNella guerra del 1991, antistoricamente detta \"del Golfo\" (in quanto tale nome era stato gi\u00e0 usato per la guerra Iran-Iraq), i Ticos erano presenti in almeno 9 unit\u00e0, e lanciarono dozzine di missili Tomahawk.Ma uno di essi, il \"Princeton\", fin\u00ec su una o 2 mine da fondo e risult\u00f2 danneggiato al punto che si temette potesse spezzarsi in chiglia, affondando in due tronconi. 2 mine da poche migliaia di dollari avevano quasi distrutto un incrociatore da 1 miliardo, e questo spiega bene perch\u00e9 non c'\u00e8 una difesa imperforabile (o almeno, contro le mine non \u00e8 stata trovata).\nIn seguito i \"Ticos\" hanno continuato ad evolversi e ad essere aggiornati, ma di recente le prime 5 unit\u00e0, ancora relativamente giovani, piuttosto che essere aggiornate con i VLS MK 41, sono state messe fuori servizio, per i soliti problemi di budget che affliggono anche la US Navy. Le altre 22 unit\u00e0 continuano a navigare come le ultime esponenti della categoria incrociatori nella marina statunitense (i Burke sono classificati cacciatorpediniere).\nLa missione degli AEGIS si \u00e8 ulteriormente evoluta, con l'introduzione di una nuova missione della nave e del suo sistema d'arma: la difesa ATBM, contro missili antiaerei utilizzati come armi antibalistiche contro missili in arrivo: non \u00e8 chiaro quale sia il livello della portata dei missili e la capacit\u00e0 del sistema (non \u00e8 chiaro se davvero esista un sistema missilistico capace di assicurare la difesa contro missili balistici), ma sono stati svolti a partire dalla met\u00e0 del 1995 numerosi test, con i radar AEGIS modificati per tracciare le traiettorie balistiche degli ordigni.Tracciare le traiettorie balistiche \u00e8 relativamente facile, esistono da decenni radar per rilevare mortai e proiettili di artiglieria, persino di arma da fuoco.La reale validit\u00e0 di un sistema di difesa del genere \u00e8 difficile da valutare, ma come minimo la nave AEGIS deve affrontare l'ostico problema del fatto che i missili balistici sono puntati verso obiettivi di terra, magari lontano dal mare.I missili sono gli Standard SM-2 dei \"block\" pi\u00f9 recenti, con numerose modifiche, incluso un nuovo tipo di testata ad energia cinetica. Ma la ridotta massa delle armi possibili per la struttura degli AEGIS e dei loro lanciatori rende comunque arduo dare ai missili una potenza paragonabile agli ATBM basati a terra.\nLimiti degli AEGIS.\nDa quanto sopra si evince che gli AEGIS abbiano una straordinaria potenza di fuoco, flessibilit\u00e0 operativa e anche una disponibilit\u00e0 operativa elevata (nelle navi pi\u00f9 vecchie radar e lanciamissili erano spesso inefficienti, ma con i lanciatori verticali multipli e i radar a schiera, un singolo guasto non rende il sistema inutilizzabile, come accadeva con le rampe binate o i radar convenzionali), come anche una capacit\u00e0 operativa facilmente aggiornabile alle necessit\u00e0 grazie alla flessibilit\u00e0 d'uso dei moderni calcolatori e a quella dei sistemi d'arma come il VLS.\nGli AEGIS hanno una tale flessibilit\u00e0 operativa che, grazie ai loro lanciatori Mk 41 (i VLS, per l'appunto) possono ospitare missili SAM, SSM, ASW. Ultimamente, in teoria, possono integrare i missili Standard SM con le loro versioni antimissile balistico, e con i Sea Sparrow a lancio verticale per la difesa ravvicinata.In particolare, questi ultimi dovrebbero essere i Sea Sparrow ESSM, pi\u00f9 potenti ma, grazie alle alette retrattili, capaci di andare in 4 esemplari in ciascuna cella, con una struttura che li rende simili ad un piccolo Standard SM. Cos\u00ec si \u00e8 praticamente risolto ogni problema di difesa ravvicinata, senza imbarcare armi specifiche in sistemi fisicamente differenziati (per esempio, il Sea Sparrow con lanciatore ottuplo standard).In teoria, a seconda del carico missili, gli AEGIS possono essere usati come navi ASW con carico di ASROC, SAM con gli Standard, attacco al suolo e antinave a lunga gittata con i BGM-109 Tomahawk (ma la versione antinave non pare pi\u00f9 essere in servizio da almeno 10 anni), per un carico di 122 armi, spesso riportate come 20 ASROC, 60-80 Standard e 20-40 Tomahawk. Esse hanno anche i sensori per la lotta ASW, con tanto di elicotteri imbarcati.\nI loro limiti sono essenzialmente quelli di essere navi convenzionali, senza quindi l'autonomia richiesta per scortare le portaerei, specie quelle nucleari. Le turbine a gas hanno un consumo elevato, e una traccia infrarossa altrettanto notevole. Seguire una portaerei sopra i 20, o addirittura sopra i 30 nodi, depaupera le riserve in pochi giorni. Ovvero, un conto \u00e8 dire che una certa nave ha 30 nodi di velocit\u00e0, un conto dire che essa ha una autonomia massima di 6000 miglia. Non \u00e8 la stessa cosa, perch\u00e9 la massima velocit\u00e0 comporta un'erogazione di potenza molto superiore e tale da superare ampiamente l'incremento di velocit\u00e0: per una nave \u00e8 abbastanza normale necessitare di 10.000\u00a0hp per una velocit\u00e0 di 18 nodi, e di 50.000 per una di 30.Anche in termini di stabilit\u00e0 le unit\u00e0 \"Ticos\" soffrono il mare grosso come anche il vento al traverso, non si sa con quali effetti sulla loro efficienza operativa teorica, ma certo l'equipaggio ne pu\u00f2 soffrire.\nLa cosa \u00e8 particolarmente vera nelle tempeste dei mari settentrionali. Ripetute osservazioni hanno permesso di rilevare come le navi statunitensi siano state molto pi\u00f9 maltrattate dal moto ondoso delle unit\u00e0 sovietiche che navigavano vicino a loro. Il motivo non \u00e8 difficile da capire: le grandi navi dell'US Navy sono generalmente pensate con sovrastrutture molto alte e pesanti, che alzano il loro baricentro, quando quelle sovietiche/russe sono generalmente dotate s\u00ec di alti alberi, ma anche di sovrastrutture basse e compatte (per esempio, si veda la differenza tra i cacciatorpediniere Classe Spruance e quelli Classe Udaloy).\nLa capacit\u00e0 antiaerea di ingaggio su bersagli multipli degli AEGIS, poi, \u00e8 vera soprattutto ad alta quota: Infatti, se gli Standard necessitano di una guida radar solo per gli ultimi 10-16 (?) km, allora, se si tratta di ingaggiare obiettivi a 50\u201370\u00a0km \u00e8 effettivamente possibile tentare di illuminare in sequenza i bersagli, sincronizzando il momento in cui ogni missile avr\u00e0 bisogno del radar terminale (prima viene radiocomandato verso il bersaglio).\nMa se l'attacco viene portato a bassissime quote, magari direttamente a prua o a poppa, con la nave che generalmente manovra per fornire il minimo bersaglio (ovvero, tentando di mettere la prua direttamente verso l'attaccante) allora solo 2 radar saranno utilizzabili, e siccome l'AEGIS non ha capacit\u00e0 oltre l'orizzonte, non avr\u00e0 che una manciata di secondi per reagire.Cos\u00ec, se si trattasse di lanciare contro bersagli in volo a bassissime quote (sotto i 30 metri), allora l'ingaggio difficilmente potrebbe avere luogo al di sopra dei 20\u00a0km, e ci\u00f2 nonostante che l'AEGIS riduca enormemente i tempi di reazione rispetto a sistemi tradizionali (specie con i VLS).\nEssenzialmente, i Ticos avrebbero solo 2 radar capaci, per la prima salva, di attaccare forse solo 2 avversari ciascuno, per un totale di 4 simultaneamente ingaggiabili, al massimo. Con la seconda salva, verosimilmente vi sarebbe un solo bersaglio ingaggiabile per radar, essendo scesa la distanza sotto i 15\u00a0km.Quindi, invece di dozzine di bersagli ingaggiabili fino ad esaurimento missili, si potrebbe ottenere una mezza dozzina d'ingaggi, ci\u00f2 che renderebbe possibile saturare le difese. I missili a guida radar hanno poi un PK, \"probability of kill\", molto diverso al variare del tipo del bersaglio e della quota: i Sea Dart durante la Guerra delle Falklands hanno dimostrato circa l'80% di PK contro aerei in volo ad alta quota, ma contro bersagli a bassissima quota si sono ritrovati, \"quando sono risultati utilizzabili\", circa l'11%.\nInoltre, i missili MR hanno una portata minima, ufficialmente di circa 3\u20134\u00a0km. Se poi i bersagli hanno ridotta RCS (&lt;0,1 m2) ed elevata velocit\u00e0, il tempo per reagire e attaccarli prima che giungano sotto la minima distanza sar\u00e0 ridottissimo.Tutto questo non \u00e8 solo accademia. Sebbene i missili Moskit/SS-N-22 siano tutt'altro che 'stealth', grandi come sono, la loro velocit\u00e0 e la bassissima quota, secondo i progettisti sovietici, erano intese proprio per superare le capacit\u00e0 di difesa dell'AEGIS, portando i missili sotto la gittata minima dei missili SAM prima che essi possano ingaggiarli.Forse la prima generazione di Standard e di AEGIS, con i lanciatori Mk 26, erano effettivamente superabili. I miglioramenti successivi ne hanno aumentato l'efficacia e la capacit\u00e0 di risposta, con i SM-2MR dei vari \"block\", specie il IIIA adattati progressivamente \"per migliorare le capacit\u00e0 d'attacco a bassa quota\", che per\u00f2 dice chiaramente come essi non fossero giudicati, nei modelli disponibili durante la Guerra fredda, totalmente adatti contro bersagli a bassissima quota: i primi Standard non potevano ingaggiare bersagli in maniera affidabile se sotto una cinquantina di metri. I missili ESSM potrebbero migliorare ulteriormente la capacit\u00e0 di difesa a bassa quota e ravvicinata, essendo simili agli Standard in termini di guida ma anche maggiormente intesi per la difesa ravvicinata.\nI missili Aster franco-italiani, basati sulle tecnologie del MICA francese, hanno autoguida radar e quindi la capacit\u00e0 di ingaggiare ogni bersaglio contro cui vengono sparati, sebbene per gli attacchi a distanza necessitino di un data-link dal radar della nave.Essi sono pi\u00f9 costosi, ma hanno la dote dell'indipendenza nell'ingaggio finale del bersaglio. Incidentalmente, le navi programmate per averli ne possiedono solo un ridotto numero (32-48), essendo per lo pi\u00f9 della classe delle fregate o cacciatorpediniere.\nIn questo senso, la minaccia originaria portata dagli aerei dell'epoca contro le navi della Seconda guerra mondiale, se non altro ben armate contro minacce a brevi distanze, con la loro selva di armi automatiche, e la capacit\u00e0 di incassare colpi duri restando operative, non \u00e8 necessariamente fronteggiabile al giorno d'oggi dalla maggior parte delle navi antiaeree: se un attaccante sa come avvicinarsi, allora nessuna unit\u00e0 sar\u00e0 al sicuro, perch\u00e9 non esiste difesa priva di punti deboli. Gli episodi del \"Princeton\" e del \"Cole\" dimostrano poi il concreto pericolo delle \"minacce asimmetriche\" basate rispettivamente su mine da fondo e barchini esplosivi.\nA tutt'oggi, se una formazione di 10-20 Zero Kamikaze tipici del 1945 si avvicinassero, consapevoli della forza ma anche della debolezza dei sistemi difensivi, attaccando a bassissime quote un Ticos o un Burke, non ci sarebbe garanzia che queste unit\u00e0 riuscirebbero a distruggere tutti gli attaccanti, nonostante le loro possibilit\u00e0 micidiali e la presenza di cannoni e 2 CIWS (per\u00f2 i 127\u00a0mm hanno una ridotta cadenza di tiro e i Phalanx da 20\u00a0mm hanno una distruttivit\u00e0 limitata e una ridotta gittata utile, insufficienti per disintegrare rapidamente un bersaglio, a maggior ragione se questi ha mezza tonnellata di motore nel muso).Se si tratta di uno Zero o di un moderno equivalente, come l'addestratore Embraer Tucano, non c'\u00e8 molta differenza, per cui la minaccia pu\u00f2 essere attualizzata.Se si tratta invece di jet allora la velocit\u00e0 sar\u00e0 maggiore, ma pagata con una minore manovrabilit\u00e0 e una quota minima maggiore, come 15 metri (i primi SM-2 avevano ufficialmente 45\u00a0m di quota minima).\nInoltre, se la moderna tecnologia pu\u00f2 in parte ovviare all'indeterminazione della casualit\u00e0, \u00e8 anche vero che essa pu\u00f2 contribuire a confondere ulteriormente le cose. Il chaff, per esempio, \u00e8 poco efficace se a lanciarlo \u00e8 un aereo ad alte prestazioni, perch\u00e9 \u00e8 facile discriminare tra le pagliuzze metalliche trasportate dal vento e l'aereo che le ha lanciate. Il chaff, per\u00f2, diventa molto pi\u00f9 insidioso se a lanciarlo \u00e8 un aereo a bassa velocit\u00e0. E i giapponesi, per referenza, gi\u00e0 ne conoscevano l'esistenza, lo chiamavano \"gimanshi\" (\"carta che inganna\") e lo utilizzarono addirittura prima degli inglesi nei famigerati e terrificanti raid su Amburgo. Questo ovviamente aggiunge incertezza alla questione. Se gli attaccanti arrivano a pelo d'acqua, in una formazione potente ma non troppo grande per non essere manovrata al meglio, e si aiutano anche con ECM primordiali ma non prive di efficacia, come per l'appunto i chaff/window/gimanshi, al prezzo di qualche kg aggiuntivo a bordo, questo non pu\u00f2 che causare alla nave ulteriori problemi, riducendo almeno leggermente il PK medio dei suoi missili. Altre ECM, pi\u00f9 sofisticate, possono causare problemi maggiori fino teoricamente ad accecare il radar stesso. La presenza poi di armi antiradar, come i missili HARM, rende l'avvicinamento degli aerei alla nave molto pi\u00f9 pericoloso per quest'ultima, che potrebbe essere soggetta ad attacchi da parte di missili supersonici gi\u00e0 da decine di km.\nPer tutti questi fattori, indicare le unit\u00e0 AEGIS come potenti e modernissime navi dotate di capacit\u00e0 offensive elevatissime, come anche difensive, \u00e8 certamente corretto e universalmente riconosciuto. Credere per\u00f2 alla loro invulnerabilit\u00e0 agli attacchi aero-missilistici (quelli di altro genere hanno gi\u00e0 dimostrato la loro pericolosit\u00e0 in situazioni reali) solo in funzione di quanti missili hanno e di quanti bersagli possono ingaggiare simultaneamente, \u00e8 una semplificazione che in conflitti reali ha generalmente dimostrato di non corrispondere al vero."}
{"id": "554376", "revid": "110157", "url": "https://it.wikipedia.org/wiki?curid=554376", "title": "Cantone di Lafert\u00e9-sur-Amance", "text": "Il Cantone di Lafert\u00e9-sur-Amance era una divisione amministrativa dell'Arrondissement di Langres.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 11 comuni:"}
{"id": "554378", "revid": "47767", "url": "https://it.wikipedia.org/wiki?curid=554378", "title": "Pyotr Ilyich Chaikovskij", "text": ""}
{"id": "554380", "revid": "1543377", "url": "https://it.wikipedia.org/wiki?curid=554380", "title": "Cantone di Langres", "text": "Il Cantone di Langres \u00e8 una divisione amministrativa dell'Arrondissement di Langres.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 22 a 19 comuni.\nComposizione.\nI 22 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 19:"}
{"id": "554381", "revid": "181699", "url": "https://it.wikipedia.org/wiki?curid=554381", "title": "Quartarete TV", "text": "Quartarete TV, abbreviata come 4Rete, \u00e8 stata un'emittente locale del Piemonte con sede a Torino.\nStoria.\nNata negli anni ottanta, era visibile nella regione Piemonte.\nI proprietari della rete, nella sua prima fase, aprirono anche Quartarete 2, verso il 1981, che fungeva da ripetitore della neonata Videomusic che, a Torino, si vedeva anche col marchio dell'emittente torinese, che poi scomparve. Negli anni novanta, tra il 1995 e il 2000 c'\u00e8 stata anche una sede distaccata dell'emittente ad Asti che trasmetteva il proprio tg locale denominato \"TGA\", una rubrica di approfondimento sull'attualit\u00e0 locale trasmessa bisettimanalmente verso le 20,20 e la diretta della corsa del Palio cittadino.\nFra i programmi trasmessi troviamo il notiziario \"T4\" e la trasmissione sportiva \"Serata Juve\"; inoltre trasmette anche le manifestazioni della citt\u00e0.\nIl suo direttore responsabile \u00e8 stato il giornalista Darwin Pastorin dal 2009 mentre dal 2015 diventa Patrizia Corgnati.\nNel 2011, grazie all'accordo con la Lega Basket, trasmette in esclusiva e in diretta le partite in trasferta dell'Angelico Biella e della Novipi\u00f9 Casale Monferrato.\nNel 2014, grazie all'intesa raggiunta fra Comune e il Collegio dei Rettori, acquisisce i diritti per trasmettere in diretta e in esclusiva (dall'avvio del corteo storico sino alla finale) il Palio di Asti che sar\u00e0 visibile in simulcast e a reti unificate con gli altri canali \"Quartarete blu\" e il canale 3D dell'emittente (ch. 511) nell'intero territorio del nord-ovest.\nIl 18 gennaio 2017, a seguito di una forte crisi finanziaria, il Tribunale di Torino dichiara il fallimento dell'emittente e ne autorizza la prosecuzione delle trasmissioni..\nA partire dal 10 maggio 2017, il canale ha interrotto la programmazione limitandosi alla sola trasmissione di film ed \u00e8 diventato visibile solo in streaming sul sito ufficiale dell'emittente, mentre il mux \u00e8 stato ceduto a Canale Italia con una versione regionalizzata del mux 2 rilevando anche la posizione LCN precedentemente occupata sostituendola con Canale Italia 11.\nDal 25 maggio 2017 ha interrotto anche le trasmissioni via streaming.\nA luglio 2017 \u00e8 riapparso il logo dell'emittente sul canale Canale Italia 11, ma senza che l'emittente abbia ripreso alcuna attivit\u00e0 poi successivamente rimosso.\nMux Quartarete TV.\nDal giugno del 2010 veniva trasmessa solamente in qualit\u00e0 digitale sul canale 67 fino al dicembre 2012, e successivamente sul canale UHF 24 in DVB-T. Nel MUX era presente un canale in cui la rete trasmetteva nel formato HD/3D in forma sperimentale. Le trasmissioni del mux sono cessate il 10 maggio 2017 con la cessione del mux."}
{"id": "554384", "revid": "7336", "url": "https://it.wikipedia.org/wiki?curid=554384", "title": "Freno a mano", "text": ""}
{"id": "554386", "revid": "1632387", "url": "https://it.wikipedia.org/wiki?curid=554386", "title": "Royal Hunt", "text": "I Royal Hunt sono un gruppo power/progressive metal danese.\nBiografia.\nFormati nel 1991 dal tastierista di origini russe Andr\u00e9 Andersen raggiunsero il loro apice (soprattutto in Giappone) con gli album \"Moving target\" e \"Paradox\" (intermezzati dal \"Live - 1996\"), forti soprattutto delle eccezionali doti canore di D.C. Cooper, unitosi alla band nel 1994 . Nel 1999 quest'ultimo lasci\u00f2 la band in favore di John West, proveniente dagli Artension, il quale a sua volta lascer\u00e0 la band nel 2006. Nel dicembre 2007 viene annunciato il nuovo cantante, Mark Boals.\nDopo la registrazione dell'album \"X\" e una mini-tourn\u00e9e, i Royal Hunt annunciano il rientro di D.C. Cooper che li ha visti impegnati nella registrazione di un nuovo album intitolato \"Show Me How to Live\", la cui data di uscita europea \u00e8 prevista per il 2 dicembre 2011.\nIl ritorno di D.C. Cooper ha riportato nuova linfa nella band che nel 2013 vede Andr\u00e9 Andersen e soci con una nuova uscita sulla scia del precedente album con \"A Life to Die For\" prevista per il 20 novembre 2013."}
{"id": "554387", "revid": "110157", "url": "https://it.wikipedia.org/wiki?curid=554387", "title": "Cantone di Longeau-Percey", "text": "Il Cantone di Longeau-Percey era una divisione amministrativa dell'Arrondissement di Langres.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 24 comuni:"}
{"id": "554388", "revid": "110157", "url": "https://it.wikipedia.org/wiki?curid=554388", "title": "Cantone di Neuilly-l'\u00c9v\u00eaque", "text": "Il Cantone di Neuilly-l'\u00c9v\u00eaque era una divisione amministrativa dell'Arrondissement di Langres.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 16 comuni:"}
{"id": "554389", "revid": "1543377", "url": "https://it.wikipedia.org/wiki?curid=554389", "title": "Qiang", "text": "I Qiang (in cinese: \u7f8c\u65cf; in pynin: qi\u0101ng z\u00fa) sono un gruppo etnico compreso fra i 56 gruppi etnici riconosciuti ufficialmente dalla Repubblica popolare cinese. La popolazione, composta da circa 200.000 individui, \u00e8 stanziata principalmente nelle zone a nord-est della provincia cinese di Sichuan. Oggi i Qiang rappresentano solo una piccola porzione della popolazione, ma si crede siano stati, in passato, un popolo forte e numeroso, le cui origini si possono trovare sotto la dinastia Shang.\nOrigini.\nNella Cina antica, il termine Qiang era generalmente usato per indicare tutte le popolazioni non appartenenti all'etnia Han ndel nord-est del paese. Questi popoli si trovavano spesso in guerra con gli abitanti delle valli del fiume Giallo, gli antenati degli Han. Con l'espansione dello stato del Qin, il dominio dei Qiang in quelle regioni cominci\u00f2 ad affievolirsi.\nLa struttura della grafia \u7f8c era composta da due elementi: \u4eba (uomo) e \u7f8a (pecore), che suggeriva le origini di allevatori ed agricoltori di questo popolo. Durante la dinastia Han (220 d.C.) e i periodi Wei-Jin (221-419), i Qiang erano stanziati lungo le catene montuose degli altopiani del Tibet, dalla catena del Kunlun (\u5d11\u5d19\u5c71), nella provincia di Xinjiang, fino al sud di Gansu, ad est di Sichuan, e a nord di Yunnan.\nIn seguito, i cinesi restrinsero il significato del termine Qiang: adoperarono i termini \"Qiang min\" (\u7f8c\u6c11) per riferirsi a tutte le popolazioni non Han che vivevano nella valle del fiume Min, in Sichuan, mentre i termini \"Fan Qiang\" (\u756a\u7f8c, letteralmente Qiang barbari), si riferivano ai gruppi non Han che vivevano nelle regioni pi\u00f9 interne.\nStoria recente.\nAttualmente la popolazione Qiang gode di una propria identit\u00e0 culturale, e si riferiscono a s\u00e9 stessi con il termine \"Qiang zu\" (\u7f8c\u65cf) ed \"erma\" o \"rma\" (\u5c14\u739b). Esistono circa 198.000 Qiang nel Sichuan occidentale, soprattutto nelle cinque contee di Maoxian, Wenchuan, Lixian, Beichuan e Heishui, della Prefettura autonoma di Aba e Qiang. \nI Qiang abitano ora sulle montagne in piccoli villaggi detti \"zhai\" \u5be8, composti da 30 fino a 100 famiglie."}
{"id": "554399", "revid": "110157", "url": "https://it.wikipedia.org/wiki?curid=554399", "title": "Cantone di Prauthoy", "text": "Il Cantone di Prauthoy era una divisione amministrativa dell'Arrondissement di Langres.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 18 comuni:"}
{"id": "554402", "revid": "110157", "url": "https://it.wikipedia.org/wiki?curid=554402", "title": "Cantone di Terre-Natale", "text": "Il Cantone di Terre-Natale era una divisione amministrativa dell'Arrondissement di Langres.\nLa sua denominazione derivava da quella del comune omonimo, nato dall'unione dei comuni di Ch\u00e9zeaux, Champigny-sous-Varennes e Varennes-sur-Amance, istituito nel 1972 e in seguito nuovamente suddiviso nelle tre realt\u00e0 originarie.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 13 comuni:"}
{"id": "554404", "revid": "767487", "url": "https://it.wikipedia.org/wiki?curid=554404", "title": "D. C. Cooper", "text": "Biografia.\nCarriera.\nNato in Pennsylvania e formatosi a Pittsburgh studiando canto sotto la guida del maestro d'opera Charlotte Coleman, \u00e8 oggi considerato dalla stampa di settore uno dei cantanti pi\u00f9 dotati nel panorama heavy metal contemporaneo. Dotato di una voce estremamente potente e duttile, \u00e8 in grado di spaziare dall'heavy metal (power, prog, neoclassico) all'hard rock, all'AOR.\nAncor prima di militare nella band che lo ha reso celebre, i Royal Hunt, fu in lizza per prendere il posto di Rob Halford nei Judas Priest.\nIl 26 dicembre 1994 entra ufficialmente nei Royal Hunt in cui milit\u00f2 dal 1994 al 1998 pubblicando gli album \"Moving Target\", \"Paradox\" e \"Live 1996\".\nNel 1999 abbandona il gruppo per proseguire da solo la sua carriera che lo vede protagonista dell'album omonimo uscito nello stesso anno.\nNel 2000 fonda i Silent Force insieme al chitarrista dei Sinner Alex Beyrodt, pubblicando gli album \"Empire of Future\", \"Infatuator\", \"Worlds Apart\" e \"Walk the Earth\".\nVanta inoltre numerose partecipazioni su \"metal opera\" e progetti paralleli: Shadow Gallery, Explorers Club, Aina, \"Once And Future King\" di Gary Hughes (Ten), Missa Mercuria, Edenbridge, Steel Seal, Genius e Amaran's Plight.\nNel 2011, a seguito delle numerose richieste dei fan e dell'etichetta discografica, rientra nei Royal Hunt per una serie di concerti nei quali il gruppo ha eseguito interamente \"Paradox\" e vari brani tratti da \"Moving Target\". Con i Royal Hunt, D. C. Cooper ha successivamente pubblicato \"Show Me to Live\" e \"A Life to Die For\".\nVita privata.\nQuando non \u00e8 in tour si dedica ad attivit\u00e0 di volontariato come pompiere e come EMT nella croce rossa in Pennsylvania.\n\u00c8 sposato con Michelle Cooper, dalla quale ha avuto 2 bambini, Clayton e Carson."}
{"id": "554409", "revid": "110157", "url": "https://it.wikipedia.org/wiki?curid=554409", "title": "Cantone di Val-de-Meuse", "text": "Il Cantone di Val-de-Meuse era una divisione amministrativa dell'Arrondissement di Langres.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 5 comuni:"}
{"id": "554413", "revid": "110157", "url": "https://it.wikipedia.org/wiki?curid=554413", "title": "Cantone di Chevillon", "text": "Il Cantone di Chevillon era una divisione amministrativa dell'Arrondissement di Saint-Dizier.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 8 comuni:"}
{"id": "554414", "revid": "767487", "url": "https://it.wikipedia.org/wiki?curid=554414", "title": "Mauro Di Maggio", "text": "Biografia.\nGi\u00e0 da piccolissimo inizia a scrivere canzoni, questa sua passione lo porta al conservatorio Santa Cecilia di Roma.\nNel 1996 partecipa a Sanremo Giovani con il brano \"Non so\", e nel 1997 pubblica il primo omonimo album \"Mauro Di Maggio\" prodotto da Giancarlo Lucariello e Roberta Cassani.\nNel 2002 affianca Ambra Angiolini nella conduzione del programma radiofonico \"Musica Anarchica - La Notte Di Radio 2\" di Rai Radio Due.\nNel 2003 passa dalla CGD alla Ricordi/Sony Bmg, e pubblica il singolo \"Il Tempo Va\", promosso anche all'interno del programma di Fiorello \"Viva Radio 2\".\nIl 24 ottobre 2003 pubblica il suo secondo album \"Inogniforma\", anticipato dal singolo \"Non ti voglio fermare\", con cui arriva tra i primi posti delle classifiche di vendita e nell'airplay radiofonico.\nIl 19 maggio 2004 apre l'unico concerto italiano di Britney Spears al Forum di Assago.\nil 26 maggio 2006 pubblica il suo terzo album, che prende il nome dal primo singolo, \"Amore di ogni mia avventura\".\nNel maggio 2007 scrive \"L'amore \u00e8 una bombola di gas\" per Ron, mentre nell'aprile 2008 partecipa alla colonna sonora del film \"Chi nasce tondo\" di Alessandro Valori con Valerio Mastandrea.\nNell'aprile 2008 Mauro scrive le sigle \"Voglia Questa Voglia\", e \"Tunga Tunga Sotto La Doccia\", cantate da Ambra Angiolini nel programma \"Stasera Niente Mtv\", da lei stessa condotto.\nNel maggio 2011 collabora con gli Zero Assoluto agli arrangiamenti del brano \"Un giorno normale\".\nNel 2012 Mara Maionchi gli commissiona la scrittura del brano \"La lontananza\" cantato da Antonino Spadaccino, vincitore del talent show \"Amici di Maria De Filippi\".\nNel Gennaio 2018 compone, arrangia e produce le musiche dello spettacolo teatrale \"Piccoli Crimini Coniugali\" di e con Michele Placido.\nNel Maggio 2018 compone, arrangia e produce le musiche dello spettacolo teatrale \"Balkan Burger\" di Stefano Massini con Ambra Angiolini.\nNell'autunno 2019 interpreta in qualit\u00e0 di attore, un giovane Renato Zero ai suoi esordi, all'interno del video \"Zero Il Folle\".\nNel Gennaio 2020 compone arrangia e produce le musiche dello spettacolo teatrale \u201cIl Nodo\u201d Regia Serena Sinigaglia con Ambra Angiolini e Ludovica Modugno.\nNel Giugno 2020 pubblica \u201cA Love So Beautiful\u201d.\nUna celebre e romantica canzone di Roy Orbison che Mauro Di Maggio reinterpreta in chiave intima, moderna ed emozionale.\nNel dicembre 2020, a distanza di pi\u00f9 di vent\u2019anni dalla partecipazione a Sanremo Giovani, pubblica la nuova versione del suo brano del Festival: Non So.\nNel Febbraio 2021 pubblica la nuova canzone inedita Seconda Vita.\nIl brano far\u00e0 parte della colonna sonora di \u201cDue inquiline di troppo\u201d, il nuovo film del duo comico Nunzio e Paolo in uscita a breve.\nNel cast anche Enrica Guidi, Carlotta Rondana, Enzo Salvi, Maurizio Mattioli, Emanuela Damasio, Carla Carfagna e il famoso barzellettiere Geppo.\nNel Giugno 2021 pubblica la nuova canzone inedita, Martina Oro e Vitamina."}
{"id": "554415", "revid": "36426", "url": "https://it.wikipedia.org/wiki?curid=554415", "title": "Pusterla", "text": ""}
{"id": "554416", "revid": "74801", "url": "https://it.wikipedia.org/wiki?curid=554416", "title": "Matt Lukin", "text": "Ha fatto parte della prima formazione dei Melvins, insieme a Buzz Osborne (voce e chitarra) e Mike Dillard (batteria), dal 1983 al 1988. Successivamente, dopo che Mike Dillard venne sostituito da Dale Crover, Osborne e Crover si trasferirono a San Francisco, Lukin lasci\u00f2 i Melvins per entrare a far parte dei Mudhoney, con i quali milit\u00f2 fino al 1999, e tra il 2000 ed il 2001 solo come bassista in esibizioni dal vivo."}
{"id": "554417", "revid": "1534511", "url": "https://it.wikipedia.org/wiki?curid=554417", "title": "Eskimo", "text": ""}
{"id": "554418", "revid": "110157", "url": "https://it.wikipedia.org/wiki?curid=554418", "title": "Cantone di Doulaincourt-Saucourt", "text": "Il Cantone di Doulaincourt-Saucourt era una divisione amministrativa dell'Arrondissement di Saint-Dizier.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 12 comuni:"}
{"id": "554419", "revid": "36426", "url": "https://it.wikipedia.org/wiki?curid=554419", "title": "Red light district", "text": ""}
{"id": "554420", "revid": "110157", "url": "https://it.wikipedia.org/wiki?curid=554420", "title": "Cantone di Doulevant-le-Ch\u00e2teau", "text": "Il Cantone di Doulevant-le-Ch\u00e2teau era una divisione amministrativa dell'Arrondissement di Saint-Dizier.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 18 comuni:\nLe ultime due localit\u00e0 per vari anni sono state unite in un unico comune, quello di Nully-Tr\u00e9milly."}
{"id": "554421", "revid": "767487", "url": "https://it.wikipedia.org/wiki?curid=554421", "title": "Silent Force", "text": "I Silent Force sono un gruppo power metal tedesco formato da D. C. Cooper dopo aver abbandonato i Royal Hunt."}
{"id": "554424", "revid": "1100311", "url": "https://it.wikipedia.org/wiki?curid=554424", "title": "C\u00e9sar Vin\u00edcio Cervo de Luca", "text": "Carriera.\nGiocatore.\nInizi in Brasile.\nHa esordito nel campionato brasiliano con il . In quattro stagioni ha collezionato oltre cento presenze.\nChievoVerona e Catania.\n\u00c8 passato poi al ChievoVerona nel 2003, con cui ha esordito in Serie A. Nel gennaio 2005 \u00e8 approdato al , con cui ha conquistato la promozione in Serie A nel maggio 2006. A lungo fermo per un infortunio, ha giocato titolare l'ultima parte della stagione 2007-2008 ed \u00e8 poi tornato al ChievoVerona.\nPadova, Juve Stabia e Cremonese.\nViene ceduto in prestito al nel mercato di gennaio del 2009. A giugno dello stesso anno ritorna alla societ\u00e0 veronese, poi il 18 luglio 2009 viene acquistato a titolo definitivo dal , con cui firma un contratto biennale. Trova il primo goal con la maglia biancoscudata il 29 gennaio 2010.\nA fine contratto non rinnova con il rimanendo per un breve periodo senza contratto. Il 29 agosto 2011 firma un contratto biennale con la . Dopo quindici giorni e una partita disputata decide, in accordo con la societ\u00e0 stabiese, di lasciare la squadra rescindendo il proprio contratto e di tornare in patria insieme alla famiglia. Il 3 gennaio 2012 decide di rimanere in Italia, firmando un contratto annuale con la .\nVirtus Entella.\nIl 10 agosto seguente firma per la , club ligure neo-promosso in Prima Divisione. Fa il suo esordio con la nuova maglia il 9 settembre nella vittoria interna per 4-1 contro il Treviso. Segna il suo primo gol in maglia biancoceleste il 6 gennaio nella sfida vinta per 2-0 contro il Tritium. Conclude la stagione con 31 presenze e 1 gol, comprese le due partite della semifinale play-off persa contro il .\nA luglio rinnova il contratto con l'Entella per un'altra stagione, quella del Centenario, con ingaggio ridotto e il 17 luglio parte regolarmente con la squadra per il ritiro di Sondalo.\nIl 5 agosto, in Entella-Gualdo 5-2 del primo turno di Coppa Italia, segna di testa il suo primo gol stagionale, il secondo con la maglia biancoceleste. In tutto gioca 33 partite e segna 4 gol contribuendo alla storica promozione in Serie B nell'anno del Centenario.\nPer la stagione seguente \u00e8 ancora all'Entella confermandosi titolare ancora in coppia con Russo e da gennaio con Ligi. Il 21 marzo 2015 in Entella-Catania 2-0 il capitano Volpe uscendo dal campo per la prima volta gli cede la fascia. Con 32 presenze e 1 gol totali non riesce ad evitare la retrocessione dell'Entella dopo aver perso i play-out contro il ; nella gara di ritorno terminata 1-1 il 6 giugno Cesar raggiunge quota 100 presenze e 6 gol complessivi con i biancocelesti.\nIn carriera ha totalizzato complessivamente 18 presenze in Serie A, con una rete all'attivo in occasione del pareggio esterno del Chievo con il del 14 novembre 2004, e 188 presenze e 9 reti in Serie B.\nDopo il ritiro.\nRimasto svincolato, il 27 luglio 2015 lascia il calcio giocato per diventare Team Manager dell'Entella. Il 2 agosto 2018 C\u00e9sar lascia l\u2019Entella dopo la retrocessione in Serie C e a novembre decide di tornare a giocare nel Marina Giulia, squadra di Chiavari che milita in Terza Categoria, ma il tesseramento non avverr\u00e0.\nAllenatore.\nGli inizi.\nIl 2 maggio 2019, a due giornate dalla fine della stagione regolare, viene ingaggiato dall'Hellas Verona come collaboratore tecnico dell'allenatore Alfredo Aglietti, ex mister dell\u2019Entella, fino al termine della stagione nella quale raggiunge il quinto posto finale e la promozione in serie A vincendo i playoff.\nNel 2020 segue Aglietti anche al Chievo Verona arrivando fino alla semifinale play-off e nel settembre di quell\u2019anno inizia a frequentare a Coverciano il corso UEFA A per poter allenare le prime squadre fino alla Serie C ed essere allenatore in seconda in Serie A e B.\nNell'estate 2021 diventa il vice allenatore di Aglietti alla , fino al 13 dicembre successivo, quando viene sollevato dall'incarico in seguito all'esonero del mister toscano.\nStatistiche.\nPresenze e reti nei club.\n\"Statistiche aggiornate al 6 giugno 2015\""}
{"id": "554425", "revid": "767487", "url": "https://it.wikipedia.org/wiki?curid=554425", "title": "Cantone di Joinville", "text": "Il Cantone di Joinville \u00e8 una divisione amministrativa dell'Arrondissement di Saint-Dizier.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 15 a 38 comuni.\nComposizione.\nI 15 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 38:"}
{"id": "554426", "revid": "1543377", "url": "https://it.wikipedia.org/wiki?curid=554426", "title": "Conservatorio di San Pietro a Majella", "text": "Il Conservatorio di San Pietro a Majella \u00e8 un istituto superiore di studi musicali fondato a Napoli nel 1808. \u00c8 situato nel centro storico della citt\u00e0, nell'ex convento dei celestini annesso alla chiesa di San Pietro a Majella.\nStoria.\nIl conservatorio nacque nel 1808 col nome di \"Real Collegio di Musica\" dall'unificazione di altre quattro preesistenti istituzioni musicali nate come orfanotrofi e nelle quali si era iniziato ad impartire insegnamenti di catechismo e di canto per i fanciulli abbandonati gi\u00e0 a partire dal Cinquecento: il \"Santa Maria di Loreto\", quello della \"Piet\u00e0 dei Turchini\", quello di \"Sant'Onofrio a Capuana\" e quello dei \"Poveri di Ges\u00f9 Cristo\". La sede antica era quella del vicino convento di San Sebastiano.\nNel 1825 avviene la prima assoluta di Adelson e Salvini di Vincenzo Bellini.\nDal 1826, per ordine di Francesco I, il complesso fu invece trasferito nella sede attuale, in via San Pietro a Majella 35, assumendo la denominazione di \"Reale Conservatorio di Musica di San Pietro a Majella\".\nUna targa posta all'ingresso dell'edificio recita:\nProprio nel corso dell'Ottocento e dei primi anni del Novecento il complesso si arricch\u00ec di opere. Busti, ritratti di musicisti e strumenti di personalit\u00e0 illustri venivano, infatti, di volta in volta donati dagli stessi artisti con lo scopo di lasciar custodire al \"regio collegio\" le proprie opere o la propria storia. In tal senso diverse sono le lettere conservate nell'archivio del conservatorio, che testimoniano le suddette donazioni. Ad esempio, nel 1868, sotto la direzione di Saverio Mercadante, il bibliotecario Francesco Florimo scrisse una lettera all'Istituto nella quale palesava l'intenzione di rilasciare in loco la propria collezione:\nI precedenti conservatori.\nIl pi\u00f9 antico conservatorio era quello di \"Santa Maria di Loreto\" (1535), di cui Ferdinando IV di Borbone decret\u00f2 la chiusura nel 1797, trasformandolo in un ospedale militare ed inglobandolo al conservatorio di Sant'Onofrio a Porta Capuana. Il conservatorio sorgeva nei pressi di via Marina.\nIl conservatorio della Piet\u00e0 dei Turchini (1573) nacque con l'intento di ospitare i ragazzi orfani o abbandonati. La sua sede era nell'omonimo complesso religioso, il cui nome trae origine dal colore delle divise degli orfanelli ivi ospitati; fu l'ultima istituzione a sopravvivere e accolse gli allievi delle altre che col tempo furono chiuse. Il conservatorio fu poi trasferito e cambi\u00f2 di denominazione..\nIl conservatorio di Sant'Onofrio a Porta Capuana (1578) nacque per aiutare i bambini pi\u00f9 bisognosi ad opera di confraternite religiose seicentesche, e trov\u00f2 sede all'interno di una preesistente fabbrica di tessuti. Divenuto conservatorio nella prima met\u00e0 del Seicento, l'ingresso presso l'istituto, dietro pagamento di una retta, era consentito a tutti; nel 1797 vi conflu\u00ec quello di santa Maria di Loreto.\nIl conservatorio dei Poveri di Ges\u00f9 Cristo fu fondato nel 1589 da un terziario francescano e fu soppresso nel 1743 in seguito a tumulti. Il complesso nacque nell'odierno largo dei Girolamini, a ridosso dell'omonima chiesa ed anche in questo caso, lo scopo dell'istituto era quello di accogliere bambini orfani e poveri. Alla sua chiusura, i bambini ospitati nella struttura furono divisi nei restanti tre conservatori della citt\u00e0.\nMuseo storico e biblioteca.\nAll'interno del conservatorio \u00e8 presente una biblioteca, l'archivio storico ed un museo che espone strumenti, busti e ritratti di compositori e musicisti legati all'istituto."}
{"id": "554427", "revid": "1543377", "url": "https://it.wikipedia.org/wiki?curid=554427", "title": "Donne in WWE", "text": "Nel corso della storia della WWE, le donne hanno ricoperto ruoli di vario genere, sia come lottatrici sia come vallette, intervistatrici o annunciatrici.\nA met\u00e0 degli anni novanta la WWE, all'epoca conosciuta come WWF, introdusse il termine Diva per riferirsi alle personalit\u00e0 di sesso femminile presenti nel proprio \"roster\"; tuttavia il termine cadde in disuso a met\u00e0 degli anni duemiladieci, quando la federazione inizi\u00f2 a chiamarle Superstar (stesso epiteto utilizzato per gli uomini).\nStoria.\nGli inizi (1983\u20131988).\nNel 1983 Fabulous Moolah, all'epoca detentrice legale dell'NWA World Women's Championship, fu assunta dalla World Wrestling Federation (WWF) e vendette i diritti del titolo alla federazione che riconobbe la Moolah come prima WWF Women's Champion. In pi\u00f9, la WWF riconobbe la Moolah come campionessa sin dalla sua prima vittoria contro Judy Grable nel 1956 ignorando gli altri regni e le perdite del titolo durante l'esistenza del titolo nell'NWA. La WWF introdusse in seguito il WWF Women's Tag Team Championship riconoscendo come prime campionesse Princess Victoria e Velvet McIntyre.\nL'anno successivo, la cantante Cyndi Lauper inizi\u00f2 una rivalit\u00e0 a parole con il manager \"Captain\" Lou Albano; ci\u00f2 port\u00f2 il wrestling nella cultura \"mainstream\" dando vita alla \"Rock 'n' Wrestling Connection\". La rivalit\u00e0 tra la Lauper e Albano si concluse il 23 luglio a Brawl to End It All dove Moolah (in rappresentanza di Albano) perse il titolo contro Wendi Richter (in rappresentanza della Lauper). La Richter perse il titolo contro Leilani Kai, per poi riconquistarlo il 31 marzo 1985 a WrestleMania I.\nNell'estate del 1985, la WWF scrisse una storyline in cui tutti i manager cercavano di offrire i propri servizi a Randy Savage. Il 24 agosto a \"WWF Prime Time Wrestling\", Savage rivel\u00f2 Miss Elizabeth come sua manager. Nella vita reale Savage ed Elizabeth erano sposati, ma non venne menzionato nei programmi televisivi. Nel primo \"angle\" al quale prese parte la Elizabeth fu durante la rivalit\u00e0 tra Savage e George \"The Animal\" Steele nel 1986, nel quale Steele era innamorato della Elizabeth facendo ingelosire Savage che affront\u00f2 Steele in una serie di grudge match.\nNel 1988, la Elizabeth fu soprannominata \"The First Lady of the World Wrestling Federation\" per essere stata la prima donna nella storia della federazione a svolgere il ruolo di manager. Quando Savage\u2014che aveva formato un'alleanza con Hulk Hogan\u2014volt\u00f2 le spalle a Hogan nella prima parte del 1989, la Elizabeth si schier\u00f2 dalla parte di Hogan nel mentre Savage assunse come nuova manager \"Sensational\" Sherri. Sherri debutt\u00f2 il 24 luglio 1987 sconfiggendo Fabulous Moolah per il WWF Women's Championship e mantenne il titolo per quindici mesi, per poi perderlo contro Rockin' Robin; dopo aver perso qualche match, la Martel si prese una breve pausa nella prima parte del 1989 per poi tornare come manager di Randy Savage. Inoltre, nel 1988 Mike McGuirk fu introdotta come prima \"ring announcer\" femminile della federazione.\nPrime vallette (1988\u20131993).\nNella prima edizione delle Survivor Series, si svolse il primo match ad eliminazione tra femmine. Nel febbraio del 1989, il WWF Women's Tag Team Championship venne tolto e le Glamour Girls (Leilani Kai e Judy Martin) furono le ultime detentrici del titolo. Nel novembre del 1989, Sapphire debutt\u00f2 a Saturday Night's Main Event XXV come sostenitrice di Dusty Rhodes nel suo match contro Big Boss Man. Sapphire divenne la manager di Rhodes e successivamente il duo inizi\u00f2 una rivalit\u00e0 con Randy Savage e Sensational Sherri che si concluse con la vittoria di Sapphire e Rhodes in un tag team match a WrestleMania VI.\nNel 1990, Sensational Sherri rimase al fianco di Randy Savage mentre Sapphire abbandon\u00f2 la federazione a met\u00e0 anno. Miss Elizabeth torn\u00f2 nel 1991 a WrestleMania VII salvando Randy Savage da un attacco di Sensational Sherri in seguito alla sconfitta contro The Ultimate Warrior; la Elizabeth abbandon\u00f2 la federazione nell'aprile del 1992; poco dopo aver abbandonato la WWF, la Elizabeth e Savage divorziarono nella vita reale. A WrestleMania IX, Luna Vachon fece il suo debutto accompagnando Shawn Michaels e successivamente si alle\u00f2 con Bam Bam Bigelow. Sherri Martel abbandon\u00f2 la federazione nel 1993.\nInvasione giapponese (1993\u20131995).\nNel 1993, la WWF reintegr\u00f2 il Women's Championship, titolo vacante dal 1990, e Madusa Miceli fu portata in federazione per rilanciare la divisione femminile. Fece il suo debutto con il nome di Alundra Blayze. poich\u00e9 il proprietario della WWF Vince McMahon non voleva pagare la Miceli a usare il nome Madusa, che lei aveva come marchio registrato. Alundra Blayze lott\u00f2 in un torneo di sei donne che avrebbe incoronato la nuova campionessa, e nella finale schien\u00f2 Heidi Lee Morgan il 13 dicembre 1993 all'evento \"All American Wrestling\" per vincere il titolo.\nDopo il torneo, la Miceli chiese alla direzione della WWF di portare una nuova wrestler per lottare contro di lei. L'ex campionessa Leilani Kai torn\u00f2 brevemente in federazione a WrestleMania X affrontando la Blayze per il titolo. Verso la met\u00e0 del 1994, Bull Nakano entr\u00f2 a far parte del roster della WWF e inizi\u00f2 una rivalit\u00e0 con la Miceli, la quale era impegnata in un'altra rivalit\u00e0 con Luna Vachon. La Blayze sconfisse la Nakano a SummerSlam, ma perse il titolo contro quest'ultima il 20 novembre 1994 all'evento Big Egg Wrestling Universe. Cinque mesi pi\u00f9 tardi il 3 aprile 1995, la Blayze riconquist\u00f2 il titolo sconfiggendo la Nakano in una puntata di \"Monday Night Raw\". Come parte della storyline, immediatamente dopo la vittoria, fu attaccata da Bertha Faye, che le ruppe il naso. Nella realt\u00e0, la storyline venne ideata per permettere alla Miceli di sotto porsi a un'operazione per le protesi mammarie e una rinoplastica. Torn\u00f2 il 27 agosto a Summerslam perdendo contro la Faye. Due mesi pi\u00f9 tardi, Alundra Blyze vinse il titolo per la terza volta sconfiggendo la Faye il 23 ottobre. In seguito come parte di un piccolo scambio con l'All Japan Women's Pro Wrestling, varie wrestler giapponesi tra cui Aja Kong, fecero il loro debutto che port\u00f2 a un elimination match alle Survivor Series. Nel mese di dicembre a causa dei problemi economici che la WWF aveva in quel momento, la Blayze fu rilasciata dal suo contratto e spogliata del titolo dopo essere tornata nella federazione rivale la World Championship Wrestling.\nCambio di paradigma (1995\u20131997).\nSunny fece il suo debutto nel 1995 come manager dei Bodydonnas. Inizialmente il personaggio di Sunny fu lo stereotipo della manager femminile che era diventato popolare tra gli anni 80 e anni 90. Col tempo, il suo personaggio assunse un tono sessuale, considerando che le precedenti manager come Miss Elizabeth, erano rappresentate e coinvolte in storyline platoniche e romantiche.\nTra il 1996 e il 1997, Marlena, Sable e Chyna erano state annunciate come wrestler promettenti della federazione. Marlena e Sable assunsero lo stesso personaggio di Sunny, Marlena fumava dei sigari a bordo ring durante i match, mentre Sable arrivava al ring con delle tutine attillate. Marlena era la manager di Goldust, suo marito all'epoca, e Sable fu la manager di Marc Mero, suo marito all'epoca. Tuttavia, Sable super\u00f2 in poco tempo la popolarit\u00e0 di suo marito. Chyna venne proposta come antitesi del resto delle donne, una culturista mascolina di cui l'identit\u00e0 sessuale era soggetta nelle prime storyline. Sunny, Sable e Marlena furono ulteriormente etichettate come \"sex symbol\" nelle riviste della WWF, che raffigurava mensilmente donne semi nude in posizioni suggestive o con vestiti provocanti. Luna Vachon torn\u00f2 successivamente verso la fine del 1997 come manager di Goldust.\nAttitude Era (1997\u20132002).\nNel 1998, Debra fece il suo debutto e poco tempo dopo apparve nel \"Raw Magazine\". All'inizio della sua carriera, Debra interpret\u00f2 la parte dell'astuta imprenditrice che indossava un abito d'affari, e della fidanzata di Jeff Jarrett. Durante i match di Jarrett, Debra inizi\u00f2 a urilizzare una nuova strategia che consisteva nel distrarre gli avversario sbottonandosi la blusa di proposito e mostrare le \"puppies\", soprannome conferito al suo seno da Road Dogg e in seguito utilizzato dal commentatore Jerry Lawler.\nLa rivalit\u00e0 tra Sable e Jacqueline, port\u00f2 alla reingrazione del Women's Championship. La popolarit\u00e0 di Sable port\u00f2 un cambiamento nel ruolo delle donne in WWF, basandosi meno sulla parte del lottato diventando delle delizie per gli occhi. Sable fu una delle prime a lottare nei match a stipulazione speciale come gli evening gown match, intergender tag team match e strap match e prese parte al primo bikini contest di sempre contro Jacqueline, e inoltre fu la prima wrestler ad essere apparse sulla copertina di Playboy. Diversamente da Jacqueline, Ivory, Tori e Luna Vachon, Sable ammise in seguito che nel suo contratto c'era scritto che non avrebbe potuto ricevere dei \"bump\".\nSable divenne la prima wrestler a essere definita una \"Diva\" nella puntata di \"Raw Is War\" del 19 aprile 1999. Nel febbraio e agosto dello stesso anno debuttarono la veterana Ivory e Lili\u00e1n Garc\u00eda, la quale divenne la seconda annunciatrice femminile della federazione. Nella puntata di \"Raw Is War\" del 9 agosto, Chyna divenne la prima wrestler a lottare in un \"main event\" nel quale sconfisse Triple H e The Undertaker in un triple threat match diventando la prima sfidante al WWF Championship. Nella puntata di \"Raw Is War\" del 6 settembre, Ivory difese il titolo contro Tori nel primo hardcore match. The Fabulous Moolah torn\u00f2 in WWF insieme a Mae Young nella puntata di \"SmackDown!\" del 9 settembre, Jeff Jarrett invit\u00f2 Moolah sul ring per poi colpirla con la sua chitarra. Moolah e Young presero parte a diverse storyline comiche e Moolah torn\u00f2 a lottare sul ring insieme a Mae Young il 27 settembre a \"Raw Is War\" sconfiggendo Ivory in un handicap match evening gown match che port\u00f2 a un match valevole per il Women's Championship a No Mercy, vinto da Moolah che divenne la campionessa pi\u00f9 anziana nella storia della federazione ma perse il titolo otto giorni dopo in una rivincita. Moolah e Mae Young continuarono ad apparire sporadicamente fino alla loro morte. Inoltre negli ultimi anni degli anni'90 fecero il loro debutto B.B. e The Kat che vinse il Women's Championship.\nNel febbraio 2000 fecero il loro debutto Lita, Trish Stratus e Molly Holly: Lita eseguiva delle rischiose mosse ad alto impatto rispetto alle Divas precedenti come il moonsault e la diving hurricanrana, Trish Stratus assunse il personaggio di una valletta sessuale e Molly Holly si aggiunse in seguito al roster entrando in contrasto con la maggior parte delle Divas assumendo una \"gimmick\" pi\u00f9 sobria e un modesto \"ring attire\". Nella puntata di \"Raw\" del 21 agosto, Stephanie McMahon-Helmsley perse il titolo contro Lita nel \"main event\".\nNei primi mesi del 2001, Stratus inizi\u00f2 una storyline con il \"chairman\" della federazione Mr. McMahon quando la moglie di McMahon, Linda, rimase paralizzata dopo aver ricevuto la richiesta di divorcio da McMahon il 7 dicembre 2000 a \"SmackDown!\" (\"kayfabe\"). La relazione tra McMahon e Stratus fece arrabbiare la figlia Stephanie McMahon. Il 25 febbraio a No Way Out, Stephanie sconfisse Stratus grazie all'interferenza di William Regal. The Kat abbandon\u00f2 la compagn\u00eca due giorno dopo il pay-per-view durante una storyline con i Right to Censor. Con il continuo della storyline tra Trish Stratus e Vince McMahon fu rivelato che Stratus era in realt\u00e0 una vittima di Vince, Stephanie e Regal. L'\"angle\" continu\u00f2 la settimana seguente a \"Raw\" quando Vince costrinse Stratus a spogliarsi e ad abbaiare come un cane. La storyline si concluse a WrestleMania X-Seven quando Stratus diede uno schiaffo a Vince durante il suo match contro Shane McMahon.\nNella primavera dello stesso anno la WWF acquist\u00f2 le federazioni rivali, la World Championship Wrestling (WCW) e l'Extreme Championship Wrestling (ECW) e di conseguenza entrarono a far parte del roster della WWF diverse wrestler come Stacy Keibler, Torrie Wilson, Jazz e Sharmell; Keibler e Wilson fecero il loro debutto in estate, Jazz alle Survivor Series mentre Sharmell fu mandata nel territorio di sviluppo dell'Ohio Valley Wrestling (OVW) per poi venire promossa a \"SmackDown!\" nel ruolo di intervistatrice. In autunno Tori venne rilasciata dalla WWF nel mese di settembre mentre Chyna abbandon\u00f2 la federazione verso la fine di novembre a causa dei reali contrasti tra lei, Stephanie McMahon e Triple H. L'abbandono di Chyna (detentrice del Women's Championship all'epoca) costrinse la WWF a rendere vacante il titolo fino alle Survivor Series. Nello stesso periodo, Stratus fu allenata da Fit Finlay (responsabile degli incontri femminili), migliorando drasticamente le sue abilit\u00e0 nel ring. Stratus raggiunse in poco tempo la vetta della divisione femminile conquistando il Women's Championship alle Survivor Series.\nRuthless Aggression Era (2002\u20132008).\nGran parte del 2002 fu basato sulle rivalit\u00e0 di Trish Stratus con Jazz, Molly Holly e la ri-debuttante Victoria per il Women's Championship. Nell'aprile dello stesso anno, Lita sub\u00ec un infortunio al collo mentre stava filmando una scena nella serie televisiva Dark Angel e rimase fuori dalle scene per quasi un anno e mezzo. Durante il recupero, svolse il ruolo di cronista a \"Sunday Night Heat\".\nA partire dal 5 maggio 2002, la divisione femminile inizi\u00f2 ad espandersi tra ritorni e abbandoni di vecchie star quando la WWF cambi\u00f2 ufficialmente nome in World Wrestling Entertainment (WWE) e inizi\u00f2 ad assumere diverse wrestler tra cui le vincitrici del reality show Tough Enough (Nidia nel 2001, Linda Miles e Jackie Gayda nel 2002). Debra lasci\u00f2 la federazione nel mese di giugno insieme a suo marito Stone Cold Steve Austin. Sable torn\u00f2 in WWE il 3 aprile 2003 a \"SmackDown!\" dopo il controverso abbandono nel 1999; la prima storyline alla quale prese parte fu con Torrie Wilson, apparsa su Playboy in quel periodo. La divisione femminile della WWE cominci\u00f2 ad orientarsi in incontri combattuti precedentemente solo dagli uomini (anche per il Women's Championship) come gli street fight e hardcore match. Molte Divas si affrontarono dai pillow fight, bra and panties match ai bikini contest basandosi sull'aspetto sessuale delle donne coinvolte.\nNel mese di giugno, Gail Kim divenne la prima wrestler di origine coreana a vincere il Women's Championship. Victoria e Lita si affrontarono nel primo steel cage match femminile nella puntata di \"Raw\" del 24 novembre.\nLa WWE introdusse il Diva Search che vide vincere Christy Hemme nella prima edizione. Nel dicembre 2004, Lita sconfisse Trish Stratus conquistando il Women's Championship nel secondo main event femminile della storia.\nVerso la met\u00e0 del 2004 (e negli anni successivi fino al 2011), la maggior parte delle Divas originali lasciarono la compagnia, tra cui Sable, Gail Kim, Nidia, Jazz, Shaniqua, Terri Runnels e Jacqueline dovuto a dei tagli di stipendi, seguite nella primavera del 2005 da Molly Holly, Jackie Gayda, Dawn Marie e Ivory, lasciando Trish Stratus, Lita, Victoria, Torrie Wilson, Stacy Keibler e Lili\u00e1n Garc\u00eda le uniche lottatrici originali rimanenti. Nel 2006, Stacy Keibler abbandon\u00f2 la federazione per iniziare una carriera come attrice e verso la fine dell'anno anche Trish Stratus e Lita si ritirarono, rispettivamente a Unforgiven e Survivor Series; tra il 2007 e il 2011 seguirono poi Torrie Wilson, Sharmell, Victoria e Gail Kim (che aveva ridebuttato in federazione nel 2009), lasciando Lilian Garcia come unica Divas originale fino al suo abbandono nella primavera del 2016.\nLita e Trish Stratus continuarono la loro rivalit\u00e0 all'inizio del 2005 affrontandosi a New Year's Revolution nel quale Lita si infortun\u00f2 a una gamba; nonostante ci\u00f2, fece da manager a Christy Hemme nella sua rivalit\u00e0 con Trish Stratus per poi diventare la valletta di Edge. Sensational Sherri fece una breve apparizione nella puntata di \"SmackDown!\" del 25 marzo dove insieme a Kurt Angle si esib\u00ec in una parodia della musica d'ingresso di Shawn Michaels.\nMelina fece il suo debutto il 14 aprile a \"SmackDown!\" come parte del trio degli MNM. Nonostante svolse il ruolo di manager, Melina svilupp\u00f2 un personaggio pi\u00f9 egocentrico definendosi la \"Diva pi\u00f9 dominante della WWE\". Il suo debutto sul ring avvenne nella puntata di \"SmackDown!\" del 30 giugno in cui sconfisse Michelle McCool, mentre il suo debutto in pay-per-view avvenne il 24 luglio a The Great American Bash dove sconfisse Torrie Wilson in un bra and panties match. Trish Stratus torn\u00f2 da un infortunio per aiutare Ashley Massaro contro Torrie Wilson, Victoria e Candice Michelle.\nMickie James debutt\u00f2 in WWE nella puntata di \"Raw\" del 10 ottobre utilizzando il suo vero nome nel ruolo della fan ossessionata da Tish Stratus. Mickie James inizi\u00f2 quindi una storyline con Trish Stratus nella quale lottarono insieme nei tag team match e con il passare delle settimane James inizi\u00f2 ad avere una cotta per Stratus. Ci\u00f2 port\u00f2 a molti \"angle\" tra le due tra cui un Halloween Costum Contest nel quale James si vest\u00ec come Stratus e l'aiut\u00f2 a mantenere il Women's Championship in un Fulfill Your Fantasy Battle Royal a Taboo Tuesday auto eliminandosi insieme a Victoria iniziando a usare la mossa finale di Stratus nel corso dei suoi match. Successivamente, la storyline tra James e Stratus svilupp\u00f2 un \"angle\" lesbo quando James baci\u00f2 Stratus sotto il vischio. Dopo non essere riuscita a conquistare il titolo a New Year's Revolution, James continu\u00f2 ad essere innamorata di Stratus confessandole il suo amore alla Royal Rumble. Il 6 marzo a \"Raw\", Stratus ebbe un confronto con James dicendole di prendersi una pausa.\nA WrestleMania 22 James sconfisse Stratus per vincere il Women's Championship. La loro rivalit\u00e0 continu\u00f2 a Backlash dove Stratus si infortun\u00f2 alla spalla durante il match. Beth Phoenix debutt\u00f2 a \"Raw\" l'8 maggio 2006 attaccando Mickie James che stava insultando Trish Stratus. Dopo l'accaduto, James se la prese con Phoenix affermando di \"aver rovinato tutto\". La settimana seguente, Phoenix fu introdotta da Stratus per poi attaccare James e affermare di averle rovinato la vita definendola \"psicopatica\".\nLayla fece il suo debutto a SummerSlam in un segmento con altre Divas. La settimana successiva al pay-per-view, Layla debutt\u00f2 nel roster di \"SmackDown!\" in un segmento con Mike \"The Miz\" Mizanin. In seguito, non apparve per un mese negli show televisivi della WWE e torn\u00f2 il 22 settembre a \"SmackDown!\" dove ebbe un confronto con Kristal e Jillian Hall.\nNella puntata di \"Raw\" del 5 marzo 2007, Melina sconfisse Mickie James nel primo fals count anywhere match femminile di sempre. A , Candice Michelle divenne la prima wrestler proveniente dal Divas Search a vincere il Women's Championship. Nel dicembre 2007, Trish Stratus, Lita, Molly Holly e Sunny tornarono per una sola notte nella puntata del quindicesimo anniversario di \"Raw\". A One Night Stand 2008, Beth Phoenix sconfisse Melina nel primo \"I quit\" match.\nParental Guidance Era (2008\u20132013).\nNella puntata di \"SmackDown!\" del 6 giugno 2008, venne introdotto il WWE Divas Championship e a The Great American Bash Michelle McCool sconfisse Natalya diventando la prima detentrice del titolo. Il 5 aprile 2009 a WrestleMania XXV, le ex Divas Sunny, Victoria, Torrie Wilson, Molly Holly, Miss Jackie e Joy Giovanni apparvero per una notte alla 25 divas battle royal che avrebbe incoronato Miss WrestleMania. Durante il \"draft\" 2009, la detentrice del Women's Championship Melina pass\u00f2 a \"SmackDown!\" mentre la detentrice del Divas Championship Maryse pass\u00f2 a \"Raw\". A The Bash, Michelle McCool sconfisse Melina diventando la prima wrestler ad aver vinto il Women's Championship e il Divas Championship. Il 26 luglio 2009 a Night of Champions Mickie James sconfisse Maryse ponendo fine al regno di quest'ultima durato 216 giorni (il pi\u00f9 longevo all'epoca), diventando la seconda wrestler ad aver vinto il Women's Championship e il Divas Championship. Il regno di James dur\u00f2 78 giorni quando perse il titolo contro Jillian Hall a \"Raw\", che a sua volta lo perse quattro minuti dopo contro Melina che divenne la terza wrestler ad aver detenuti tutti e due i titoli femminili.\nNella puntata di \"Raw\" del 22 febbraio 2010, Maryse sconfisse Gail Kim conquistando il Divas Championship nella finale di un torneo diventando la prima lottatrice ad aver vinto lo stesso titolo due volte. Il 12 aprile a \"Raw\", Eve Torres vinse il Divas Championship sconfiggendo Maryse divenendo la prima wrestler del Diva Search a detenerlo. Dieci giorni pi\u00f9 tardi, la WWE licenzi\u00f2 Mickie James causando qualche controversia e il 25 aprile a Extreme Rules Beth Phoenix conquist\u00f2 per la terza volta il Women's Championship dopo aver sconfitto Michelle McCool in un Extreme Makeover match. Nella puntata di \"SmackDown!\" del 14 maggio, Layla sconfisse Beth Phoenix vincendo per la prima volta il Women's Championship in un handicap match insieme a Michelle McCool diventando l'unica wrestler britannica ad aver vinto tale titolo (durante il regno McCool non fu officialmente la co-campionessa, difese il titolo svariate volte al posto di Layla ma non fu mai riconosciuto come detentrice del titolo).\nA Night of Champions, Michelle McCool sconfisse Melina unificando il Women's Championship con il Divas Championship: dopo ci\u00f2 il Women's Championship fu ritirato dalla federazione. McCool perse il Divas Championship contro Natalya il 21 novembre alle Survivor Series in un handicap match che includeva anche Layla.\nIl 31 agosto 2010 la WWE assunse Isis the Amazon, wrestler alta 206 cm che avrebbe dovuto lottare utilizzando il nome Aloisia apparendo nella terza stagione di \"NXT\" ma venne rilasciata dal suo contratto due settimane dopo poich\u00e9 la federazione aveva trovato delle foto di nudo e venne sostituita da Kaitlyn. Il 30 novembre nell'ultima puntata della terza stagione di \"NXT\", Kaitlyn vinse la terza stagione sconfiggendo in finale Naomi.\nNel mese di dicembre la WWE assunse Kharma precedentemente conosciuta come Awesome Kong. La federazione inizi\u00f2 a mandare in onda delle vignette che vedeva Kharma togliere la testa a delle bambole e ridere maniacalmente. Kharma debutt\u00f2 il 1\u00ba maggio 2011 a Extreme Rules attaccando Michelle McCool e altre divas nelle settimane a venire. Successivamente abbandon\u00f2 la federazione perch\u00e9 era incinta. Nella puntata speciale di \"Raw\" rinnominata \"Power to the People\" del 20 giugno, Kelly Kelly vinse un sondaggio del pubblico che avrebbe decretato la prima sfidante al Divas Championship: Kelly Kelly sconfisse Brie Bella conquistando il titolo e divenne la detentrice pi\u00f9 giovane del titolo (record superato da Paige nel 2014). La vittoria le valse lo Slammy Award \"Divalicious Moment of the Year\". Nel mese di agosto Melina e Gail Kim furono rilasciate dalla WWE.\nNell'estate del 2011 ci fu una controversia riguardo a cosa rende una divas della WWE \"vera\", dovuto a un articolo postato dalla federazione sul sito ufficiale e dalla rivalit\u00e0 tra Eve Torres e Kelly Kelly contro le Divas of Doom (Beth Phoenix e Natalya). Phoenix sconfisse Kelly Kelly per il titolo a Hell in a Cell. Maryse fu rilasciata dal suo contratto il 28 ottobre. Nella puntata di \"Raw\" del 23 aprile 2012, Nikki Bella sconfisse Beth Phoenix in un lumberjill match ponendo fino al regno di Phoenix durato 204 giorni. Il 29 aprile a Extreme Rules, Layla fece il suo ritorno sconfiggendo Nikki Bella diventando la quinta donna ad aver detenuto entrambi i titoli femminili. Il contratto delle Bella Twins scadette il giorno seguente e in storyline vennero licenziate da Eve Torres.\nNel mese di luglio, il profilo di Kharma fu spostato nella sezione alumni della WWE che successivamente conferm\u00f2. Il 9 luglio, Eve Torres e AJ Lee divennero le prime divas a lottare nel \"main event\" di \"Raw\" dal match di Trish Stratus e Lita del 2004 in un tag team match insieme a CM Punk e Daniel Bryan. Durante il 2012, AJ Lee fu coinvolta in molte relazioni con wrestler del calibro di CM Punk, Daniel Bryan, Kane, John Cena e Dolph Ziggler tra cui un periodo nel ruolo di general manager di \"Raw\". Il 16 settembre a Night of Champions, Eve Torres sconfisse Layla divenendo la prima wrestler ad aver detenuto il titolo per tre volte. Il 28 settembre, Kelly Kelly fu rilasciata dalla WWE dopo un periodo d'assenza.\nIl 29 ottobre Beth Phoenix lasci\u00f2 la federazione al termine del suo contratto, nel suo ultimo match sconfisse AJ Lee. Il mese dopo, la WWE pubblic\u00f2 un articolo sul sito ufficiale annunciando l'inizio di una nuova era nella divisione delle divas. A , AJ interfer\u00ec nel ladder match tra John Cena e Dolph Ziggler facendo cadere Cena dalla scala.\nTotal Divas (2013\u20132015).\nNella puntata del ventesimo anniversario di \"Raw\" del 14 gennaio 2013, Kaitlyn sconfisse Eve Torres per conquistare il Divas Championship. Eve abbandon\u00f2 la WWE dopo la scadenza del suo contratto. Le Bella Twins fecero il loro ritorno in WWE l'11 marzo a \"Raw\". Kaitlyn perse il Divas Championship contro AJ Lee il 16 giugno a Payback, concludendo il suo regno di 153 giorni. La prima firma del contratto tra le Divas ebbe luogo il 12 luglio a \"SmackDown!\", che port\u00f2 alla rivincita tra AJ Lee e Kaitlyn a Money in the Bank dove Lee sconfisse Kaitlyn per mantenere il titolo.\nNel luglio del 2013 fu presentata in anteprima la prima stagione del reality \"Total Divas\" con protagoniste le donne della WWE. Nella puntata di Raw del 26 agosto AJ Lee tenne un promo in cui critic\u00f2 il cast di \"Total Divas\" su ci\u00f2 che rende una donna una \"vera\" Diva e da ci\u00f2 nacque una faida tra lei e le Bella Twins. Agli Slammy Awards del 2013, il premio \"Diva of the Year\" fu vinto da Brie Bella e Nikki Bella. L'8 gennaio 2014, Kaitlyn decise di lasciare la WWE per perseguire altri obiettivi di carriera, perdendo il suo ultimo incontro con AJ Lee. Verso la fine del mese AJ divenne la campionessa in carica pi\u00f9 longeva della storia, superando il regno di Maryse di 216 giorni. Nella puntata del 12 marzo di \"Main Event\" AJ Lee difese con successo il titolo contro Natalya in un match durato quattordici minuti (match femminile pi\u00f9 lungo dal 1987). Nella puntata di \"Raw\" del 24 marzo fu annunciato da Vickie Guerrero che AJ avrebbe difeso il Divas Championship contro l'intero roster femminile a WrestleMania 30, rendendola la prima volta che il titolo sarebbe stato difeso durante un'edizione di WrestleMania.\nNella puntata di \"Raw\" successiva a WrestleMania 30, Paige fece il suo debutto nel \"roster\" principale sconfiggendo AJ Lee per diventare nuova Divas Champion, terminando il suo regno record durato 295 giorni. Con questa vittoria, Paige divenne la pi\u00f9 giovane campionessa femminile nella storia della WWE (21 anni e 233 giorni) nonch\u00e9 la prima donna a detenere contemporaneamente l'NXT Women's Championship e il Divas Championship.\nNel frattempo Brie Bella entr\u00f2 in faida con Stephanie McMahon dopo Payback, come parte della \"storyline\" di suo marito Daniel Bryan contro l'Authority - McMahon ha minacciato di licenziare Bella se, un ferito, Bryan non avesse rinunciato al WWE World Heavyweight Championship, che ha costretto Brie a \"dimettersi\" prima di schiaffeggiare McMahon in faccia. A met\u00e0 giugno, Vickie Guerrero lasci\u00f2 reciprocamente la WWE, dopo aver perso contro Stephanie McMahon in una partita di budino. AJ Lee \u00e8 tornato dopo una pausa di due mesi, sconfiggendo Paige in una partita improvvisata per riconquistare il Divas Championship mentre entrambi hanno scambiato il campionato fino a SummerSlam e poi a Night of Champions. A SummerSlam, Stephanie McMahon ha sconfitto Brie Bella nel suo primo incontro in dieci anni, dopo che Nikki Bella ha attaccato sua sorella. Ci\u00f2 ha portato a un incontro tra i gemelli a Hell in a Cell, dove il perdente \u00e8 stato costretto a diventare l'assistente personale del vincitore per 30 giorni, dove Nikki ha sconfitto Brie. AJ Lee ha vinto il Divas Championship per la terza volta da record alla Night of Champions contro Paige e Nikki Bella. Con questa vittoria, AJ Lee ha pareggiato con Eve Torres per il maggior numero di vittorie di sempre a tre.\nNikki Bella ha ricevuto il suo match per il titolo contro AJ Lee il 23 novembre alle Survivor Series, che ha vinto, con l'aiuto di Brie, diventando una due volte Divas Champion. Il duo si era riconciliato a questo punto.\nPromozione.\nConcorsi.\nIl \"WWE\" \"Diva Search\", noto come \"WWE\" \"Raw Diva Search\" fino al 2006, \u00e8 stato un concorso femminile di wrestling organizzato annualmente dalla WWE tra il 2004 e il 2007."}
{"id": "554429", "revid": "339392", "url": "https://it.wikipedia.org/wiki?curid=554429", "title": "Tele Cupole Piemonte", "text": ""}
{"id": "554430", "revid": "110157", "url": "https://it.wikipedia.org/wiki?curid=554430", "title": "Cantone di Montier-en-Der", "text": "Il Cantone di Montier-en-Der era una divisione amministrativa dell'Arrondissement di Saint-Dizier.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 12 comuni:\nFino al 1\u00ba gennaio 2012 esisteva il comune di Robert-Magny-Laneuville-\u00e0-R\u00e9my, in tale data \u00e8 stato diviso in due unit\u00e0 separate, Robert-Magny e Laneuville-\u00e0-R\u00e9my."}
{"id": "554431", "revid": "767487", "url": "https://it.wikipedia.org/wiki?curid=554431", "title": "Cantone di Poissons", "text": "Il Cantone di Poissons \u00e8 una divisione amministrativa dell'Arrondissement di Chaumont e dell'Arrondissement di Saint-Dizier.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 18 a 67 comuni.\nComposizione.\nI 18 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 67:"}
{"id": "554433", "revid": "547992", "url": "https://it.wikipedia.org/wiki?curid=554433", "title": "Maria Grazia Cutuli", "text": "Biografia.\nSi laure\u00f2 con lode in filosofia all'Universit\u00e0 degli Studi di Catania. Dopo un esordio come collaboratrice del quotidiano \"La Sicilia\" e dell'emittente televisiva Telecolor, per i quali si era occupata di spettacoli, si trasfer\u00ec a Milano, dove lavor\u00f2 prima al periodico \"Centocose\", edito da Mondadori, e poi ad \"Epoca\": divent\u00f2 cos\u00ec una giornalista professionista, prima di iniziare una collaborazione con l'UNHCR, l'agenzia delle Nazioni Unite che si occupa di rifugiati. Qui matur\u00f2 un'esperienza nel campo della politica estera, la vera passione della giornalista catanese, che a met\u00e0 degli anni novanta pass\u00f2 al \"Corriere della Sera\", dal quale ottenne quattro contratti a termine a partire dal luglio 1997, fino ad essere assunta a tempo indeterminato il 2 luglio 1999.\nLa svolta per la sua carriera arriv\u00f2 il 13 settembre 2001, quando dopo gli attentati dell'11 settembre 2001 di New York venne inviata in Afghanistan. Via Gerusalemme, si spost\u00f2 prima in Pakistan e poi in Afghanistan.\nIl 19 novembre dello stesso anno, mentre si trovava nei pressi di Sarobi, sulla strada che da Jalalabad porta a Kabul, a circa 40 chilometri dalla capitale afghana, fu assassinata insieme all'inviato di \"El Mundo\" Julio Fuentes e a due corrispondenti dell'agenzia Reuters, l'australiano Harry Burton e l'afghano Azizullah Haidari. Lo stesso giorno, il \"Corriere della Sera\" pubblic\u00f2 il suo ultimo articolo: il pezzo riguardava la scoperta di un deposito di gas nervino nella base di Osama bin Laden. La salma fu poi trasportata in Italia da un aereo del governo, mentre l'autopsia rivel\u00f2 che ad uccidere la donna furono dei colpi d'arma da fuoco alla schiena. Il funerale si svolse a Catania il 24 novembre, con il corpo che venne poi sepolto nel cimitero di Santa Venerina.\nA distanza di pochi giorni, la Rai annunci\u00f2 di voler trasmettere un film sulla vita della donna, ma l'idea fu accolta da pareri contrastanti.\nLe indagini e il processo.\nLe indagini svolte a seguito della morte della giornalista portarono l'Afghanistan, nell'autunno 2004, a condannare il ventinovenne Reza Khan (accusato dello stupro e dell'omicidio della giornalista) alla pena capitale: malgrado i genitori della vittima si fossero dichiarati contrari a tale punizione, Khan venne fucilato nell'ottobre 2007.\nIl 15 novembre 2018 \u00e8 stata confermata in appello la condanna a 24 anni di reclusione per i due afgani accusati dell'omicidio dell'inviata del \"Corriere della Sera\". La sentenza \u00e8 della prima Corte d'assise d'appello, presieduta da Andrea Calabria con Giancarlo De Cataldo; 24 anni di reclusione - a conferma della decisione di primo grado del novembre 2017 - sono stati inflitti a Mamur e Zan Jan, collegati in videoconferenza da un carcere del loro Paese d'origine; per loro le accuse erano quelle di omicidio e rapina (furto di una radio, un computer e di una macchina fotografica appartenuti alla giornalista).\nPremi alla memoria.\nIn sua memoria sono stati istituiti tre premi:\nEredit\u00e0.\nHa lavorato 11 anni per il \"Corriere della Sera\".\nSeconda vittima del terrorismo al giornale di via Solferino dopo Walter Tobagi, \u00e8 stata promossa inviata speciale alla memoria su decisione del direttore Ferruccio de Bortoli. Per il quotidiano milanese aveva firmato circa 300 articoli in 4 anni.\nNel 2008 \u00e8 nata a Catania la \"Fondazione Cutuli\" con promotori: RCS Quotidiani, Banca Nuova, Comune di Roma, Regione Siciliana, Confindustria Sicilia, Ordine dei Giornalisti, Federazione Nazionale della Stampa.\nA Catania le \u00e8 stato intitolato un piazzale accanto a piazza I Vicer\u00e9.\nA Catania il 19 novembre del 2011, nel decimo anniversario della morte, le \u00e8 stato intitolato un largo nei pressi di piazza Europa.\nA Roma le sono stati intitolati l'istituto comprensivo del Colle Prenestino e una via del quartiere Torresina, nel suburbio Trionfale.\nA Milano le \u00e8 stato intitolato un viale pedonale nei pressi del quartiere Lambrate.\nSul luogo della morte, \u00e8 stata inoltre apposta in memoria una targa col suo nome.\nNel maggio 2009, Daniele Biacchessi scrive la storia di Maria Grazia Cutuli nel suo libro \"Passione reporter\"; due anni pi\u00f9 tardi, per commemorare il decimo anniversario della tragedia, a Herat fu aperta una scuola a lei intitolata.\nAlla vita di Maria Grazia Cutuli \u00e8 dedicato il documentario \"\u00c8 l\u00ec che bisogna essere. Per testimoniare\" che nel 2010 ha ricevuto una menzione speciale al Festival internazionale del giornalismo di Perugia.\nGiuseppe Galeani e Paola Cannatella hanno realizzato una \"graphic novel\" sulla vita e la morte della giornalista, \"Dove la terra brucia\", pubblicata da Rizzoli Lizard nel 2011.\nLa giornalista Cristiana Pumpo ha scritto il libro \"Maria Grazia Cutuli\" (Ali&amp;No Editrice, 2011), raccolta di testimonianze di amici e colleghi che raccontano il senso che il viaggio ha avuto nella vita della giornalista del Corsera. Il libro \u00e8 anche ricco di scritti personali (lettere, mail, pagine di diario), mai pubblicati prima d'ora.\nRiconoscimenti.\nNel 2015 il Comune di Milano ha deciso che il suo nome venga iscritto nel Famedio di Milano, all'interno del Cimitero Monumentale."}
{"id": "554434", "revid": "32428", "url": "https://it.wikipedia.org/wiki?curid=554434", "title": "Conservatorio San Pietro a Majella", "text": ""}
{"id": "554435", "revid": "124830422", "url": "https://it.wikipedia.org/wiki?curid=554435", "title": "Giovanni Marchese (calciatore)", "text": "Caratteristiche tecniche.\nGioca come terzino sinistro ed \u00e8 adattabile come esterno alto, pu\u00f2 ricoprire inoltre anche il ruolo di difensore centrale in una difesa a tre, possedeva un buon tiro da fuori area che lo ha portato anche alla realizzazione di gol spettacolari, come nella stagione di Serie A 2014-2015 dove in un Udinese-Genoa ha realizzato un gol al volo da fuori area da pi\u00f9 di 20 metri\nCarriera.\nTorino e Treviso.\nCresciuto calcisticamente nel Torino con cui esordisce in Serie B, nell'estate 2004 si trasferisce in prestito al diventando, in breve, uno dei protagonisti della eccezionale stagione dei biancocelesti. I veneti, quinti in serie B ma eliminati nei play-off dal , si trovano catapultati nella massima serie proprio in virt\u00f9 del fallimento del Torino, vincitore dei play-off.\nChievo,i prestiti e Catania.\nRimasto svincolato, Marchese sceglie di legarsi al ChievoVerona dove resta fino a gennaio 2006 senza mai scendere in campo. Scende cos\u00ec in serie B, ceduto in prestito al con cui conquista per il secondo anno consecutivo la promozione in Serie A.\nNell'estate 2006 ritorna al Chievo ma la squadra clivense retrocede in Serie B. Rimane in giallobl\u00f9 fino a gennaio 2008 collezionando 20 presenze in totale, di cui 18 da titolare fisso e 2 subentrato dalla panchina a gara in corso\nA gennaio 2008 passa al in prestito con diritto di riscatto della compartecipazione, dove segna un solo gol contro l' il 25 maggio 2008.\nIl 7 agosto 2008 passa in prestito con diritto di riscatto sulla compropriet\u00e0 alla neopromossa in Serie B, dove gioca 34 gare\nIl 31 agosto 2009 si trasferisce in prestito con diritto di riscatto al Catania. Dopo un inizio promettente, la sua stagione 2009-2010 viene gi\u00e0 compromessa a novembre a causa di un grave infortunio al legamento crociato anteriore del ginocchio, torna disponibile e convocato solo a met\u00e0 di aprile. La societ\u00e0 etnea tuttavia crede in lui e il 28 giugno 2010 lo riscatta dal Chievo in uno scambio che coinvolge Gennaro Sardo.\nIl 29 ottobre 2011 in Catania-Napoli (2-1) segna il suo primo gol in Serie A e con la maglia del Catania. Il 3 marzo 2013 sigla il suo ultimo gol per i siciliani nella sconfitta interna per 2-3 contro l'Inter.\nGenoa.\nIl giocatore passa al a parametro zero il 28 giugno 2013 durante la sessione estiva di calciomercato\nScontata la squalifica legata alla vicenda \"calcioscommesse\", fa il suo esordio il maglia rossobl\u00f9 il 20 ottobre 2013 partendo titolare nella gara casalinga vinta 2-1 contro il Chievo. Impiegato a sinistra nella a difesa a tre dal tecnico Gasperini, chiude la stagione con 27 presenze.\nLa stagione successiva, dopo essere sceso in campo il 24 agosto contro il Lanciano nel terzo turno preliminare della Coppa Italia, esordisce in campionato il 31 agosto successivo alla prima giornata contro il Napoli. Il 2 novembre segna la sua prima rete in maglia rossobl\u00f9 siglando, con un gran tiro da fuori area, il momentaneo 1-1 nella vittoria per 4-2 del Genoa allo Stadio Friuli sull'Udinese. Frenato da un infortunio chiude la stagione con appena 11 presenze.\nLa stagione successiva esordisce in campionato alla prima giornata nella sconfitta esterna per 1-0 contro il Palermo, giocando 5 delle prime 9 giornate di campionato (anche se non sempre titolare). Il giocatore viene utilizzato sempre meno, rientrando nei 23 della squadra soltanto a gennaio e ritrovando il posto da titolare il 9 aprile 2016 nella vittoria contro il Sassuolo, a distanza di 6 mesi dalla sua ultima partita giocata dal primo minuto (nel frattempo era subentrato solo due volte a partita in corso, nei minuti finali contro Verona e Udinese).\nNella Serie A 2016-2017 esordisce il 28 agosto 2016 subentrando a Munoz nella vittoria per 3-1 contro il Crotone, sul neutro di Pescara, ma ormai sempre pi\u00f9 fuori dai piani societari, rescinde il contratto il 1\u00ba settembre 2016, rimanendo svincolato. Nel dicembre 2016 si allena con il Catania, squadra in cui ha militato per parecchi anni della sua carriera.\nIl ritorno a Catania.\nNel Gennaio 2017 ritorna a Catania, in Lega Pro, dopo 4 anni di assenza dalla Sicilia. Torna a vestire la maglia rossoazzurra il 23 gennaio 2017 in Fondi - Catania 1-1 e sigla il suo primo gol stagionale contro la che permette alla squadra etnea di sbloccare l'incontro poi terminato 3-1 per i padroni di casa. Con la squadra in crisi e dopo 3 cambi di allenatore (Rigoli, Petrone e poi G. Pulvirenti) la squadra terminer\u00e0 all'undicesimo posto.\nNella Serie C 2017-2018 viene riconfermato dal nuovo allenatore Cristiano Lucarelli. Con l'allenatore livornese trova molto spazio e viene riutilizzato come esterno sinistro a centrocampo; segna il suo primo gol stagionale, su in tiro-cross, contro il (partita poi terminata 3-0 per il Catania)\nNazionale.\nHa al suo attivo 2 presenze Nazionale Under-20, tutte nel 2004, 6 convocazioni e 3 presenze nella Nazionale Under-21, tutte nel 2005.\nCalcioscommesse.\nIl 5 luglio 2013, nell'ambito del filone Bari-bis sul calcioscommesse, patteggia una pena di 3 mesi e 10 giorni di squalifica, pi\u00f9 un'ammenda di 10.000 euro in mezzo ad una vicenda che lo vede incriminato per presunte combine delle partite di serie B -Treviso 0-1 dell'11 maggio 2008 e Salernitana- 3-2 del 23 maggio 2009\nStatistiche.\nPresenze e reti nei club.\n\"Statistiche aggiornate al 23 luglio 2019.\""}
{"id": "554436", "revid": "1543377", "url": "https://it.wikipedia.org/wiki?curid=554436", "title": "Cantone di Wassy", "text": "Il Cantone di Wassy \u00e8 una divisione amministrativa dell'Arrondissement di Saint-Dizier.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 20 a 24 comuni.\nComposizione.\nI 20 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 24:"}
{"id": "554438", "revid": "287204", "url": "https://it.wikipedia.org/wiki?curid=554438", "title": "Cantone di Saint-Dizier-2", "text": "Il Cantone di Saint-Dizier-2 \u00e8 una divisione amministrativa dell'Arrondissement di Saint-Dizier.\n\u00c8 stato costituito a seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015 dalla ridefinizione del cantone di Saint-Dizier-Centre.\nComposizione.\nComprende solo una parte della citt\u00e0 di Saint-Dizier."}
{"id": "554439", "revid": "599013", "url": "https://it.wikipedia.org/wiki?curid=554439", "title": "Luciano Zavagno", "text": "Carriera.\nInizi.\nMuove i primi passi nel calcio professionistico presso la squadra della sua citt\u00e0, l'Uni\u00f3n de Santa Fe, e a 20 anni si trasferisce nella Ligue 1 francese, prima allo Strasburgo, poi al Troyes. Nel 2002 viene acquistato dal Derby County, con cui ha giocato in Premier League e First Division e nel gennaio 2004, portato in Italia dall', debutta in Serie A giocando 8 partite; la sua stagione termina bruscamente, tuttavia, a causa di un grave infortunio, e a giugno, complice anche la retrocessione e il fallimento del club marchigiano, decide di tornare in Argentina, firmando per l'Estudiantes de La Plata.\nCatania e Ionikos Nikaias.\nPer la stagione 2005-2006 torna in Italia ingaggiato dal Catania in Serie B, ma dopo 15 partite, il 5 gennaio 2006 decide di rescindere consensualmente il suo contratto con il club siciliano per problemi familiari. Dopo sei mesi di inattivit\u00e0, si trasferisce in Grecia per la stagione 2006-2007, ingaggiato dallo Ionikos, club della Super League greca.\nPisa.\nL'esperienza al Pireo \u00e8 tuttavia breve, e dopo sole 14 presenze, il 19 gennaio 2007 rescinde con la societ\u00e0 greca e sottoscrive un contratto con il , allora militante in Serie C1. Con la formazione toscana conquista la promozione in serie B, ma gioca solo poche gare, uscendo dagli schemi tattici dell'allora allenatore Piero Braglia. Nell'estate 2007 svolge il ritiro con il club neroazzurro e con mister Ventura ricomincia da titolare la stagione 2007-2008 in Serie B. Il 2 febbraio 2008, alla seconda giornata di ritorno mette a segno il suo primo gol stagionale, a Frosinone, con un preciso colpo di testa dalla distanza. Offre buone prestazioni per tutto il resto della stagione, diventando uno dei punti fermi della squadra.\nNel 2008-2009 rimane ancora al ottenendo la conferma di terzino sinistro titolare. Rinnova anche il suo contratto per altri due anni, ma la retrocessione e il successivo fallimento dei toscani lo costringe ad abbandonare il club rimanendo svincolato a parametro zero.\nIl ritorno all'Ancona.\nIl 26 luglio 2009 l' ufficializza il ritorno del terzino argentino in maglia biancorossa per la stagione 2009-2010 in Serie B; scende in campo 35 volte segnando anche una rete, contribuendo a trascinare il club a un passo dai playoff; nell'estate, tuttavia, l' non riesce ad evitare il fallimento e la conseguente esclusione dal campionato di Serie B, e Zavagno si ritrova ancora svincolato.\nTorino.\nIl 20 agosto 2010, voluto dal direttore sportivo Gianluca Petrachi, firma un contratto annuale con il Torino, con cui disputa una discreta stagione (16 partite) nonostante la mancata promozione. Alla luce delle prestazioni, il 10 luglio 2011 la societ\u00e0 granata decide cos\u00ec di prolungare il suo contratto ancora per un anno, fino al 30 giugno 2012. Il 25 maggio 2012, dopo la promozione in Serie A del Toro, annuncia l'addio al calcio. Tornato dall'Argentina, l'11 settembre firma un contratto con i granata come osservatore.\nAll'inizio della stagione 2015-2016 lascia il ruolo di talent scout al Torino Football Club per passare al Chelsea.\nStatistiche.\nPresenze e reti nei club.\n\"Statistiche aggiornate al 1\u00ba maggio 2012.\""}
{"id": "554440", "revid": "1543377", "url": "https://it.wikipedia.org/wiki?curid=554440", "title": "Cantone di Saint-Dizier-3", "text": "Il Cantone di Saint-Dizier-3 \u00e8 una divisione amministrativa dell'Arrondissement di Saint-Dizier.\n\u00c8 stato costituito a seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015 dalla ridefinizione dei cantoni di Saint-Dizier.\nComposizione.\nComprende parte della citt\u00e0 di Saint-Dizier e 2 comuni:"}
{"id": "554444", "revid": "1543377", "url": "https://it.wikipedia.org/wiki?curid=554444", "title": "Cantone di Saint-Dizier-Ovest", "text": "Il Cantone di Saint-Dizier-Ovest era una divisione amministrativa dell'Arrondissement di Saint-Dizier.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Saint-Dizier e 8 comuni:"}
{"id": "554449", "revid": "1504506", "url": "https://it.wikipedia.org/wiki?curid=554449", "title": "DFL-Ligapokal", "text": "La Coppa di Lega tedesca (ufficialmente dal 1997 al 2004 DFB-Ligapokal e dal 2005 al 2007 DFL-Ligapokal, nota anche dal 2005 come Premiere-Ligapokal per ragioni di sponsorizzazione) era un torneo calcistico organizzato dalla DFB, la federazione calcistica della Germania, e giocato all'inizio della stagione, nel mese di agosto. Tenutasi per la prima volta nel 1972-1973, fu reitrodotta nel 1997 per rimpiazzare la Supercoppa di Germania.\nStoria.\nAlla Coppa di Lega tedesca partecipavano 6 squadre: le prime 4 classificate in Bundesliga della stagione precedente, la vincitrice della Zweite Bundesliga e quella della Coppa di Germania; nel caso in cui quest'ultima coincidesse con una delle altre 5 squadre, al suo posto subentrava la 5\u00aa classificata in Bundesliga. Nel torneo, ad eliminazione diretta con partite di sola andata, i campioni e i vice-campioni della Bundesliga avevano accesso diretto alle semifinali, mentre le altre quattro squadre si affrontavano prima tra di loro per superare i quarti.\nL'edizione del 2008 della Coppa di Lega venne annullata a causa della sovrapposizione con i calendari delle partite di Euro 2008; al suo posto era stato disputato un incontro non ufficiale di Supercoppa di Germania tra Bayern Monaco e Borussia Dortmund, vinto da quest'ultima squadra con il punteggio di 2-1. Neanche nel 2009 \u00e8 stata organizzata una nuova edizione del torneo, sostituito nuovamente da una edizione non ufficiale della Supercoppa di Germania tra Werder Brema e Wolfsburg. In seguito alla decisione presa dalla DFB di reintrodurre ufficialmente la Supercoppa di Germania a partire dalla stagione 2010-2011, la Coppa di Lega \u00e8 stata definitivamente soppressa."}
{"id": "554451", "revid": "7336", "url": "https://it.wikipedia.org/wiki?curid=554451", "title": "Cotolette", "text": ""}
{"id": "554454", "revid": "125437763", "url": "https://it.wikipedia.org/wiki?curid=554454", "title": "Modena City Ramblers", "text": "I Modena City Ramblers (noti anche nella forma abbreviata MCR) sono un gruppo musicale italiano nato nel 1991.\nAutodefiniscono il loro genere musicale come combat folk, dichiarando sin dall'esordio un amore incondizionato per il folk irlandese, le cui sonorit\u00e0 rimangono anche dopo l'influenza di altri generi, in particolare il rock con contaminazioni punk.\nSin dai tempi in cui suonavano solo musica irlandese, i Modena City Ramblers, come gi\u00e0 i Pogues (ai quali si sono largamente ispirati), utilizzano brani strumentali della tradizione popolare (irlandese, scozzese, celtica e poi anche klezmer, balcanica, italiana) come basi per loro brani, come riff o come assolo. Talvolta l'origine di questi brani \u00e8 sconosciuta.\nStoria.\nLa formazione, \"On the First Day of March... Live Demo\".\nI Modena City Ramblers nascono nel 1991 da un gruppo di amici intenzionati a suonare musica irlandese. Ne fanno parte \"Albertone\" Morselli, Giovanni Rubbiani e \"Albertino\" Cottica, provenienti dal gruppo \"Lontano da dove\", Franco D'Aniello e Luciano Gaetani dell\"'Abbazia dei Folli\". Nel febbraio del 1991, in occasione di un concerto al \"Wienna\" di Modena, viene deciso il nome Modena City Ramblers, in quanto \"sapevamo che in Irlanda ogni citt\u00e0 ha i suoi \"City Ramblers\" e ci sembrava carino che anche Modena non fosse da meno\". Il nome \u00e8 anche un omaggio ai \"Dublin City Ramblers\", un gruppo di \"liscio irlandese\", senza dimenticare le radici emiliane.\nNel 1992 arriva il bassista Massimo Ghiacci dai \"Plutonium 99\". La sera del 1\u00ba marzo viene effettuata la prima registrazione del gruppo nel disco \"On the First Day of March...Live Demo\". Durante un concerto al \"Kalinka\", un locale di Carpi, sale sul palco per la prima volta Stefano \"Cisco\" Bellotti, a cantare \"The Wild Rover\". In questo periodo i Modena City Ramblers non sono un ensemble convenzionale ma una compagnia aperta, elemento che rimarr\u00e0 in qualche modo in tutta la storia dei Ramblers, tanto che tutti i membri che hanno poi abbandonato la \"formazione effettiva\", eccetto Alberto Morselli, continuano a collaborare con il gruppo. L'evento che concluse quell'anno cruciale per il gruppo fu il concerto di spalla ai Pogues a Modena. Terry Woods, il bouzoukista del gruppo irlandese, . Nell'autunno dello stesso anno, Giovanni comincia a introdurre nel repertorio dei pezzi popolari in italiano, quali \"Bella ciao\", \"Fischia il vento\" e \"Contessa\".\n\"Combat Folk\" e \"Riportando tutto a casa\".\nTra febbraio e marzo del 1993, i Ramblers vantavano un repertorio misto, composto da brani strumentali irlandesi e brani tradizionali italiani. Decisero cos\u00ec di incidere il loro primo album in studio. Come studio di registrazione scelsero l\"'Esagono\" di Rubiera, in cui lavorava Kaba, che sarebbe diventato poi un membro stabile del gruppo. \"Combat Folk\" venne venduto ai concerti, la prima volta al \"Fuori Orario\" di Taneto di Gattatico (RE), e contiene inoltre i primi due brani inediti dei Modena City Ramblers.\nI Modena City Ramblers da gruppo che si \"disinteressava delle professionalit\u00e0\" erano diventati un progetto musicale, passaggio che richiedeva una scrematura del gruppo per delineare con pi\u00f9 ordine una formazione troppo caotica: \"Albertone\" Morselli e Cisco alla voce, Giovanni Rubbiani alla chitarra, \"Albertino\" Cottica alla fisarmonica, \"Franchino\" D'Aniello ai fiati, Luciano Gaetani al banjo, bouzouki, mandolino, Massimo \"Ice\" Ghiacci al basso, Marco Michelini al violino e Vania Buzzini al bodhran e ai cori.\nNel 1994 pubblicano per l'etichetta indipendente Helter Skelter di Roma \"Riportando tutto a casa\". Al disco partecipano inoltre come ospiti gli ex Chris Dennis, Filippo Chieli e Vania Buzzini. Compare l'utilizzo del dialetto in alcune canzoni, in toto (\"Tant par tach\u00e9r\", \"Delinquent ed m\u00f2dna\") o in parte (\"I funerali di Berlinguer\" e \"The great song of indifference\", cover di Bob Geldof) anche sull'onda dei torinesi Mau Mau; stilisticamente, non pi\u00f9 solo Pogues e Waterboys ma anche Les N\u00e9gresses Vertes e Mano Negra. Molto importante l'apporto dato da Albertino e Giovanni nella scrittura dei brani.\nIl disco \u00e8 un manifesto della cultura musicale del gruppo, che spazia dall'Irlanda con la canzone \"In un giorno di pioggia\" alle esperienze di casa nostra di \"Quarant'anni\", senza dimenticare la spensieratezza dei testi disimpegnati come \"The great song of indifference\", le melodie soffuse di \"Ninnananna\" e il ricordo della Resistenza con la loro prima versione di \"Bella ciao\". Il disco viene prodotto dalla Mescal e poi ripubblicato dalla Blackout/Polygram con l'aggiunta del brano \"Il bicchiere dell'addio\" in cui appare Bob Geldof. Nella versione della Mescal fa inoltre il suo ingresso il primo batterista dei MCR, Roberto Zeno.\nTra il 1994 e il 1995 i MCR collaborano nell'incisione di alcuni album: \"I disertori\", tributo ad Ivano Fossati con \"Gli amanti d'Irlanda\"; \"Tributo ad Augusto\" con \"L'atomica cinese\"; \"Materiale resistente\" con \"Bella ciao\", compilation prodotta da Giovanni Lindo Ferretti dei \"C.S.I.\" insieme a gruppi del calibro di \"Africa Unite\", \"Mau Mau\", \"Gang\" e \"Skiantos\", per il \"50\u00ba anniversario della Liberazione\".\nDurante l'estate del 1995 i Ramblers collaborano con il circo di Paolo Rossi e il progetto francese \"Caravane Banlieue\". Partecipano ad alcune serate sul palco miscelando il folk con la satira.\nAlla fine dell'estate Albertone lascia il gruppo per disaccordi politici e musicali con il resto del gruppo e Cisco rimane l'unica voce. Successivamente Morselli forma diversi gruppi, fino ad arrivare ad un disco solista \"Da un'altra parte\" nel 2005; nel 2007 cura la direzione artistica del disco \"Il vento che soffia dalla luna\" del gruppo folk parmense M\u00e9, P\u00e9k e Barba, mentre nel 2009 torna a curare la direzione artistica di un disco del gruppo folk M\u00e9, P\u00e9k e Barba, intitolato \"La rosa e l'urtiga\" insieme a Filippo Chieli. Nel 2012 torna a cantare in alcuni brani del disco \"La scatola magica\" dei M\u00e9, P\u00e9k e Barba. Dal 2013 canta nel gruppo The Morsellis, con cui pubblica nel 2019 l'album \"The Primavera Session\".\nIl successo.\nNel 1996 viene alla luce il secondo disco \"La grande famiglia\" con interventi di Paolo Rossi, Mara Redeghieri degli \u00dcstmam\u00f2, Marino e Sandro Severini dei Gang. All'inizio del tour abbandonano il gruppo Gaetani e Michelini, che non accettano di lasciare i loro lavori (rispettivamente psicologo e impiegato in banca), sostituiti da Massimo Giuntini e Francesco Moneti, entrambi degli aretini Casa del Vento. Prendono parte al Concerto del Primo Maggio a Roma e fanno una decina di date con Paolo Rossi.\nNel 1997 incidono \"Terra e libert\u00e0\", che risente fortemente dei viaggi compiuti da Cisco in Patagonia e da Alberto e Giovanni in Messico e a Cuba. L'album \u00e8 chiaramente ispirato all'opera di Gabriel Garc\u00eda M\u00e1rquez. I MCR lavorano per sei mesi in sala prove. Al concetto del disco hanno contribuito anche gli incontri con Luis Sep\u00falveda, Paco Taibo o Daniel Chavarr\u00eda, conosciuti nel 1997 grazie ai festival di letteratura, mentre sul piano musicale il modello sono i \"Mano Negra\". La tourn\u00e9e si svolge nei palazzetti e culmina a dicembre, quando suonano a Cuba davanti a 100.000 persone.\nNel 1998 il gruppo ha bisogno di recuperare una dimensione pi\u00f9 \"intima\" del live e porta il tour nei club. A ottobre al \"Sisten Irish Pub\" di Novellara viene registrato \"Raccolti\", album acustico con quindici classici, due inediti (\"Notturno, Camden lock\" e \"A gh'\u00e8 chi g'a\"') e una cover (\"La fiola dal paisan\", brano de La Piva dal Carn\u00e8r, gruppo di musica popolare emiliana). Seguono nel 1999 un breve tour nei teatri, senza Giuntini ma con ospite Luciano Gaetani: dieci brani dai concerti di Rimini e La Spezia, tra cui lo strumentale \"Richard Dwyer's Set\" e \"L'atomica cinese\", finiscono ne \"Il resto raccolto\", CD a tiratura limitata solo per il fan club.\nI Ramblers compiono un viaggio in Irlanda per lavorare al quarto album e poi all\"'Esagono\" dove incidono \"Fuori campo\". Lo stile Ramblers non \u00e8 pi\u00f9 solo combat folk, ma, come suggeriscono loro stessi nel titolo di una canzone di quest'album, \u00e8 patchanka celtica: non rinnegano le radici irlandesi, ma vi aggiungono quel meticciato musicale denominato patchanka dai Mano Negra. Il giorno dell'uscita dell'album Giovanni Rubbiani annuncia l'abbandono del gruppo. L'ultimo concerto con Giovanni come membro della societ\u00e0 Modena City Ramblers \u00e8 quello del Capodanno del 2000 in Piazza Grande a Modena, insieme a Goran Bregovi\u0107. Giovanni Rubbiani andr\u00e0 a fondare i Caravane de Ville.\nNel novembre 1999 viene pubblicato \"Combat Folk - L'Italia ai tempi dei Modena City Ramblers\", un libro firmato da Paolo Ferrari e Paolo Verri in cui il gruppo racconta la propria esperienza.\nI MCR incidono \"Madre Terra\" per \"A come Ambiente\", una compilation del quotidiano \"La Stampa\".\n\"Radio Rebelde\" e \"Gocce\".\nNel maggio 2000 anche Albertino abbandona i Modena City Ramblers per dedicarsi al progetto, gi\u00e0 attivo da tempo, dei Fiamma Fumana. Nel tour estivo ritornano Luciano Gaetani e Massimo Giuntini e fa il suo ingresso come membro effettivo il secondo batterista-percussioni Kaba, dopo 5 album all'attivo come produttore. In autunno il viaggio in Sudafrica, per una collaborazione con la band etno-folk-fusion Landscape Prayers (\"Lontano\" e \"Un mondo che balla\"). Massimo Ghiacci e Franco D'Aniello producono \"Pazienza santa\" dei Paulem di cui fa parte anche l'ex rambler Luciano Gaetani.\nNel febbraio 2001 Cisco incide con gli amici Casa del Vento il disco \"900\".\nNella primavera del 2001 nasce il progetto \"Gang City Ramblers\", che congiunge due generazioni di combat-folk-rockers: i Modena City Ramblers con i Gang dei fratelli Severini. Suonano sullo stesso palco interpretando brani delle due formazioni. Il 25 aprile dello stesso anno i due gruppi si esibiscono in un indimenticabile concerto a Macerata in una \"Piazza Mazzini\" stracolma di oltre 6.000 persone arrivate da tutti gli angoli della regione.\nI MCR si chiudono poi in studio a Napoli per l'incisione dell'album \"Radio Rebelde\", con il supporto di Enzo \"Soulfingers\" Rizzo. \u00c8 il primo album non prodotto da Kaba. Verr\u00e0 pubblicato nel febbraio 2002. Il disco risente dei fatti del G8 di Genova e dell'11 settembre. Dopo il ritiro di Massimo Giuntini, si aggiunge Luca \"Gabibbo\" Giacometti, ex Mocogno Rovers e membro dei Cormac. Durante il tour invernale \u00e8 ospite anche Giovanni Rubbiani.\nNel gennaio 2003 suonano in Chiapas e Guatemala. Entra nel gruppo il fisarmonicista Daniele Contardo, gi\u00e0 Abesib\u00e8 e Tupamaros.\nNel 2004 pubblicano l'EP \"Gocce\", legato al progetto della Coop \"Acqua per la pace\", che contiene l'inedito \"Al Fi\u00f2mm\" presente anche nel successivo album. Sotto la guida di Max Casacci dei Subsonica, i Ramblers incidono \"\u00a1Viva la vida, muera la muerte!\".\nSempre nel 2004 viene pubblicato \"Clan Banlieue\", un DVD pubblicato dalla Universal Music e che raccoglie dodici anni di canzoni, concerti, incontri, viaggi e amicizie della band musicale Modena City Ramblers.\nNel 2005, come ideale continuazione di \"Materiale resistente\", i MCR chiamano a raccolta gli amici e registrano un album di canti sulla Resistenza: \"Appunti partigiani\". Rileggono brani propri, tradizionali e di altri gruppi in chiave Ramblers. L'album esce in aprile, nel 60\u00ba anniversario della Liberazione.\nLa canzone \"Ebano\", contenuta nell'album \"\u00a1Viva la vida, muera la muerte!\" vince il premio \"Amnesty \u2013 Voci per la libert\u00e0\", assegnato da Amnesty International.\nL'abbandono di Cisco e il caso \"Contessa\".\nDopo 14 anni Stefano \"Cisco\" Bellotti lascia il gruppo per intraprendere la carriera solista. La band decide di non fare provini ma chiama a dividere l'eredit\u00e0 di Cisco due amici: il sassolese Davide \"Dudu\" Morandi, ex Mocogno Rovers, gi\u00e0 presente nei cori di \"Riportando tutto a casa\" e nella foto di copertina di \"La grande famiglia\", in quanto aveva gi\u00e0 cantato dal vivo con i Ramblers agli esordi, e la correggese Betty Vezzani, che ha cantato con i Cormac e nel progetto folk \"Beyond the wire\" con Luca Giacometti, oltre allo spettacolo \"Le Ceneri di Gramsci\" di Pier Paolo Pasolini e musicato da Giovanna Marini. Per testare la nuova formazione i MCR fanno una breve tourn\u00e9e nei club che vede il battesimo al \"Fuori Orario\" di Taneto di Gattatico (RE) il 3 marzo 2006.\nDurante il tradizionale Concerto del Primo Maggio a Roma, il gruppo si esibisce cantando la tradizionale canzone di protesta del movimento operaio \"Contessa\" (nel loro repertorio sin dal demo tape \"Combat Folk\", ma da tempo abbandonata dal vivo perch\u00e9 ritenuta ambigua) cambiando le parole di alcune strofe, attenuandone i caratteri pi\u00f9 duri del linguaggio che la caratterizza. Dopo il concerto \u00e8 nata una polemica sulla modifica del testo, soprattutto dopo l'intervento dell'autore della canzone Paolo Pietrangeli che in un articolo su \"Liberazione\" prendeva le distanze dall'iniziativa dichiarando di aver negato sin dall'inizio il consenso ai Modena City Ramblers per qualsiasi modifica al testo. Dopo questo episodio il gruppo ha temporaneamente escluso \"Contessa\" dal suo repertorio live, introducendo nel disco successivo \"Mia dolce rivoluzionaria\", una canzone che rimarca ancora pi\u00f9 apertamente la distanza dai contenuti politici espressi nel testo della canzone di Pietrangeli. Dopo alcuni anni la canzone di Paolo Pietrangeli \u00e8 stata nuovamente inserita nella scaletta di alcuni live.\nIl 3 novembre 2006 esce l'album \"Dopo il lungo inverno\" sotto la produzione Peter Walsh, gi\u00e0 collaboratore di Peter Gabriel e Simple Minds, che vede ospiti Terry Woods (componente dei The Pogues, gi\u00e0 membro degli Sweeney's Men e Steeleye Span), la brass band macedone Original Kocani Orkestar, Massimiliano Fabianelli, fisarmonicista con i Ramblers in tour l'anno precedente, il quartetto d'archi reggiano Koin\u00e8 di cui fa parte Filippo Chieli, la cantante Lucia Tar\u00ec e l'armonicista Enzo Ciliberti.\nNel marzo 2007 viene pubblicato \"Tre colori\", il nuovo album del cantautore rock Graziano Romani, che vede i Ramblers ospiti, sia come singoli che nella formazione completa, nei brani \"Corre buon sangue\", \"Stesso viaggio stessa citt\u00e0\", \"Spiriti liberi\".\nL'addio a Gabibbo e \"Bella Ciao - Italian Combat Folk for the Masses\".\nIl 6 ottobre 2007 muore in un incidente stradale Luca \"Gabibbo\" Giacometti. Il 13 ottobre 2007 a Castelnuovo Rangone (MO), per commemorarne la scomparsa, Davide Morandi, Franco D'Aniello e Massimo Ghiacci partecipano come ospiti ad un concerto dell'ex cantante Stefano \"Cisco\" Bellotti.\nIl 25 gennaio 2008 esce in Italia distribuito da Mescal e in Olanda, Svizzera, Francia, Lussemburgo, Austria e Germania distribuito da Universal, il primo disco dei MCR destinato al mercato straniero, prodotto da Terry Woods e dal titolo \"Bella ciao - Italian Combat Folk for the Masses\" (il titolo provvisorio era \"Tunes from the Bunker\"). Contiene brani dei MCR riarrangiati, reincisi, tra cui \"Bella ciao\" e in alcuni casi tradotti in inglese e spagnolo, pi\u00f9 un inedito: il tradizionale americano di evidente origine irlandese \"Roisin the Bow\". Partecipa ancora come ospite Massimiliano Fabianelli. Franco D'Aniello suona per la prima volta il sassofono. Il disco \u00e8 dedicato a Luca Giacometti che aveva partecipato alle registrazioni. In primavera i MCR intraprendono un tour che li porta in numerose capitali europee. Durante questo tour, si aggiunge alla formazione il tastierista Leonardo \"Leo\" Sgavetti.\n\"Onda Libera\".\nIl 10 aprile 2009 esce il disco \"Onda libera\", il cui tema dominante \u00e8 il concetto di libert\u00e0. L'album affronta molteplici temi, tra cui la lotta alla mafia, la solidariet\u00e0 ai popoli emarginati e discriminati, la libert\u00e0 di protesta studentesca e il tema delle morti sul lavoro. Il titolo nasce dalla volont\u00e0 dei Ramblers di riferirsi sia a l'Onda, il movimento studentesco nato nell'autunno 2008, sia a Libera, l'associazione contro le mafie fondata da don Luigi Ciotti. Quest'ultimo collabora in prima persona alla realizzazione del disco firmandone anche l'introduzione con le seguenti parole:\nDurante il \"Tour 2009\" i Ramblers organizzano in collaborazione con l'associazione Libera la \"Carovana della legalit\u00e0 contro le mafie\", un tour itinerante svoltosi tra il 25 aprile ed il 9 maggio in luoghi confiscati alla mafia di molte regioni della penisola.\nIl 1\u00ba maggio 2009, a Coppito, partecipano a \"Concerto per L'Abruzzo\": una manifestazione di solidariet\u00e0 nei confronti delle persone colpite dal terremoto.\nL'11 giugno 2009 partecipano, insieme a Casa del Vento e Skiantos, allo spettacolo in \"Piazza VIII Agosto\" a Bologna in ricordo di Enrico Berlinguer, a 25 anni dalla sua scomparsa.\nL'abbandono di Kaba e Betty e il \"Riportando tutto a casa - Tour 2009\".\nIl 13 ottobre 2009 i Modena City Ramblers annunciano sul proprio sito ufficiale che Arcangelo \"Kaba\" Cavazzuti ed Elisabetta \"Betty\" Vezzani lasciano i Modena City Ramblers. I motivi di questa decisione, presa di comune accordo ma non per questo meno dolorosa, sono dovuti a scelte di vita strettamente personali. Kaba lascia i Ramblers dopo una collaborazione che durava da pi\u00f9 di 15 anni, prima come produttore e poi come strumentista; mentre Betty era entrata nel gruppo solo nel 2006. Nel 2009 Betty collabor\u00f2 con i Legittimo Brigantaggio nell'album \"Il cielo degli esclusi\" (Cinico Disincanto).\nI Ramblers annunciano contemporaneamente il varo di un tour celebrativo per i 15 anni trascorsi dall'uscita del primo disco \"Riportando tutto a casa\", che porter\u00e0 la band in giro per i \"piccoli-grandi\" club della penisola nell'autunno-inverno 2009, proponendo una scaletta impostata sulle canzoni del disco uscito nel 1994. Per l'occasione entrano a far parte del gruppo: il \"vecchio\" compagno di viaggio Luciano Gaetani, polistrumentista nonch\u00e9 cofondatore della band emiliana e alla chitarra acustica Luca Serio Bertolini, cantautore e gi\u00e0 tecnico di palco. Ricompare nelle scalette, contestualizzata con l'anniversario del disco, \"Contessa\".\nIl 26 settembre 2009 viene pubblicata la \"Modena City Ramblers - The Universal Music Collection\", una raccolta \"limited edition\" dei primi sei album registrati in studio dai Ramblers.\n\"Sul tetto del mondo\", \"Battaglione Alleato\" e il tour estivo 2012.\nI Modena City Ramblers annunciano l'uscita del loro dodicesimo album per il 15 marzo 2011 a vent'anni dalla formazione del gruppo, intitolato \"Sul tetto del mondo\", contenente tredici tracce, composte e prodotte dai Ramblers stessi.\nIl 23 luglio 2011 i Modena City Ramblers partecipano al concerto in memoria di Carlo Giuliani a Genova, in \"Piazza Caricamento\", al decimo anniversario della sua morte durante gli scontri del G8 di Genova. Il 31 dicembre 2011 suonano al concerto di capodanno in piazza a Modena, festeggiando il ventesimo della loro fondazione.\nIl 26 marzo 2012 \u00e8 uscito l'album \"Battaglione Alleato\", un album corale dei Modena insieme agli Yonders di Luca Serio Bertolini, ai Popinga di Leonardo Sgavetti, ai Mutina Golem di Luciano Gaetani, ai Rossopiceno, ai LoGiCi Zen, agli Elizabeth, ai Nuju, ai Ned Ludd, a Jason McNiff (gi\u00e0 pi\u00f9 volte sul palco con i MCR), all'ex fisarmonicista Daniele Contardo, a Milo Brugnara (cantautore Trentino, vecchia conoscenza dei MCR dai tempi della Grande Famiglia) e all'artista reggae Lion D che narra le vicende dell'Operazione Tombola, episodio della seconda guerra mondiale.\nIl 25 giugno 2012 il gruppo si esibisce allo Stadio Renato Dall'Ara in occasione del concerto \"Emilia: live\"; un evento organizzato per raccogliere fondi destinati ad aiutare le popolazioni colpite dal sisma. La band suona due brani (\"Viva la Vida\" e \"I Cento Passi\") insieme, per l'occasione, con l'ex cantante del gruppo Stefano Bellotti.\nL'estate 2012 segna l'inizio del \"Modena City Busker Tour\", un tour che ripropone tutti i pezzi del gruppo che sono stati suonati raramente (alcuni addirittura mai). I brani in scaletta sono stati scelti dai fan stessi della band tramite un apposito sondaggio sul sito ufficiale.\n\"Niente di nuovo sul fronte occidentale\".\nIl 5 febbraio 2013 esce il loro tredicesimo album in studio intitolato \"Niente di nuovo sul fronte occidentale\". \u00c8 un doppio cd caratterizzato da un lato A e un lato B (per ricordare i vinili) denominati rispettivamente \"Niente di nuovo\" e \"Sul fronte occidentale\". Mentre il lato A ha un suono pi\u00f9 elettrico e aggressivo, il lato B \u00e8 un ritorno alle poetiche ballate dei primi tempi.\nNella formazione si pu\u00f2 notare l'abbandono di Luciano Gaetani (presente per\u00f2 in qualche canzone) e la collaborazione di Daniele Contardo, ex rambler.\n\"Venti\" tour.\nIl 15 marzo 2014, in occasione delle festivit\u00e0 di San Patrizio organizzate dall'Estragon di Bologna (\"Irlanda in Festa\"), i Modena City Ramblers danno il via al VENTI tour. Si tratta del tour per festeggiare i vent'anni dall'uscita (nel 1994) di Riportando tutto a casa. Nella scaletta verranno riproposti i pezzi cult di un ventennio. La registrazione della serata verr\u00e0 pubblicata in \"Venti\" doppio Cd e DVD, in uscita il 27 maggio 2014.\nNell'ottobre 2014 incidono il brano \"Chi vola vale\", inno del Modena Volley.\n'Tracce clandestine' e \"Sentieri clandestini\" tour.\nIl 24 marzo 2015 esce il disco Tracce clandestine, album che raccoglie brani che i Modena avevano inciso in raccolte o che hanno cantato pi\u00f9 volte dal vivo, ma non avevano mai registrato. Ad aprire il disco c'\u00e8, appunto, Clandestino di Manu Chao. Partecipano al disco Alberto Bertoli, Dubioza Kolectiv, Eugenio Finardi, Uri Gin\u00e9 dei Bongo Botrako, La Pegatina, Stephane Mellino dei Les N\u00e9gresses Vertes, Terry Woods dei The Pogues. Unico inedito \"The trumpets of Jericho\".\nSegue un tour intitolato \"Sentieri clandestini\".\nIl tour dei 25 anni.\nIn occasione delle festivit\u00e0 di San Patrizio 2016, la band inaugura da Padova il tour dei 25 anni. Per l'eccezionalit\u00e0 della ricorrenza, la scaletta sar\u00e0 composta da pezzi prevalentemente irish, a cui seguir\u00e0 una scaletta a tema Resistenza per festeggiare il 25 aprile e il 1\u00ba maggio.\nDopodich\u00e9 la scaletta riproporr\u00e0 25 anni di canzoni, tra classici cavalli di battaglia e qualche chicca per i fan pi\u00f9 accaniti.\nMani come rami, ai piedi radici.\nNel dicembre 2016 rendono scaricabile gratuitamente il singolo \"Quacet putein\" (copriti bambino), come anteprima del nuovo album. Il 31 gennaio 2017 annunciano il titolo \"Mani come rami, ai piedi radici\", la data di pubblicazione: il 10 marzo 2017 e le prime date del tour che ne seguir\u00e0.\nNel frattempo \u00e8 uscita una cover di \"Alla fiera dell'Est\" di Angelo Branduardi a quarant'anni dalla pubblicazione dell'album a scopo di raccolta fondi per le vittime del Terremoto del Centro Italia\n in collaborazione con gli Shandon, i Folkstone e i The Clan.\nNel febbraio 2018 Luca Serio Bertolini lascia il gruppo e viene sostituito da Gianluca Spirito polistrumentista gi\u00e0 nei Ned Ludd e negli Irish Spinners (con Francesco Moneti); oltre ad aver suonato decine di volte con i Gang.\nNel marzo 2018 inizia il tour con la nuova formazione: \"Sulla strada, controvento tour\", che ripropone i vecchi pezzi pi\u00f9 famosi e i nuovi successi, senza scordare l'approccio irish che caratterizza i Modena City Ramblers fin dalle origini.\nRiaccolti.\nIl 4 novembre 2018 registrano allo Studio Esagono di Rubiera un live in acustico, ne segue una campagna di crowdfunding per la pubblicazione del relativo album dal titolo \"Riaccolti\" (il titolo ricorda il precedente \"Raccolti\" del 1998). L'album, gi\u00e0 distribuito ai raisers, viene pubblicato il 5 marzo 2019.\nIl 22 dicembre 2020, tramite un post su Facebook il batterista Roberto Zeno annuncia la sua partenza dal gruppo dopo 26 anni di militanza."}
{"id": "554457", "revid": "1543377", "url": "https://it.wikipedia.org/wiki?curid=554457", "title": "Cantone di Saint-Dizier-Sud-Est", "text": "Il Cantone di Saint-Dizier-Sud-Est era una divisione amministrativa dell'Arrondissement di Saint-Dizier.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Saint-Dizier e 2 comuni:"}
{"id": "554464", "revid": "110157", "url": "https://it.wikipedia.org/wiki?curid=554464", "title": "Hadda be Playin' on a Jukebox", "text": "Hadda be Playin' on a Jukebox (tradotto in italiano: \"doveva essere suonato su un juke-box\") \u00e8 un poema scritto da Allen Ginsberg nel 1975. \u00c8 stato eseguito dal vivo e messo in musica dai Rage Against the Machine ed \u00e8 incluso nel loro album \"Live &amp; Rare\".\nIl poema ruota attorno a vari eventi degli anni sessanta e settanta, compreso l'assassinio di Kennedy e il massacro della Kent State University, come parte di una tendenza pi\u00f9 ampia. Ginsberg si riferisce alla guerra fredda come a \"guerre di bande attraverso gli oceani\" e chiama il capitalismo un vortice di questa rabbia ed una competizione \"uomo contro uomo\"."}
{"id": "554466", "revid": "125703069", "url": "https://it.wikipedia.org/wiki?curid=554466", "title": "Ezio Brevi", "text": "\u00c8 fratello di Oscar, a sua volta allenatore ed ex calciatore.\nCaratteristiche tecniche.\nGiocatore.\nMediano incontrista, veniva utilizzato in fase di contenimento e interdizione per le sue doti di forza e pressing. Per queste sue caratteristiche la tifoseria genoana lo ha soprannominato \"The Wall\".\nCarriera.\nGiocatore.\nDopo molti anni nei dilettanti (nel Trezzano sul Naviglio con il fratello Oscar e nel Corsico), nel 1993 arriva alla . Vi rimane per due stagioni, fino all'autunno 1995 quando viene acquistato dal , sempre in Serie C1, con cui manca l'approdo ai \"playoff\". In seguito milita per una stagione nella in Serie C2 e per due nella , con cui ottiene la promozione in Serie B nel 1998 e la salvezza nella stagione successiva, indossando anche la fascia di capitano nella prima stagione con Luigi Delneri.\nNel 1999 esordisce in Serie A con la ; debutta nella massima serie il 29 agosto 1999 sul campo della , totalizzando in due stagioni 57 presenze e un gol. Nel 2001 ridiscende in Serie B al Genoa, prima di tornare a gennaio a Terni, ceduto insieme a Davide Nicola per i problemi economici della squadra ligure; vi rimane fino al 2004, sempre nella serie cadetta.\nNel 2004 torna a Genova, dove conquista la A poi tolta a tavolino, e dopo la retrocessione dei \"Grifoni\" in Serie C1 per illecito sportivo, rescinde il contratto e passa al Catania. Con gli etnei ottiene una nuova promozione nella massima serie, al termine del campionato 2005-2006. Non riconfermato dal Catania, disputa la sua ultima stagione nella massima serie nelle file del , con cui ottiene a 37 anni la salvezza contribuendo con 22 presenze e un gol.\nNel 2007 passa al , dove gioca col fratello Oscar. Nel 2008 passa al , seguendo nuovamente il fratello, per giocare nel campionato di Seconda Divisione vinto ai play-off con una doppia vittoria sull'Alessandria. Nella stagione successiva, sempre con la formazione lariana, partecipa al campionato di Prima Divisione ottenendo la salvezza.\nIn totale vanta 79 presenze e 2 reti in Serie A.\nAllenatore.\nDall'8 novembre 2010 \u00e8 l'allenatore dello Sporting Terni, in Serie D, che con l'esonerato Carmelo Genovasi aveva collezionato dieci punti in dieci partite.\nL'11 giugno 2011 viene ingaggiato come nuovo tecnico della Voluntas Spoleto, in attesa di ottenere il patentino di Coverciano per allenare, dove rimane per quattro stagioni.\nNella stagione 2017-2018 passa nello staff delle giovanili della per poi diventare il viceallenatore di Luigi De Canio a partire dal 21 febbraio 2018.\nNella stagione 2019-2020 diventa allenatore della Ducato Spoleto nel campionato di Eccellenza.\nIl 23 giugno 2021 si accorda con gli Umbri del Cannara, in Serie D. Il 14 febbraio 2022, dopo la sconfitta interna contro lo Scandicci e con la squadra al terz'ultimo posto in classifica, viene sollevato dall'incarico."}
{"id": "554468", "revid": "1318658", "url": "https://it.wikipedia.org/wiki?curid=554468", "title": "Primantenna", "text": "Primantenna \u00e8 una rete televisiva italiana generalista che trasmette dal Piemonte. Viene diffusa anche in Liguria e Lombardia.\nStoria.\nL'emittente locale con sede nella provincia di Torino, precisamente a Rivoli, nasce nel 1976 con il nome di \"STP\" (Studio Televisivo Padano). Trasmette programmi musicali e di intrattenimento popolari con protagonisti personaggi della realt\u00e0 territoriale provinciale, talk d'attualit\u00e0 e sportivi e un telegiornale regionale, il tutto dai propri studi in via Carlo Leone 2/a, luogo facilmente accessibile dalla tangenziale.\nIn passato fungeva da ripetitore del circuito nazionale Supersix, rappresentando uno dei casi in cui la TV locale vince sui network nazionali.\nTra il 2011 e il 2012 il canale veniva diffuso anche via satellite in modalit\u00e0 free to air su Hot Bird. \nCon l'avvento del digitale terrestre Primantenna amplia la sua copertura: oltre al Piemonte (la si riceve sul canale LCN 14), viene sintonizzata anche in Liguria al numero 92 e nelle province occidentali della Lombardia al numero 298.\nGli altri canali del gruppo Primantenna sono Motori Tv (visibile in Piemonte sulla LCN 89, in Liguria LCN 93 e in Lombardia LCN 118), Motori Tv Market, Primantenna Family, Radio Jukebox Tv e Canale Piemonte, diffuse esclusivamente in Piemonte.\nProgrammi.\nInoltre trasmette il proprio notiziario, PrimaNews, con edizioni in diretta dal luned\u00ec al venerd\u00ec alle 11:30 e alle 19:00 e il \"Magazine\" il sabato e la domenica. Precedentemente trasmetteva il notiziario \"Cronache provinciali News\", in diretta dalle redazioni delle provincie, con tutte le notizie del territorio.\nMultiplex.\nPiemonte.\nSul multiplex di Primantenna (UHF 21) sono presenti 12 canali televisivi e 3 radiofonici tutti in chiaro (non criptati, quindi fruibili gratuitamente).\nLiguria.\nSul multiplex di Primantenna (UHF 28) sono presenti 6 canali televisivi in chiaro (non criptati, quindi fruibili gratuitamente)."}
{"id": "554469", "revid": "1061716", "url": "https://it.wikipedia.org/wiki?curid=554469", "title": "Ten (gruppo musicale)", "text": "I Ten sono un gruppo heavy metal britannico, fondato nel 1995.\nBiografia.\nVengono fondati nel 1995 da Gary Hughes e Vinny Burns, quest'ultimo ex componente dei Dare di Darren Wharton.\nMolto conosciuti e apprezzati soprattutto in Giappone e in madre patria, i Ten presentarono fin dagli esordi un hard rock melodico sconfinante a tratti in sonorit\u00e0 dalle tinte epiche, AOR, folk.\nIl cantante, nonch\u00e9 principale compositore, Gary Hughes, vanta ben 5 album da solista e numerose composizioni per altri artisti (ad esempio i primi 3 dischi di Bob Catley sono stati interamente scritti da lui).\nA seguito del tour di \"Far Beyond The World\" nel 2001 il chitarrista storico Vinny Burns lasci\u00f2 la band, sostituito da Chris Francis.\nAttualmente sono sotto contratto con la Frontiers Records."}
{"id": "554470", "revid": "767487", "url": "https://it.wikipedia.org/wiki?curid=554470", "title": "Bonifica Emiliana Veneta", "text": "La Bonifica Emiliana Veneta conosciuta con l'acronimo BEV \u00e8 un gruppo musicale italiano nato nel mese di giugno del 1999 dalle ceneri della Piva dal Carner. Propone una rivisitazione in chiave personale di brani tradizionali dell'Italia del Nord (soprattutto Emilia e Veneto) e composizioni originali in tema.\nStoria dei Bonifica Emiliana Veneta.\nIl nucleo originale della Bonifica Emiliana Veneta era costituito da tre membri della disciolta Piva dal Carner (Claudio Caroli, Marco Mainini e Walter Rizzo) ai quali si aggiunsero i veneti Alessandro Mottaran e Luciano Giacometti.\nHanno pubblicato tre album; Il primo album \"Apotropaica\" \u00e8 stato prodotto dall'etichetta Bellunese Enrosadira Records ed editato e pubblicato da Robi Droli, mentre gli ultimi due sono stati prodotti, pubblicati e diffusi dall'etichetta discografica Felmay.\nPer vari motivi, il gruppo, pur non essendosi mai sciolto, nel 2007 ha sospeso l'attivit\u00e0 live, dedicandosi principalmente allo studio. La ripresa dell'attivit\u00e0 concertistica, avvenuta nel 2014, vede l'introduzione di nuovi strumenti e la proposta di un nuovo repertorio di brani, seppure la scaletta del concerto includa brani gi\u00e0 conosciuti, presenti nelle produzioni precedenti del gruppo.\nFormazione.\nDopo vari avvicendamenti si \u00e8 arrivati alla formazione attuale (2015):"}
{"id": "554471", "revid": "767487", "url": "https://it.wikipedia.org/wiki?curid=554471", "title": "Renato Olive", "text": "Caratteristiche tecniche.\nGiocatore.\nCentrocampista centrale molto grintoso, in carriera ha collezionato ben 7 cartellini rossi, di cui 3 nel solo campionato 1999-2000.\nCarriera.\nGiocatore.\nMonopoli e Lecce.\nNato a Putignano in provincia di Bari ma cresciuto e da sempre residente a Fasano (BR), citt\u00e0 della sua famiglia, dopo essere cresciuto calcisticamente nella Primavera del , nel 1992 con la maglia della Vis Pesaro realizza 9 reti.\nPassato al , in Serie B, per la stagione 1992-1993, esordisce il successivo 20 settembre nell'1-1 contro il Cesena. Il primo gol nella serie cadetta arriva il 10 gennaio 1993 ai danni del Bologna. Vince il campionato nel 1993 e debutta in Serie A coi salentini il 30 gennaio 1994, dopo una pausa di quasi un anno. Le due stagioni successive \u00e8 a Lecce, dove vive l'esperienza della doppia retrocessione e scende in Serie C1.\nAndria e Perugia.\nNel 1996 va alla Fidelis Andria, vince il campionato di Serie C1; gioca coi pugliesi la prima parte di stagione 1997-1998 in Serie B. Il mercato di gennaio va a , e ottiene la promozione battendo il allo spareggio di Reggio Emilia.\nNella stagione 1998-1999 in Serie A, dove trova 2 reti e ben 3 espulsioni e nella stagione 1999-2000 segna 6 reti, tra cui una doppietta alla Roma il 13 febbraio 2000 (prima doppietta in massima serie).\nBologna, Napoli e Parma.\nNel 2000 \u00e8 al , disputa tre stagioni in Serie A, disputando tre stagioni nella massima serie sino al 2003. Con i rossoblu colleziona 5 reti, di cui 3 nella sua prima stagione.\nNel 2003 va al , in Serie B, dove trova poco spazio, appena 17 presenze e rimediando anche un'espulsione. Nel 2004 va al , collezionando appena 8 presenze di cui soltanto 3 partendo titolare.\nCatania.\nA marzo 2006, dopo aver passato la prima parte di campionato senza squadra, firma contratto col . Coi siciliani ottiene una sola presenza in Serie B, il 23 aprile seguente subentrando a De Zerbi a pochi minuti dalla fine nella gara vinta 4-2 sul campo della Cremonese; nonostante ci\u00f2 pu\u00f2 fregiarsi della promozione ottenuta dalla compagine siciliana.\nRitorno a Bologna e Ravenna.\nDopo un altro campionato senza squadra, nel marzo 2007, a 36 anni, torna al , rimanendovi fino a fine stagione. Trover\u00e0 spazio una sola volta, il 10 giugno 2007 all'ultima di campionato, giocando la gara da titolare vinta 5-2 contro l'Albinoleffe.\nPer la stagione 2007-2008, l'ultima della sua carriera, si accasa al Ravenna, fresco di promozione in Serie B. Collezioner\u00e0 27 presenze, l'ultima delle quali il 1\u00ba giugno 2008 all'ultima giornata, nello 0-0 contro il Cesena, sua ultima presenza in carriera.\nA fine stagione la squadra romagnola retrocede e lui, ritiratosi dal calcio, inizia a frequentare il corso per allenatori a Coverciano.\nAllenatore.\nIl 21 febbraio 2011 diventa il nuovo tecnico del Fasano, subentrando a Alessandro Longo. A fine stagione la squadra si piazza ottava nel girone di Eccellenza pugliese, nonostante ci\u00f2 a fine stagione il tecnico non viene confermato.\nDal 2013 al 2015 segue Donadoni divenendo dapprima collaboratore tecnico al Parma e poi seguendolo anche al Bologna, sino all'esonero dell'allenatore e al cambiamento dello staff tecnico nel 2018."}
{"id": "554472", "revid": "174925", "url": "https://it.wikipedia.org/wiki?curid=554472", "title": "Cittadino", "text": "Un cittadino \u00e8 un abitante o residente in uno Stato del quale possiede la cittadinanza avendone i conseguenti diritti e i doveri.\nOrigini.\nTale definizione ha origine dalle antiche citt\u00e0 stato e specialmente a Roma.\nChi era cittadino di Roma, e quindi ne aveva o ne conseguiva la cittadinanza, era tutelato e si considerava protetto e intoccabile in ogni luogo dell'impero e anche nelle citt\u00e0 straniere. Il conseguimento dello \"status\" di Cittadino romano fu considerato a lungo un privilegio e l'aspirazione ad esserlo, da parte degli abitanti delle zone sotto il dominio romano, fu anche oggetto di aspre contese tra Roma e le altre popolazioni italiche.\nAll'epoca dei comuni il termine identificava quella classe sociale superiore ai popolani ma inferiore ai nobili."}
{"id": "554473", "revid": "1504506", "url": "https://it.wikipedia.org/wiki?curid=554473", "title": "Storia del Lussemburgo", "text": "Storia antica e medievale.\nLe vicende storiche dell'attuale Lussemburgo nell'et\u00e0 antica si confondono con quelle della Gallia abitata dai Belgi, che fu occupata dapprima dai Romani e successivamente dai Franchi. Nell'880, con il trattato di Ribemont, fu annessa alla Germania, come contea del ducato di Lorena.\nNel 1354 il Lussemburgo fu elevato a ducato autonomo; in seguito pass\u00f2 attraverso un complesso sistema di successioni alla casa di Borgogna e poi agli Asburgo, seguendo la stessa sorte dei Paesi Bassi.\nStoria moderna e contemporanea.\nNegli anni seguenti alla dominazione asburgica, il Lussemburgo, insieme ai Paesi Bassi, conobbe la dominazione spagnola, venendo poi occupato da Napoleone nel 1795. Con il Congresso di Vienna, divenne un granducato sotto la sovranit\u00e0 di Guglielmo Orange-Nassau, il quale, nel 1830, eman\u00f2 una costituzione che sanciva l'autonomia amministrativa del piccolo paese; questo, per\u00f2, almeno formalmente, continu\u00f2 a far parte della Confederazione germanica fino al 1866. Nel 1831 pass\u00f2 in unione personale con il Belgio a Leopoldo I di Sassonia-Coburgo, divenendo un granducato indipendente nel 1839, quando cedette pi\u00f9 di met\u00e0 del suo territorio al Belgio, guadagnando per\u00f2 un'ancor maggiore autonomia e tornando ad avere come proprio sovrano Guglielmo I. La piena indipendenza fu ottenuta l'11 maggio 1867. Nel 1890, con l'ascesa al trono di Adolfo di Nassau-Weilburg, successore di Guglielmo III, si determin\u00f2 la separazione dai Paesi Bassi.\nPrima guerra mondiale.\nNel settembre 1914 il Lussemburgo fu travolto dalle truppe dell'Impero tedesco, che l'occuparono senza colpo ferire. Tuttavia, il governo locale mantenne un atteggiamento ambiguo con gli occupanti per tutta la durata del conflitto. Il primo ministro, Paul Eyschen, coadiuvato dalla Granduchessa Maria Adelaide di Lussemburgo, proclam\u00f2 la neutralit\u00e0. Nel corso dell'occupazione vennero fondati i primi sindacati.\nPeriodo tra le due guerre.\nLa condotta del governo e della Granduchessa verso i tedeschi provoc\u00f2 aspre critiche da parte degli Alleati e di una minoranza dei lussemburghesi. I primi, francesi e belgi in primis, miravano ad annettere il piccolo stato, i secondi il mutamento della forma di governo: da granducato a repubblica. I malumori e le brame dei vicini stati ebbero come esito l'abdicazione, nel 1919, della Granduchessa Maria Adelaide in favore della sorella Carlotta.\nSeconda guerra mondiale.\nIl 9 maggio 1940 le truppe tedesche invasero una seconda volta il piccolo Lussemburgo. La famiglia regnante fugg\u00ec la notte stessa in Gran Bretagna. Nell'agosto del 1942 il Lussemburgo venne annesso alla Germania ed inglobato nel Gau ( \u00e8 un termine tedesco che identifica una regione all'interno di una nazione o di una provincia) \"Moselland\". I cittadini lussemburghesi vennero quindi chiamati a prestare servizio nell'esercito tedesco e circa 3.000 di loro morirono sotto le armi. Si svilupp\u00f2 contemporaneamente un movimento partigiano che, dato il divieto di parlare il francese, pur di non parlare il tedesco, riesum\u00f2 l'antico vernacolo lussemburghese, contribuendo cos\u00ec alla rinascita ed alla riscoperta della lingua. Vi furono deportazioni, coscrizioni forzate ed esecuzioni sommarie, ai quali i lussemburghesi risposero con uno sciopero, nell'agosto 1942, che venne represso nel sangue dai nazisti. Con l'offensiva delle Ardenne, gli Alleati fecero il loro ingresso in Lussemburgo e, nel gennaio 1945, il territorio venne completamente liberato dalla presenza tedesca. Alla fine del conflitto si contarono circa 5.300 morti lussemburghesi.\nDal 1945 ad oggi.\nIl Lussemburgo cess\u00f2 la sua neutralit\u00e0 nel 1948 quando entr\u00f2 a far parte del Benelux e quando ader\u00ec alla NATO l'anno seguente. Inoltre, tra il 1945 ed il 1955, truppe lussemburghesi occuparono, in accordo con le autorit\u00e0 d'occupazione francesi, alcuni territori (Bitburg) della Germania Ovest. Il Lussemburgo avanz\u00f2 anche alcune pretese territoriali nei confronti del governo tedesco, pretese che per\u00f2, alla fine, non ebbero esito. Dopo la seconda guerra mondiale, il Lussemburgo si \u00e8 unito economicamente ai Paesi Bassi e al Belgio e ha avuto un ruolo molto importante nel processo dell'unit\u00e0 europea. Nel 1957, infatti, il Lussemburgo divenne una delle sei nazioni fondatrici della Comunit\u00e0 Economica Europea (in seguito Unione europea) e nel 1999 entr\u00f2 nell'area dell'euro."}
{"id": "554481", "revid": "123699120", "url": "https://it.wikipedia.org/wiki?curid=554481", "title": "Salame mantovano", "text": "Il salame mantovano \u00e8 un preparato a base di carne suina. \nLa richiesta per il riconoscimento del marchio denominazione di origine protetta \u00e8 gi\u00e0 stata inoltrata alla comunit\u00e0 europea.\nStoria.\nCi sono testimonianze dagli scavi del Forcello, a sud di Mantova, che anche gli Etruschi consumassero carne suina.\nNel rinascimento i Gonzaga avevano a corte dei masin o masalin (norcino), che erano figure richieste e definiti \"perfecto maestro de tal mestero\". Isabella d'Este era ghiotta del salame (anche in alcune varianti come il \"Salame della Lingua\").\nCaratteristiche.\nIl colore \u00e8 rosso fragola, la pasta compatta e morbida, punteggiata di grassoli bianchi o rosa, mentre l'aggiunta di pepe e aglio fresco conferisce un caratteristico profumo e un sapore inconfondibile.\nLa preparazione prevede esclusivamente l'uso di carni suine, macinate a grana grossa e condite con sale, pepe e aglio. L'impasto viene poi insaccato in budello di maiale e legato a mano. Successivamente avviene l'importantissimo processo di stagionatura, che pu\u00f2 protrarsi dai 3 ai 6 mesi, a seconda delle dimensioni. L'aria umida della Pianura Padana contribuisce a formare le muffe bianche o color tortora, necessarie a garantire la qualit\u00e0 del risultato finale.\nEsistono diverse versioni di questo gustoso insaccato. \nIl budello deve essere naturale e pu\u00f2 essere di diversi tipi:"}
{"id": "554487", "revid": "27644", "url": "https://it.wikipedia.org/wiki?curid=554487", "title": "Coefficiente d'attrito", "text": ""}
{"id": "554488", "revid": "100666513", "url": "https://it.wikipedia.org/wiki?curid=554488", "title": "Indice di un campo vettoriale", "text": "In matematica, l'indice di un campo vettoriale in un punto critico isolato o lungo una curva chiusa \u00e8 un numero intero legato alle propriet\u00e0 topologiche del campo vettoriale nelle vicinanze del punto o all'interno della curva che viene preservato da trasformazioni continue e invertibili del campo vettoriale.\nCampo vettoriale lungo una curva.\nSi consideri un campo vettoriale continuo formula_1 sul piano formula_2 ed una curva chiusa formula_3 parametrizzata da una funzione continua formula_4 che non contenga punti critici del campo vettoriale. Ad ogni punto della curva il campo vettoriale associa un vettore non nullo del piano. Percorrendo tutti i punti della curva mediante la sua parametrizzazione il vettore immagine formula_5 varier\u00e0 con continuit\u00e0 ed infine torner\u00e0 nella posizione iniziale quando il parametro fa compiere un giro completo sulla curva. Il fatto che il vettore torna nella posizione iniziale implica che l'angolo totale che il vettore spazza durante il tragitto del punto formula_4 lungo la curva deve essere un multiplo intero formula_7 di un angolo giro (eventualmente negativo o nullo).\nIl numero formula_7 viene chiamato indice di formula_9 lungo la curva formula_3 e si denota con:\nDefinizioni equivalenti a quella data si ottengono definendo formula_11 come:\nInvarianza omotopica.\nLa principale propriet\u00e0 dell\"'indice\" \u00e8 quella di essere un invariante omotopico: se si deforma con continuit\u00e0 la curva formula_3 in un'altra curva chiusa in modo che durante la deformazione non attraversi mai un punto critico il numero formula_7 deve variare con continuit\u00e0 poich\u00e9 il campo vettoriale \u00e8 continuo, ogni curva si pu\u00f2 parametrizzare con una funzione continua e la deformazione \u00e8 data da una omotopia che \u00e8 una funzione continua. \u00c8 facile convincersi che l'angolo spazzato dal campo lungo una curva \u00e8 continuo se si pensa ad una curva non chiusa in cui l'angolo spazzato pu\u00f2 variare liberamente. Nel caso di una curva chiusa per\u00f2 l'angolo deve essere un multiplo intero formula_7 di un angolo giro dunque i valori possibili sono in un insieme discreto e la condizione di continuit\u00e0 implica che il valore di formula_7 deve rimanere costante. Se nella deformazione viene attraversato un punto critico il numero formula_7 non \u00e8 pi\u00f9 ben definito poich\u00e9 non si pu\u00f2 individuare l'angolo che forma il vettore immagine quando questo \u00e8 nullo.\nIndice di un punto critico isolato.\nSi supponga che il campo vettoriale formula_15 abbia un punto critico isolato formula_27. Ci sar\u00e0 allora un intorno formula_28 di formula_27 in cui non sono presenti altri punti critici di formula_15. Considerando in questo intorno una circonferenza formula_31 centrata in formula_27, per l'invarianza omotopica l'indice del campo vettoriale lungo la curva formula_31, formula_34, non dipende dal raggio della circonferenza n\u00e9 dal fatto che la curva considerata sia una circonferenza o una qualsiasi altra curva chiusa contenente formula_35. Il numero formula_34 quindi dipende unicamente dal punto critico formula_35 e non dalla particolare curva che \u00e8 stata scelta per calcolarlo. Tale numero prende il nome di indice del punto formula_35 e si denota con formula_39.\nLa definizione data si pu\u00f2 estendere anche a punti \"non\" critici. L'indice di un punto formula_40 che non \u00e8 critico \u00e8 sempre nullo infatti per la continuit\u00e0 del campo vettoriale se ci si restringe ad un intorni sempre pi\u00f9 piccoli di formula_40 l'angolo che formano i vettori del campo nell'intorno si discosteranno sempre meno dall'angolo che forma il campo vettoriale in formula_40. Se l'intorno \u00e8 sufficientemente piccolo la variazione massima di angolo in una curva contenuta nell'intorno sar\u00e0 minore di un angolo giro e quindi il vettore immagine non pu\u00f2 compiere nessun giro lungo la curva e di conseguenza l'indice lungo tale curva \u00e8 zero. D'altra parte l'indice deve continuare ad essere nullo lungo qualsiasi curva che circondi il punto formula_40 senza circondare punti critici perch\u00e9 tale curva pu\u00f2 essere contratta ad una curva arbitrariamente piccola attorno a formula_40. Dunque l'indice di un punto \"non\" critico formula_40 \u00e8 ben definito ed \u00e8 uguale a formula_46.\nIl teorema dell'indice.\nIl teorema dell'indice \u00e8 un importante risultato topologico che mette in relazione il comportamento di un campo vettoriale sul bordo di una regione con il comportamento al suo interno.\nSi consideri un campo vettoriale continuo formula_15 su una regione del piano i cui punti critici sono isolati e una curva chiusa semplice formula_3 il cui interno \u00e8 contenuto nel dominio del campo vettoriale. Questo implica (per il teorema di Bolzano-Weierstrass) che i punti critici del campo che si trovano all'interno della curva formula_3 devono essere un numero finito: formula_50. Il teorema dell'indice afferma che in queste ipotesi vale la seguente relazione:\nIn particolare se formula_52 allora all'interno della curva deve necessariamente esserci almeno un punto critico. \nLa dimostrazione si basa sull'invarianza omotopica dell'indice: \u00e8 possibile deformare con continuit\u00e0 la curva formula_3 in modo che sia costituita dall'incollamento di formula_54 curve chiuse ciascuna delle quali circonda un punto critico, ed \u00e8 possibile farlo in modo tale che nella deformazione la curva non attraversi mai un punto critico. Questa trasformazione della curva dovr\u00e0 lasciare invariato l'indice (per l'invarianza omotopica) e l'indice dell'incollamento delle formula_54 curve chiuse sar\u00e0 uguale alla somma degli indici delle singole curve. Inoltre l'indice di ciascuna di queste formula_54 curve \u00e8 (per definizione) uguale all'indice del punto critico che essa circonda. Se all'interno della curva non c'\u00e8 nessun punto allora l'indice del campo lungo la curva \u00e8 uguale all'indice di qualunque punto (\"non critico\") contenuto al suo interno, e per i punti non critici si \u00e8 gi\u00e0 dimostrato che l'indice \u00e8 formula_46 dunque la relazione che si voleva dimostrare assume la forma formula_58 e quindi \u00e8 ancora verificata.\nSono corollari di questo teorema il teorema del punto fisso di Brouwer ed il teorema di Poincar\u00e9-Hopf."}
{"id": "554494", "revid": "767487", "url": "https://it.wikipedia.org/wiki?curid=554494", "title": "Tutto quella notte", "text": "Tutto quella notte (\"Adventures in Babysitting\") \u00e8 un film del 1987 diretto da Chris Columbus, al suo debutto alla regia, con Elisabeth Shue.\nLa canzone di apertura e chiusura del film \u00e8 \"Then he kissed me\" di The Crystals.\nTrama.\nChicago, marzo, anni Ottanta. La diciassettenne Chris Parker si prepara a trascorrere una serata romantica con il fidanzato Mike Todwell, ma questi le d\u00e0 buca con una scusa che non la convince troppo. Intanto, viene chiamata a fare da baby sitter alla piccola Sarah Anderson, una bambina con l'argento vivo addosso e grande fan del supereroe Thor, di cui indossa in ogni momento l'elmetto alato. Chris, non avendo pi\u00f9 nulla da fare per quella sera, accetta l'incarico e si reca a casa degli Anderson, una famigliola dei sobborghi di Chicago. Presso gli Anderson trova anche Brad, il quattordicenne fratello maggiore di Sarah che ha un debole per Chris, e lo stravagante amico di lui, Daryl, che per la notte \u00e8 ospite da Brad. I genitori di Sarah e Brad lasciano casa e figli in custodia a Chris e si recano a un ricevimento in un grattacielo del centro. Mentre si profila una serata tranquilla e monotona, Chris riceve una telefonata dall'amica Brenda la quale, disperata dalla noia della vita di provincia, \u00e8 scappata di casa e le chiede di correre a recuperarla in citt\u00e0. Stretta tra due soluzioni inconciliabili - aiutare l'amica o badare ai ragazzini? -, Chris decide di raggiungere Brenda in auto e di portare con s\u00e9 Sarah, Brad e Daryl, per non contravvenire al suo impegno di baby sitter. L'obbligo imprescindibile per Chris e per i ragazzi \u00e8 quello di tornare a casa prima dei genitori, in modo che non si accorgano di nulla. Durante il viaggio nella pericolosa e variegata Chicago notturna, i quattro ragazzi di provincia saranno travolti da una lunga serie di eventi che si susseguono a catena, che faranno della serata una corsa continua da un pericolo all'altro, tra colpi di scena, incontri particolari, risate, delusioni, paure e anche l'amore inaspettato, ciliegina sulla torta di un preannunciato lieto fine.\nRemake.\nNel 2016 \u00e8 stato prodotto Adventures in Babysitting, un remake destinato alla televisione, diretto da John Schultz."}
{"id": "554500", "revid": "121591594", "url": "https://it.wikipedia.org/wiki?curid=554500", "title": "Passo delle Capannelle", "text": "Il passo delle Capannelle (1.300 m s.l.m.) \u00e8 un valico dell'Appennino abruzzese, sito in Abruzzo, in provincia dell'Aquila, che scavalca la catena appenninica del Gran Sasso d'Italia a nord e i Monti della Laga a sud attraverso la strada statale 80.\nStoria.\nAntico passaggio della via Cecilia.\nIl passo delle Capannelle si \u00e8 prestato ad essere attraversato fin dai tempi pi\u00f9 remoti, come testimoniano i ritrovamenti della via Cecilia, la strada usata dai Romani per collegare la conca aquilana (Amiternum), con le citt\u00e0 della sponda adriatica (Hatria, Interamnia, ecc).\nBrigantaggio.\nPur se anticamente scomodo, e d'inverno spesso innevato, costituiva l'unico valico che metteva in comunicazione i due versanti del Gran Sasso. Il valico nel passato \u00e8 stato territorio preferito dai briganti tra i quali il sanguinario Giuseppe Palombieri, catturato dal carabiniere Chiaffredo Bergia, gi\u00e0 in precedenza autore della cattura del brigante Andrea Andreani. Il Palombieri fu scovato nei pressi di Campotosto; furono sparati parecchi colpi di arma da fuoco e vi fu una colluttazione finale dove ebbe la meglio il carabiniere che, seppur ferito, riusc\u00ec a immobilizzare il bandito. Nelle tasche di quest'ultimo fu trovata una lettera con la quale egli invitava le bande di confine ad assalire il territorio di Fano Adriano e a compiere vendette ai danni del sindaco di quel paese. La cattura del bandito valse al carabiniere una medaglia d'argento e la sua promozione a brigadiere.\nTransumanza.\nIl nome Capannelle, appartenente ad una osteria gi\u00e0 presente nel foglio n. 1 dell'Atlante del Regno di Napoli del Rizzi Zannoni del 1808, deriva probabilmente dalle piccole capanne di pastori (appunto capannelle) che sono dislocate nel territorio circostante. Nel passato il valico era utilizzato dalle greggi nel loro trasferimento transumante dai monti abruzzesi del versante teramano verso le pianure dell'agro romano.\nDescrizione.\nIl passo mette in comunicazione la provincia di Teramo (Valle del Vomano) con la provincia dell'Aquila (Valle dell'Aterno) all'altezza della conca aquilana ed \u00e8 dislocato lungo la Strada Maestra del Parco, la strada turistica che attraversa il cuore del Parco nazionale del Gran Sasso e Monti della Laga da Montorio al Vomano all'antica citt\u00e0 sabina di Amiternum.\nDal valico parte una strada montana verso sud che costeggia le pendici della dorsale occidentale-settentrionale del Gran Sasso (Monte San Franco, \"Monte Ienca\", \"Pizzo Camarda\", \"Cima Giovanni Paolo II\", \"Cima delle Malecoste\" e \"Pizzo Cefalone\"), passando per la Valle del Vasto, per giungere ad Assergi-Fonte Cerreto, congiungendosi alla strada statale 17 bis che da Bazzano-Paganica sale a Campo Imperatore.\nCiclismo.\nIl passo delle Capannelle presenta dolci pendenze (3-4%) e un dislivello maggiore nel versante teramano; pendenze medie (5%) e dislivello minore nel versante aquilano. \u00c8 stato percorso pi\u00f9 volte dal Giro d'Italia. A poca distanza dal passo delle Capannelle e quindi raggiungibili in bicicletta, vi sono interessanti luoghi per il cicloturismo come il perimetro del lago di Campotosto e la Valle del Vasto."}
{"id": "554503", "revid": "3535", "url": "https://it.wikipedia.org/wiki?curid=554503", "title": "Salame Mantovano", "text": ""}
{"id": "554510", "revid": "767487", "url": "https://it.wikipedia.org/wiki?curid=554510", "title": "Emerge (album)", "text": "Emerge \u00e8 il primo album in studio del gruppo statunitense dei The Morlocks, pubblicato nel 1985 dalla Midnight Records."}
{"id": "554512", "revid": "1835041", "url": "https://it.wikipedia.org/wiki?curid=554512", "title": "Metropolitana di Barcellona", "text": "La metropolitana di Barcellona (in catalano e in castigliano: \"Metro de Barcelona\") \u00e8 un sistema di linee metropolitane, principalmente sotterranee, che collegano il centro del capoluogo catalano con le principali citt\u00e0 dell'area suburbana. Fa parte di una pi\u00f9 ampia rete di trasporto pubblico integrato a servizio dell'intera comunit\u00e0 catalana, con due imprese esercitanti il servizio, Transports Metropolitans de Barcelona (TMB) e Ferrocarrils de la Generalitat de Catalunya (FGC), le cui tariffe sono gestite dall'ATM (\"Autoritat del Transport Metropolit\u00e0\").\nLa rete ferroviaria si snoda attualmente lungo 170 km e conta 183 stazioni, costituendo la seconda rete metropolitana della Spagna per estensione, dopo quella di Madrid. Di queste, 32 sono stazioni di interscambio, 16 sono le corrispondenze con stazioni della ferrovia (Renfe e ferrovie locali), una di corrispondenza con la funicolare che da Parallel sale a Montju\u00efc. La quasi totalit\u00e0 della linea metropolitana si snoda sotto terra, con eccezione di brevi tratte di superficie delle linee L1, L5, L10 Sud e L11. La distanza media tra le singole stazioni \u00e8 di 838 metri.\nRete.\nLa rete metropolitana si compone di dodici linee (la linea 9 e la linea 10 sono spezzate in due tronconi per ora isolati tra loro):\nStoria.\nLe opere di costruzione delle prime linee della metropolitana di Barcellona cominciarono nel 1920. La prima linea, che prese il nome di \"Gran Metropolitano de Barcelona\" (l'attuale L3) fu inaugurata nel 1924 e collegava Pla\u00e7a Catalunya a Pla\u00e7a Lesseps. Due anni pi\u00f9 tardi entr\u00f2 in servizio la linea battezzata \"Ferrocarril Metropolitano Transversal\" (attuale L1), costruita in occasione dell'Esposizione Universale del 1929, che collegava Bordeta a Pla\u00e7a Catalunya.\nLa metropolitana di Barcellona \u00e8 in corso di ammodernamento e di adeguamento al decreto 135/1995, che stabilisce il diritto di accesso alle persone portatrici di handicap. Tutte le stazioni saranno dotate di almeno un accesso con ascensori; i marciapiedi saranno adattati all'altezza delle porte dei treni.\nOperatori.\nLe linee sono gestite da due diversi operatori: \nServizio.\nTitoli di viaggio.\nLa rete metropolitana rientra nel Sistema tariffario integrato dell'Autorit\u00e0 del Trasporto Metropolitano. I titoli di viaggio pi\u00f9 comuni validi sulla rete sono:\nProlungamenti.\nSono in attesa di completamento senza una data definita (solo programmata) i seguenti ampliamenti, gi\u00e0 approvati e iniziati:\nInoltre, il piano dei trasporti per il periodo 2021-2030 prevede a progetto i seguenti lavori di ampliamento:"}
{"id": "554514", "revid": "174925", "url": "https://it.wikipedia.org/wiki?curid=554514", "title": "Warwick", "text": "Warwick () \u00e8 una citt\u00e0 storica dello Warwickshire, in Inghilterra.\nNel 2001 aveva una popolazione di abitanti.\nLa cittadina si trova sul fiume Avon, circa a sud di Coventry e ad ovest di Leamington Spa.\nSpesso il nome Warwick viene associato con l'Universit\u00e0 di Warwick, anche se essa, pur essendo nelle vicinanze di Warwick, si trova nel territorio della citt\u00e0 di Coventry.\nVi si trova il Castello di Warwick, di notevole interesse storico.\nLa regina consorte d'Inghilterra Anna Neville vi nacque nel 1456."}
{"id": "554521", "revid": "1448629", "url": "https://it.wikipedia.org/wiki?curid=554521", "title": "Nanismo", "text": "Il nanismo, anche chiamato nanosomia o microsomia, \u00e8 una condizione clinica caratterizzata da un marcato difetto nell'accrescimento somatico delle strutture anatomiche del corpo.\nLa forma pi\u00f9 comune \u00e8 determinata dall'acondroplasia.\nInsorgenza.\nIl nanismo pu\u00f2 essere presente fin dalla nascita (nanismo primordiale) o manifestarsi nella pubert\u00e0. Le cause possono essere anomalie genetiche, disfunzioni endocrine, alterazioni metaboliche.\nIl nanismo pu\u00f2 essere armonico o disarmonico, a seconda delle proporzioni del corpo.\nNanismo armonico.\nIl soggetto nell'insieme ha una figura in cui sono mantenute le proporzioni tra le parti. Tra i nanismi armonici si ricordano il \"nanismo ipofisario\", il \"nanismo di Laron\", la bassa costituzione per familiarit\u00e0.\nNanismo ipofisario.\n\u00c8 una forma di nanismo dovuta a carenza di somatotropina, diagnosticabile con una mancata secrezione di ormone della crescita dopo vari stimoli (arginina, insulina).\nNanismo di Laron.\n\u00c8 una forma di nanismo poco frequente e viene trasmessa geneticamente. I bambini con tale sindrome non hanno un fenotipo diverso rispetto ai bambini affetti da nanismo ipofisario (ridotta secrezione di somatotropina, o pi\u00f9 probabilmente difetto nel recettore) in quanto i caratteri somatici e dell'accrescimento sono molto simili.\nTuttavia gli elevati livelli di ormoni della crescita, sia basali sia dopo stimoli, sono fondamentali per la diagnosi. La causa di questo tipo di nanismo non \u00e8 quindi la mancata sintesi di GH, ma al suo mancato effetto dovuto a difetti genetici del recettore per il GH, che porta anche ad un deficit della produzione di somatomedina (ormone proteico prodotto dal fegato e in piccole quantit\u00e0 dalle gonadi e da un po' tutto il corpo, indispensabile per l'accrescimento muscolare ed osseo), trasmesso con un meccanismo autosomico recessivo.\nNanismo disarmonico.\nIn questo tipo di nanismo prevalgono certe strutture su altre, per esempio le braccia sono di proporzioni normali rispetto agli altri individui mentre il tronco rimane piccolo. Tra i nanismi disarmonici si ricordano il nanismo causato da \"ipotiroidismo\", il nanismo causato da \"acondroplasia\" e quello presente nella \"sindrome di Turner\".\nNanismo di Debr\u00e8.\nIl nanismo di Debr\u00e8, o nanismo tiroideo disarmonico, \u00e8 caratterizzato da una circonferenza cranica aumentata e dalle dimensioni sproporzionate degli arti rispetto al tronco. Si associa inoltre a cretinismo, sordit\u00e0 e scarso sviluppo sessuale .\nAcondroplasia.\nIl termine deriva dal greco \"a\" (senza) + \"condros\" (cartilagine) + \"plasis\" (formazione).\nSindrome di Turner.\nNanismo legato ad un'anomalia citogenetica, conseguente ad un errore nel corretto appaiamento dei cromosomi durante la meiosi.\nCaratteristiche.\nSpesso i soggetti affetti da nanismo e non trattati ormonalmente hanno micropenia, atrofia muscolare, nausea, insonnia, depressione, assenza di pubert\u00e0"}
{"id": "554526", "revid": "767487", "url": "https://it.wikipedia.org/wiki?curid=554526", "title": "Submerged Alive", "text": "Submerged Alive \u00e8 il secondo album in studio del gruppo statunitense dei The Morlocks, pubblicato nel 1987 dalla Epitaph Records."}
{"id": "554528", "revid": "6923", "url": "https://it.wikipedia.org/wiki?curid=554528", "title": "Tecsun", "text": "Tecsun (\u4e1c\u839e\u5e02\u5fb7\u751f\u901a\u7528\u7535\u5668\u5236\u9020\u6709\u9650\u516c\u53f8) \u00e8 una azienda elettronica cinese con sede a Dongguan nella provincia di Guangdong.\nLa societ\u00e0 \u00e8 nata nel 1994 ed \u00e8 divenuta in breve uno dei principali operatori nella produzione di apparecchi radio in Cina.\nL'azienda produce ogni tipo di apparecchio radiofonico da semplici ricevitori a una banda a pi\u00f9 sofisticati apparecchi digitali multibanda.\nHa circa 1000 dipendenti e produce annualmente circa 4 milioni di radio.\nL'azienda opera con il proprio marchio ma produce anche per operatori esteri che rivendono sul mercato occidentale i prodotti Tecsun con i propri marchi. \nTra questi l'azienda radiofonica americana Eton Corporation che essendo proprietaria del marchio Grundig per il mercato nordamericano commercializza nel Nord America i ricevitori a onde corte prodotti dalla Tecsun anche con il marchio Grundig oltre che con il proprio."}
{"id": "554530", "revid": "111325", "url": "https://it.wikipedia.org/wiki?curid=554530", "title": "Lapsus", "text": "Un lapsus (dal latino labi \u00abscivolare\u00bb, part. pass. lapsus) \u00e8 un errore non intenzionale che viene compiuto quando a un movimento o azione mentale volontaria non corrisponde la rispettiva e normale concretizzazione motoria o mentale. Sono esempi di \"lapsus\" errori linguistici e vuoti di memoria. Un'espressione idiomatica della lingua italiana, utilizzata in caso di vuoto di memoria, \u00e8 \"Ce l'ho sulla punta della lingua\", detta quando si vuole utilizzare una certa parola in un discorso verbale, ma non la si ricorda. Inoltre pu\u00f2 trattarsi di un errore non volontario che causa una pronuncia errata di una parola (ad esempio la pronuncia di antitesi come \"antisesi\") o lo scambio dei generi grammaticali per quanto riguarda aggettivi o articoli (ad esempio il quaderno pu\u00f2 esser pronunciato come \"la quaderno\").\nCaratteristiche.\nDue sono le caratteristiche tipiche del \"lapsus\":\nPsicoanalisi.\nIn psicoanalisi, i \"lapsus\" sono inquadrati all'interno della categoria pi\u00f9 generale degli \"atti mancati\". Essi sono considerati forme di espressione indiretta dell'inconscio: l'errore che prende corpo nel \"lapsus\", secondo Freud, \u00e8 solo apparentemente casuale. Il \"lapsus\" non solo sarebbe la manifestazione di un desiderio inconscio che affiora e trova, cos\u00ec, soddisfacimento, ma costituirebbe anche un canale attraverso il quale trovano sfogo pensieri che, altrimenti, resterebbero rimossi dalla censura.\nIl lapsus freudiano \u00e8 un fenomeno psicologico che prende nome da Sigmund Freud, che lo descrisse per la prima volta (chiamandolo Fehlleistung o parapraxis) nel saggio \"Psicopatologia della vita quotidiana\" (1901).\nClassificazione.\nIn letteratura sono considerati numerosi tipi di lapsus classificati a seconda del contesto in cui sopraggiungono: "}
{"id": "554531", "revid": "2184720", "url": "https://it.wikipedia.org/wiki?curid=554531", "title": "Augusto Bertazzoni", "text": "Biografia.\nNasce a Polesine (Mantova) il 10 gennaio 1876 da famiglia agiata, imparentata con i Gatti di Gonzaga.\nRimane nel paese natale fino alla conclusione delle scuole elementari. Successivamente, tra il 1885 e il 1887, frequent\u00f2 l'oratorio salesiano di Torino, in cui incontr\u00f2 san Giovanni Bosco che ebbe una grande influenza sulla sua formazione e a cui dedic\u00f2 un altare nella cattedrale di Potenza nel 1939.\nCompletato il ginnasio Bertazzoni torn\u00f2 a Mantova per iniziare gli studi sacerdotali e al seminario incontr\u00f2 monsignor Giuseppe Sarto, divenuto poi papa.\nDurante la sua vita fu anche amico di don Luigi Orione e don Giovanni Calabria, divenuti poi santi.\nSarto lo nomin\u00f2 parroco di Quistello dove rimase per quattro anni fino al 1903.\nDal 1903 al 1930 fu parroco di San Benedetto Po.\nIl 6 luglio 1922 fu nominato cappellano segreto di Sua Santit\u00e0.\nMinistero episcopale.\nIl 30 giugno 1930 fu nominato vescovo di Potenza e Marsico.\nNegli anni 1933-1934 fece decorare, dal pittore Mario Prayer, la cappella di San Gerardo nell'omonima cattedrale di Potenza con il famoso racconto di San Gerardo del miracolo dell'acqua trasformata in vino.\nTra maggio e novembre 1940 effettu\u00f2 la visita pastorale per conoscere lo stato delle parrocchie, visit\u00f2 asili infantili, ricevette suore e incontr\u00f2 i rappresentanti delle associazioni cattoliche.\nNel 1950 fu nominato arcivescovo \"ad personam\".\nNel 1966, ritirandosi a vita privata per l'et\u00e0 avanzata, fu destinato alla sede titolare di Temuniana.\nMor\u00ec nel 1972 dopo avere operato continuamente per 63 anni, di cui 27 anni come parroco e 36 come vescovo.\nAttualmente ne \u00e8 in corso la causa di beatificazione, aperta dal monsignor Ennio Appignanesi nella cattedrale di Potenza. La documentazione \u00e8 al vaglio della Santa Sede che l'ha giudicata valida per riconoscere l'entit\u00e0 dei miracoli e delle grazie ottenute per intercessione di Bertazzoni.\nIl 2 ottobre 2019 papa Francesco lo ha proclamato venerabile.\nGenealogia episcopale.\nLa genealogia episcopale \u00e8:"}
{"id": "554534", "revid": "38120", "url": "https://it.wikipedia.org/wiki?curid=554534", "title": "Emerge (Morlocks)", "text": ""}
{"id": "554538", "revid": "1914712", "url": "https://it.wikipedia.org/wiki?curid=554538", "title": "Macadam", "text": "Il macad\u00e0m \u00e8 un tipo di pavimentazione stradale costituita da pietrisco, costipato mediante rollatura e amalgamato col suo stesso detrito.\n\u00c8 una tecnica costruttiva ideata dall'ingegnere scozzese John Loudon McAdam (da cui prende il nome) nel 1820 con cui si possono realizzare sia strati di fondazione che pavimentazioni stradali.\nL'innovazione di questa tecnica consisteva nell'abolizione delle fondazioni realizzate con grosse pietre e nella realizzazione di uno strato superficiale il pi\u00f9 possibile impermeabile, reso compatto con polvere di materiali calcarei.\nA seconda del materiale che viene usato come legante per il pietrisco, si realizza macadam all'acqua, al bitume o all'asfalto (che contiene catrame).\nL'utilizzo in Italia.\nIn Italia la tecnica di costruzione delle strade introdotta da MacAdam sostituisce quella di Tr\u00e9saguet, che aveva il difetto di impedire il deflusso delle acque piovane a causa dell'utilizzo di due grosse file di pietre poste ai margini della massicciata.\nFu proprio l'ingegnere scozzese ad intuire il pericolo costituito dalle infiltrazioni d'acqua, che, raccogliendosi sotto le massicciate, potevano minarne la stabilit\u00e0, e ad introdurre massicciate costruite con la posa di pietrisco su fondo impermeabile in modo da agevolare il deflusso dell'acqua.\nQuello in macadam diventa rapidamente lo standard costruttivo pi\u00f9 diffuso non solo in Italia ma anche in tutta Europa fino al XX secolo. \nIl macadam si rivel\u00f2 inadatto al crescente traffico dei mezzi e nel 1900 cominci\u00f2 in Italia la sua sostituzione con la pavimentazione delle prime strade con il catrame. \nAncora oggi il macadam pu\u00f2 essere utilizzato per strade che siano interessate da un modesto traffico. \nStrade in macadam sono ancora oggi comuni per serre, giardini pubblici e il sistema \u00e8 accettato con favore dalle Soprintendenze ai Beni Culturali per le strade in luoghi storici. Anche alcune piste aeroportuali sono costruite in macadam."}
{"id": "554539", "revid": "729019", "url": "https://it.wikipedia.org/wiki?curid=554539", "title": "Enrico Riziero Galvaligi", "text": "Biografia.\nSuo padre, Paolo, era un operaio e aveva sposato una donna di Brinzio. Dopo essersi diplomato all'Istituto Magistrale di Varese, Riziero decise di intraprendere la carriera militare nel 1939. Tre anni pi\u00f9 tardi, all'et\u00e0 di 22 anni, entr\u00f2 a far parte dell'Arma dei Carabinieri.\nDurante la Seconda guerra mondiale combatt\u00e9 in Grecia, dove in maniera eroica salv\u00f2 la vita ad un comandante dei Carabinieri. Dopo l'8 settembre 1943, decise di non aderire alla Repubblica Sociale e fu quindi arrestato dai tedeschi e trasferito nel carcere di Trieste.\nRiusc\u00ec fortunatamente a fuggire dalla prigione pochi giorni prima della deportazione in Germania, ritornando quindi nella zona delle Prealpi Varesine, dove inizi\u00f2 ad operare come partigiano.\nStabilitosi a Brinzio, Riziero conobbe Federica Bergami, una donna di origini bolognesi, sfollata dall'Emilia con i suoi familiari, che spos\u00f2 nel dopoguerra. Da lei avr\u00e0 un figlio, Paolo, anch'egli divenuto in seguito Ufficiale dei Carabinieri.\nDurante tutto l'arco della sua vita il generale ebbe un rapporto speciale con Brinzio: nella sua casa, situata in via Vittorio Veneto, in mezzo al paese, Riziero veniva a trascorrere i momenti di riposo dal lavoro. Tutti i brinziesi che ebbero modo di conoscerlo ne serbarono un buon ricordo. Don Serafino Faletti, parroco del paese dal 1955 al 1996, disse di lui:\nDopoguerra.\nAlla fine della guerra Galvaligi fu insignito di numerose decorazioni per il valore dimostrato.\nNel 1949 egli conobbe a Roma Carlo Alberto Dalla Chiesa, del quale divent\u00f2 buon amico. Durante gli anni cinquanta, sessanta e settanta Galvaligi fu dislocato ad operare a Roma, a Palermo, a Torino e poi di nuovo a Roma, collaborando spesso col generale Dalla Chiesa e ricevendo continue promozioni di grado: capitano, maggiore, tenente colonnello, colonnello e infine generale di brigata.\nDalla Chiesa lo volle al suo fianco, nominandolo vicecomandante del Coordinamento dei Servizi di sicurezza per gli istituti di prevenzione e pena, incarico mantenuto poi alle dipendenze del generale Renato Risi, che aveva sostituito Dalla Chiesa nel comando. La sua mansione consisteva infatti nel coordinare la sorveglianza delle carceri di massima sicurezza dove erano detenuti i pi\u00f9 pericolosi terroristi d'Italia, tra cui i penitenziari di Trani, Fossombrone, l'Asinara, Nuoro e Cuneo.\nNel dicembre del 1980 Galvaligi si occup\u00f2 di dirigere da Roma un'operazione delicata: a seguito di una rivolta scoppiata nel carcere di Trani per mano di alcuni esponenti dell'eversione armata, egli ordin\u00f2 al GIS dei Carabinieri di stroncare la sommossa con un blitz, che peraltro si concluse senza spargimento di sangue.\nI terroristi decisero quindi di vendicare quella sconfitta e di attaccare l'importanza simbolica dell'incarico che Galvaligi ricopriva.\nPochi giorni dopo, esattamente il 31 dicembre 1980, Galvaligi fu ucciso nell'androne del palazzo ove risiedeva a Roma, da due terroristi delle Brigate Rosse, Remo Pancelli e Pietro Vanzi, che si erano finti fattorini di un corriere espresso, arrivati a recapitare una strenna di Capodanno. Il comunicato di rivendicazione inviato successivamente ai giornali collegava l'assassinio al sequestro del giudice D'Urso, che venne finanche sospettato di aver indicato ai brigatisti il nome di Galvaligi quale mandante del blitz di Trani.\nLe esequie furono dapprima celebrate in forma pubblica il 2 gennaio 1981 presso la basilica dei Santi XII Apostoli di Roma, officiante l'ordinario militare d'Italia Mario Schierano, alla presenza delle massime autorit\u00e0 politiche e militari dello Stato (tra gli altri il presidente della Repubblica Sandro Pertini, i presidenti delle camere Nilde Jotti e Amintore Fanfani, il presidente del consiglio dei ministri Arnaldo Forlani e il capo di stato maggiore della difesa Giovanni Torrisi); il rito privato si tenne invece l'indomani alla chiesa dei Santi Pietro e Paolo di Brinzio, officiante il vescovo di Como Teresio Ferraroni e alla presenza dello stesso generale Dalla Chiesa. La salma fu poi tumulata nel locale cimitero, in un colombario concesso perpetuamente dal comune; nello stesso loculo venne poi sepolta anche la moglie Federica, morta nel 2011. All'arrivo del ministro dell'interno, Rognoni, alcuni presenti alle esequie urlarono 'assassini, vivete sul sangue dei carabinieri'.\nUn monumento a ricordo del generale Galvaligi, opera dello scultore Ernesto Ornati, fu in seguito collocato per volere di un gruppo di cittadini nella piazza di Brinzio. \u00c8 composto da due lapidi in granito con sculture in bronzo: nella parte superiore \u00e8 visibile il ritratto del generale con gli emblemi dell'Arma dei Carabinieri e l'iscrizione: \"\u00abA Enrico Riziero Galvaligi, generale dei Carabinieri, 1920 - 1980\u00bb.\" In quella sottostante \u00e8 invece visibile una bronzea composizione di pannocchie che si allaccia all'epigrafe: \"\u00abDalla terra che amasti\u00bb.\"\nRiconoscimenti.\nNumerose sono le intitolazioni alla sua memoria. Tra queste:"}
{"id": "554540", "revid": "125435683", "url": "https://it.wikipedia.org/wiki?curid=554540", "title": "John Lee Hooker", "text": "Nato in una famiglia di musicisti del Mississippi, John Lee Hooker \u00e8 il cugino di Earl Hooker. Sono famose le sue esibizioni in stile parlato (\"Talking blues\") e il suo stile \"boogie\" ostinato, divenuti le sue prerogative caratteristiche. La sua musica, da un punto di vista della ritmica, \u00e8 libera, come da tradizione comune ai primi blues acustici dei musicisti provenienti dall'area del cosiddetto Delta del Mississippi.\nJohn Lee Hooker ha inciso oltre 100 album. Tra i vari riconoscimenti: una stella nella Hollywood Walk of Fame e, nel 1991, l'inclusione nell'elenco della Rock and Roll Hall of Fame; due sue canzoni, \"Boom Boom\" e \"Boogie Chillen\", figurano rispettivamente nelle classifiche The Rock and Roll Hall of Fame's 500 Songs that Shaped Rock and Roll e Songs of the Century.\nUsava per lo pi\u00f9 una chitarra elettrica Epiphone Sheraton.\nBiografia.\nJohn Lee Hooker nacque il 22 agosto 1917 nella contea di Coahoma, nei pressi di Clarksdale, nel Mississippi. Hooker nacque come undicesimo figlio di mezzadri (William Hooker, inoltre predicatore battista, e Minnie Ramsey) delle piantagioni della cosiddetta \"cotton-belt\" nel sud degli Stati Uniti d'America. Ai numerosi figli della coppia era permesso di ascoltare unicamente canti religiosi, cos\u00ec il piccolo John fu precocemente influenzato dalla musica degli \"spirituals\" che ascoltava alle celebrazioni nelle chiese.\nNel 1921 i genitori divorziarono e l'anno successivo John, con la madre risposatasi con William Moore, trasloc\u00f2 a Clarksdale. Il patrigno era un cantante blues e gli diede le prime nozioni chitarristiche di base. Hooker, in seguito, defin\u00ec lo stile di Moore come molto personale e originale, attribuendogli una grande influenza musicale sul proprio stile.\nWill Moore suonava saltuariamente con Charley Patton quando quest'ultimo si esibiva nei dintorni di Clarksdale. Moore era cresciuto in Louisiana e il suo stile si differenziava da quello prevalente nel Delta: i suoi brani erano composti da un unico, ripetitivo, ipnotico accordo che andava avanti ostinatamente. Hooker fece proprio questo modo di suonare trasformandolo in un segno inconfondibile del proprio stile. Blind Lemon Jefferson e Blind Blake si recavano spesso a casa di Moore per suonare: furono esperienze significative per il piccolo Hooker, che inizi\u00f2 a fare del blues la propria vita.\nJohn segu\u00ec le orme del suo patrigno e cominci\u00f2 a suonare nelle feste del suo paese finch\u00e9, dopo aver trascorso una decina di anni a Cincinnati cantando in svariati cori \"gospel\", nel 1943, mosso dal bisogno lavorativo, emigr\u00f2 verso il Michigan, nella citt\u00e0 di Detroit. Qui, lavorando in una fabbrica di automobili, prese residenza fino al 1969. Divenne assiduo frequentatore dei locali di raduni blues di Hastings Street, il cuore della musica e dello spettacolo nero nella zona est di Detroit. Fu in questo ambito che diede corpo alla sua vocazione di musicista blues, col suo inconfondibile canto rurale, grezzo ed elegante al tempo stesso, cadenzato da un inconfondibile \"boogie-riff\" vocale.\nNel 1948 la carriera discografica di Hooker ebbe inizio con il singolo \"Boogie Chillen\", inciso nello studio di registrazione vicino alla Wayne State University. Malgrado fosse analfabeta, era un paroliere piuttosto prolifico: accanto ai tradizionali argomenti dei testi blues, costruiti su temi ricorrenti, egli svilupp\u00f2 parte della sua produzione in maniera originale e innovativa, rifacendosi alla tradizione ma al tempo stesso proponendo nuovi temi. Gli studi di registrazione negli anni cinquanta spesso pagavano molto poco i musicisti neri, perci\u00f2 Hooker inizi\u00f2 a trascorrere le notti passando di studio in studio e proponendo sempre nuove canzoni o variazioni a ognuna di esse. I brani furono registrati, secondo le condizioni contrattuali, sotto lo pseudonimo di John Lee Booker, Johnny Hooker o John Cooker.\nLe canzoni soliste del suo primo periodo furono registrate sotto la supervisione di Bernie Besman. John Lee Hooker suonava con uno stile libero e improvvisato, molto raramente con un ritmo standard: i cambi di tempo erano la norma, funzionali all'andamento della canzone e ai cambiamenti di umore di cui essa era permeata. Ci\u00f2 rese molto difficile eseguire delle sovraincisioni, per questo i suoi brani di quel periodo risultano spesso sostenuti da un battere ostinato sulla cassa della chitarra o su un'asse di legno, espediente dalla forte espressivit\u00e0 impiegato su spinta di Besman.\nGli anni sessanta videro la sua definitiva consacrazione presso il grande pubblico: ingente notoriet\u00e0 gli venne attribuita dalle numerose \"cover\" tributate dai complessi rock del Regno Unito, frutto della sua tourn\u00e9e del 1963 nel Regno Unito. Nel 1980 \u00e8 apparso ed ha cantato nel film musical \"The Blues Brothers\": lo stile improvvisato di Hooker ha permesso la registrazione dal vivo in presa diretta, diversamente dal \"playback\" che solitamente si utilizza nelle registrazioni cinematografiche. Il 1989 \u00e8 l'anno dell'album \"The Healer\", opera a cui hanno collaborato diversi artisti di fama quali Keith Richards e Carlos Santana. L'album guadagn\u00f2 un premio Grammy Award. Dello stesso periodo alcune registrazioni con Van Morrison (\"Never Get Out of These Blues Alive\", \"The Healing Game\", \"I Cover the Waterfront\") e le apparizioni dal vivo con lo stesso artista, pubblicate dal vivo nell'album \"A Night in San Francisco\".\nNel 2001 la malattia, poco prima del tour europeo, e di l\u00ec a poco il decesso all'et\u00e0 di 83 anni. L'ultima collaborazione del bluesman statunitense risale proprio al 2001. Ormai minato dalla malattia, collabora con il cantante italiano Zucchero Fornaciari nell'incisione del brano \"Ali d'oro\" (\"I Lay Down\" nella versione internazionale), incluso nell'album di inediti \"Shake\".\nLa musica.\nLo stile chitarristico di John Lee Hooker \u00e8 molto vicino allo stile boogie-woogie per pianoforte. Le linee di basso, tenute col pollice, le pause di enfasi alla fine dei fraseggi e una serie di effetti, legature, picchettati veloci e vibrati hanno generato il suo stile personale, che affonda le radici nelle tecniche tradizionali del blues acustico, ma che si evolve anche verso uno stile pi\u00f9 incalzante e ipnotico.\nSegno distintivo \u00e8 la composizione che si articola, nel tema principale, attorno a un unico accordo suonato in maniera ostinata e ipnotica, eredit\u00e0 dello stile della Louisiana mutuato dal patrigno. I brani che pi\u00f9 di tutti rappresentano il suo stile iniziale sono l'euforia giovanile di \"Boogie Chillen\", il blues da manuale \"Baby Please Don't Go\", la tragica testimonianza dell'inondazione di \"Tupelo\" (nel Mississippi).\nHooker ha sempre portato avanti una carriera da solista, forma che ha sempre incontrato l'ampio riscontro degli appassionati e degli estimatori del blues e del folk dei primi anni sessanta. Ha contribuito alla diffusione del blues anche fuori dai confini della comunit\u00e0 nera americana. Con la vecchiaia il suo gruppo di musicisti si \u00e8 ampliato proponendo, di concerto in concerto, le pi\u00f9 diverse formazioni, dal solo Hooker solista con voce e chitarra, alla banda al completo con Hooker solo cantante.\nIl suo fraseggio vocale \u00e8 molto pi\u00f9 disconnesso dalle battute, rispetto a quanto di solito accade nel blues. La voce, quasi \"melodrammatica\", rispecchia la tradizione del blues del Mississippi. Il suo stile \"casuale\" e improvvisato \u00e8 andato diminuendo con l'introduzione della chitarra elettrica, sebbene l'intensit\u00e0 espressiva non sia mai venuta meno, grazie anche alla maggiore ricchezza di arrangiamenti."}
{"id": "554541", "revid": "30610", "url": "https://it.wikipedia.org/wiki?curid=554541", "title": "Glen Drover", "text": "Agli inizi del ventunesimo secolo suona per gli Eidolon, gruppo fondato insieme al fratello Shawn ed \u00e8 noto per aver suonato dal 2004 al 2008, sempre con il fratello, nei Megadeth, storico gruppo thrash metal fondato da Dave Mustaine.\nNote.\nHa anche suonato con i King Diamond, incidendo tra l'altro un disco (House Of God) nel 2000.\nDiscografia.\nin ordine cronologico:"}
{"id": "554547", "revid": "4193", "url": "https://it.wikipedia.org/wiki?curid=554547", "title": "Renato Fondi", "text": "Biografia.\nDopo gli studi in seminario intraprende una brillante carriera di dirigente di banca e idea \"Athena\" e \"La Tempra\", alla quale offrono collaborazione, tra gli altri, Ildebrando Pizzetti, Giovanni Costetti, Dino Campana, Hrand Nazariantz. Contemporaneamente, scrive su \"La Gazzetta del popolo, Il Giornale d'Italia\" e il \"Giornale dell'Isola\".\nAlla passione per la poesia affianca quella per la saggistica. Nel 1916 scrive un saggio su Nicolas Chamfort, in seguito \"Ildebrando Pizzetti e il dramma musicale italiano d'oggi\" e \"Un costruttore: Giovanni Papini\". A proposito di \"Un costruttore\", uscito dopo la sua clamorosa conversione, Giovanni Papini scrisse a Fondi che si trattava del \u00absaggio pi\u00f9 onesto e completo che sia stato composto sulla mia opera di scrittore\u00bb.\nIn campo artistico, nel 1912 fonda con Giovanni Costetti la \"Famiglia Artistica Pistoiese\" e nel 1914 si aggiudica il premio per la critica indetto dall'Accademia di Belle Arti in Firenze, grazie a una recensione sul \"Fanfulla della domenica\". Inoltre, segnala all'attenzione del pubblico Giovanni Michelucci, Marino Marini, Mario Nannini ed Emilio Notte.\nA Roma collabora con \"Cronache d'attualit\u00e0\" e nel 1927 redige la prima monografia sul musicista Alfredo Catalani tuttora inedita.\nMuore di tisi nel 1929."}
{"id": "554556", "revid": "1834574", "url": "https://it.wikipedia.org/wiki?curid=554556", "title": "Colbert (C 611)", "text": "Il \"Colbert\" (C 611) era un incrociatore antiaereo (CAA) della marina francese varato nel 1956. Tra il 1970 e il 1972 venne sottoposto a diverse modifiche per farlo diventare un incrociatore missilistico (CLM). Unica unit\u00e0 della sua classe, il progetto derivava da quello del , impostato alla fine degli anni trenta, ma varato solo nel 1946. Porta il nome di Jean-Baptiste Colbert.\nL'incrociatore missilistico \"Colbert\" \u00e8 stato l'ultima nave della Marine nationale della categoria. Nato come incrociatore convenzionale, con una evoluzione data dal progetto del \"De Grasse\" (C 610) di prima della guerra, \u00e8 stato poi modificato per diventare una nave missilistica, valorizzando la sua rilevante stazza per ospitare un sistema missilistico antiaereo a lungo raggio.\nStoria.\nIl \"Colbert\" aveva una struttura tipica degli incrociatori leggeri, ed un armamento pesante ma convenzionale. Rispetto all'incrociatore dal cui progetto derivava, esso era pi\u00f9 largo di 1,1 metri e con una poppa accorciata e allargata, per avere una zona utile per l'atterraggio di un elicottero.\nEsso venne immesso in linea nel 1959, e rimase una nave convenzionale fino al 1970, quando cominci\u00f2 una ricostruzione che comprese varie innovazioni, tra cui la rimozione di quasi tutta l'artiglieria originaria. Se non fossero intervenuti problemi economici, la rimozione sarebbe stata anche pi\u00f9 completa, ma anche cos\u00ec la revisione non fu di poco conto: le sovrastrutture vennero ricostruite, la nave venne dotata di un sistema di condizionamento dell'aria, soprattutto venne dotata di un sistema missilistico Masurca con rampa binata a poppa. Questo missile, primariamente un SAM per la difesa aerea (ignoto se aveva anche capacit\u00e0 superficie-superficie), aveva una conformazione aerodinamica molto simile al Terrier, con un peso anche maggiore e un raggio di 50\u00a0km. Oltre alla rampa erano presenti 2 radar di tiro poppieri.\nSolo altre 2 navi, i cacciatorpediniere classe Suffren, avevano tale arma, mentre le altre navi francesi con missili per la difesa d'area avevano i Tartar/SM-1 statunitensi su rampe singole Mk 13.\nRestavano 12 cannoni d'artiglieria contraerea, armi poste in installazioni binate ai fianchi della nave. Esse erano prive di radar specifici per il controllo del tiro, e rappresentavano la tecnologia tipica delle artiglierie francesi del dopoguerra. A prua vi erano 2 cannoni in impianti singoli M 1953, con una elevata cadenza di tiro (60\u00a0c/min) e un radar dedicato. La nave venne dotata anche di 4 MM.38 Exocet in lanciatori singoli. Per ovviare alla maggiore richiesta di elettricit\u00e0, gli elettrogeneratori vennero portati a 5\u00a0MW di potenza complessiva, quasi a sottolineare che in una nave aggiornata non vi \u00e8 mai nulla che sia definibile come \"semplice\".\nRestituito nel 1972 alla flotta, il \"Colbert\" \u00e8 diventato una nave importante, e sebbene privo delle sue artiglierie principali originarie, ha avuto il ruolo di nave comando della flotta francese del mar Mediterraneo, grazie alle nuove dotazioni per le comunicazioni e al sistema SENIT per la distribuzione delle informazioni tattiche tra navi.Infine, nel 1981-82 venne nuovamente aggiornato per installarvi tra le altre cose, un sistema di comunicazione satellitare e la nuova versione del Masurca, la Mk2 Mod.3, con guida migliorata e gittata di 60\u00a0km. La nave \u00e8 rimasta in servizio fino al 1991.\nDal 1993 al 2006 l'incrociatore \"Colbert\" si trovava ormeggiato nel lungofiume della Garonna a Bordeaux come \"nave museo\"; nel maggio del 2007 lascia Bordeaux in direzione di Brest, la nave \u00e8 stata demolita nel 2018."}
{"id": "554558", "revid": "2091899", "url": "https://it.wikipedia.org/wiki?curid=554558", "title": "Vincenzo Fabrizi", "text": "Poco si conosce della vita di Fabrizi, forse a causa dei suoi molteplici viaggi condotti in Italia e in Europa. Studi\u00f2 sotto la guida di Giacomo Tritto e nel 1783 a Napoli, all'et\u00e0 di 19 anni, mise in scena il suo primo lavoro, l'intermezzo \"I tre gobbi rivali\". Nel 1786 fu nominato maestro di cappella dell'Universit\u00e0 di Roma e successivamente, sempre nella medesima citt\u00e0, divent\u00f2 direttore del Teatro Capranica. Dopo circa tre anni inizi\u00f2 a spostarsi verso vari centri europei per rappresentare le sue opere: fu a Dresda, a Lisbona, a Londra e a Madrid. Di lui si conoscono circa una quindicina di opere buffe, scritte per lo pi\u00f9 negli anni tra il 1783 e il 1788. Come Wolfgang Amadeus Mozart e Giuseppe Gazzaniga, compose anch'esso una versione del Don Giovanni (opera), rappresentata sotto il nome de \"Il convitato di pietra\" nel 1787 a Roma.\nOpere.\n\"Di Fabrizi si conoscono 15 opere; l'anno e la citt\u00e0 si riferiscono alla prima rappresentazione.\""}
{"id": "554560", "revid": "767487", "url": "https://it.wikipedia.org/wiki?curid=554560", "title": "Arturo Maffei", "text": "Carriera.\nAtleta poliedrico fu, all'inizio della sua attivit\u00e0 sportiva, combattuto fra il calcio e l'atletica. Il marchese Luigi Ridolfi, Presidente della A.C. Fiorentina (calcio) e della Giglio Rosso (atletica), rinunci\u00f2 al suo portiere di riserva per farlo diventare un saltatore in lungo. Maffei vinse il suo primo titolo italiano nel 1930 a Udine, riuscendo a battere Virgilio Tommasi (padre del giornalista Rino) e il compaesano compagno di squadra Guido Cortopassi.\nCollezion\u00f2 altre sette maglie tricolori e, con otto titoli di campione italiano, \u00e8 il saltatore in lungo pi\u00f9 titolato in Italia.\nLa Nazionale italiana vide Maffei indossare per ben 25 volte la maglia azzurra, fra Olimpiadi (1936) e Campionati europei (1934 e 1938). Il saltatore della Giglio Rosso miglior\u00f2 per ben tre volte il primato italiano della specialit\u00e0, fino a raggiungere i m. 7,73 il 4 agosto nel corso della \u201cstorica\u201d finale di Berlino 1936, che vide il successo di Jesse Owens. In quella gara Maffei fall\u00ec il bronzo per un solo centimetro e questo fatto costitu\u00ec il grande cruccio della sua vita. Il primato di Berlino ha resistito per ben 32 anni, fino a quando Giuseppe Gentile non lo super\u00f2 il 17 agosto 1968, saltando m. 7,91.\nMaffei partecip\u00f2 anche a due Campionati Inglesi (considerati la massima rassegna mondiale dell'epoca, giochi olimpici a parte). Nel 1931 giunse secondo con m. 7,06, mentre nel 1938 vinse il titolo con la misura di m 7,52, che costitu\u00ec il primato dei campionati. Nei Campionati europei non ebbe buoni risultati. Nel 1934 giunse solamente quinto, mentre a Parigi nel 1938 si classific\u00f2 al secondo posto con la misura di m 7,61, nonostante avesse una caviglia in disordine. Nel 1941 abbandon\u00f2 l'attivit\u00e0 agonistica e torn\u00f2 al calcio, la sua prima passione. L'A.C. Fiorentina lo accolse nel suo staff tecnico, dove rimase fino al campionato 1955-1956, anno del primo scudetto viola della storia."}
{"id": "554567", "revid": "767487", "url": "https://it.wikipedia.org/wiki?curid=554567", "title": "Wake Me When I'm Dead", "text": "Wake Me When I'm Dead \u00e8 un album dal vivo del gruppo statunitense dei The Morlocks, pubblicato nel 1991 in Jugoslavia dalla Slu\u0161aj Najglasnije!.\nDescrizione.\nLe tracce 1-3 sono state registrate dal vivo al Berkeley Square, Berkeley, gennaio 1986. La traccia 4 \u00e8 stata registrata dal vivo al Cavern Club, Los Angeles, marzo 1986. Le tracce 5-7 sono state registrate dal vivo all'Anti-Club, Los Angeles, marzo 1986. Le tracce 8 e 9 sono state registrate dal vivo al Mirage Club, San Diego, 1\u00ba luglio 1988. La traccia 10 \u00e8 stata registrata dal vivo al Che Cafe, San Diego, 18 giugno 1988. Le tracce 11 e 12 sono delle versioni alternative di pezzi gi\u00e0 editi, registrate in studio, autunno 1987."}
{"id": "554568", "revid": "486946", "url": "https://it.wikipedia.org/wiki?curid=554568", "title": "Bondicca", "text": ""}
{"id": "554570", "revid": "1305772", "url": "https://it.wikipedia.org/wiki?curid=554570", "title": "SS16", "text": ""}
{"id": "554571", "revid": "72677259", "url": "https://it.wikipedia.org/wiki?curid=554571", "title": "SS 16", "text": ""}
{"id": "554580", "revid": "916580", "url": "https://it.wikipedia.org/wiki?curid=554580", "title": "Simmetria", "text": "Il termine simmetria indica generalmente la presenza di alcune ripetizioni nella forma geometrica di un oggetto. L'oggetto pu\u00f2 essere ad esempio una figura bidimensionale (un dipinto, un poligono, una tassellazione, ecc.) oppure una figura tridimensionale (una statua, un poliedro, ecc.). Molte simmetrie sono osservabili in natura.\nIl concetto di simmetria \u00e8 ampiamente studiato in geometria. La simmetria \u00e8 anche un concetto base per capire la dimensione degli oggetti.\nTipi di simmetria.\nUn oggetto ha una \"simmetria\" quando la sua forma presenta delle ripetizioni regolari. Ci sono vari tipi di simmetria.\nSimmetria in arte.\nLa simmetria \u00e8 una tecnica compositiva molto utilizzata nel campo artistico. Pu\u00f2 essere di diversi tipi:\nLa simmetria permette di dare equilibrio e armonia all'opera in cui viene utilizzata."}
{"id": "554582", "revid": "986213", "url": "https://it.wikipedia.org/wiki?curid=554582", "title": "Anna d'Alen\u00e7on", "text": "Fu l'ultima dei tre figli di Renato di Valois, duca d'Alen\u00e7on, e della beata Margherita di Lorena-Vaudemont.\nBiografia.\nMatrimonio.\nVenne promessa sposa a Guglielmo IX del Monferrato, marchese di Monferrato, nel 1501, e lo spos\u00f2 il 31 ottobre 1508 nella chiesa di St. Sauveur di Blois. Diede al marchese di Monferrato due figlie ed un figlio: Maria, nata nel 1509, Margherita, nata nel 1510, ed infine nel 1512 l'erede: Bonifacio IV.\nFautrice del matrimonio della figlia maggiore Maria con Federico II Gonzaga nel 1517, vide le sue attese tradite per lo scioglimento del matrimonio a seguito delle accuse di aver tentato di avvelenare l'amante del marchese di Mantova, Isabella Boschetti, moglie del conte di Calvisano Gonzaga. Bonifacio, dopo le incoronazioni di Carlo V (febbraio 1530) a Bologna, fu prescelto da papa Clemente VII per sposare una sua nipote.\nMarchesa di Monferrato.\nAnna d'Alen\u00e7on resse il marchesato di Monferrato dal 1518 sino alla morte improvvisa del figlio, avvenuta nel 1530. Fu affiancata, nei brevi anni del suo governo (1530 - 1533), dal cognato Giovanni Giorgio Paleologo.\nMorto Bonifacio IV nel giugno 1530, Federico II Gonzaga torn\u00f2 ad interessarsi alla possibilit\u00e0 di ritornare sui suoi passi e di riprendere in considerazione il matrimonio con Maria Paleologa. Il destino per\u00f2 gli fu avverso: nel settembre 1530 Maria mor\u00ec improvvisamente. Anna, dopo aver ben valutato le possibilit\u00e0 che le venivano proposte per il matrimonio della seconda figlia, Margherita, opt\u00f2 ugualmente per casa Gonzaga.\nNell'ottobre 1531 Federico II Gonzaga, figlio di Isabella d'Este, spos\u00f2 Margherita. Nel 1533 mor\u00ec il marchese Giovanni Giorgio Paleologo; Anna venne confermata dall'imperatore Carlo V governatrice del Monferrato, sebbene il governatore di Milano prendesse possesso in nome di Carlo V del Marchesato, feudo imperiale.\nSi apr\u00ec una lunga vertenza per la successione del Monferrato che dur\u00f2 dal 1533 al 1536. Carlo V conferm\u00f2, dalla Repubblica di Genova, il diritto a Margherita Paleologa e al proprio marito, Federico II, duca di Mantova, di succedere nel marchesato di Monferrato. Anna rest\u00f2 di fatto governatrice del marchesato. Morto nel 1540 a Marmirolo Federico II, Margherita Paleologo Gonzaga venne nominata reggente, con il cardinale Ercole Gonzaga, del figlio in minore et\u00e0.\nAnna, alla morte del fratello Charles IV duca d'Alen\u00e7on, sposo della sorella di Francesco I, re di Francia, Margherita d'Angoul\u00eame, dopo la battaglia di Pavia eredit\u00f2 con la sorella Fran\u00e7oise i beni personali dello stesso, nonostante l'opposizione della cognata che, oltre alla controdote, avanzava pretese anche sui beni personale del marito. Lasci\u00f2 questi suoi beni alla figlia di Margherita e di Federico II, Isabella. Margherita successivamente riuscir\u00e0, grazie alla rinuncia della figlia (1564), a costituire il patrimonio per il terzo figlio, Lodovico che, recatosi in Francia, dar\u00e0 origine al ramo dei Gonzaga-Nevers.\nRitiratasi a vita privata presso il monastero delle Suore domenicane di santa Caterina d'Alessandria, Anna mor\u00ec a Casale Monferrato il 9 ottobre 1562, pochi giorni prima del suo settantesimo compleanno. Fu sepolta presso il monastero di Santa Maria delle Grazie, ossia Santa Caterina da Siena delle monache domenicane.\nDiscendenza.\nGuglielmo IX del Monferrato ed Anna ebbero tre figli:"}
{"id": "554587", "revid": "767487", "url": "https://it.wikipedia.org/wiki?curid=554587", "title": "Uglier Than You'll Ever Be", "text": "Uglier than You'll Ever Be \u00e8 un album dal vivo del gruppo statunitense dei The Morlocks, pubblicato nel 1997 dalla Voxx Records."}
{"id": "554589", "revid": "4506", "url": "https://it.wikipedia.org/wiki?curid=554589", "title": "Vette del Diavolo della Malgina", "text": ""}
{"id": "554593", "revid": "767487", "url": "https://it.wikipedia.org/wiki?curid=554593", "title": "Pizzo del Diavolo della Malgina", "text": "Il pizzo del Diavolo della Malgina \u00e8 una montagna delle Alpi Orobie alta 2.924\u00a0, situata lungo lo spartiacque tra la provincia di Bergamo e quella di Sondrio. Si trova a est del pizzo Coca, nella zona che comprende le pi\u00f9 alte cime della catena orobica (in ordine di altezza \u00e8 la sesta vetta del gruppo).\nAccessi.\nLa via normale per raggiungere la vetta \u00e8 lunga ma agevole. Si parte da Valbondione seguendo il sentiero che conduce al Rifugio Cur\u00f2.\nArrivati al rifugio si pu\u00f2 optare per due vie: la prima, pi\u00f9 breve ma pi\u00f9 ripida, prevede l'attraversamento della diga dell'ENEL del lago del Barbellino passando per il sentiero sottostante e proseguendo per il lago di Valmorta. Giunti al lago si prende a destra, cio\u00e8 in direzione est, e ci si arrampica su per la Valmorta fino al nevaio principale che \u00e8 proprio sotto il Pizzo del Diavolo della Malgina. Si attraversa quindi il nevaio tenendo la sinistra (lato nord) e, arrivati alle rocce, ci si arrampica lungo il sentiero, molto ripido e costituito per lo pi\u00f9 da pietraie scoscese, fino a raggiungere la vetta.\nIl sentiero consigliato \u00e8 comunque il secondo, la via normale, molto pi\u00f9 agevole e panoramica, che prevede, una volta raggiunto il rifugio Cur\u00f2, il proseguimento per il sentiero che conduce al Lago del Barbellino Naturale, costeggiando a sud tutto il lago del Barbellino e proseguendo per il sentiero fino a raggiungere la deviazione per il lago della Malgina, sentiero che va a sinistra in direzione nord. La deviazione si trova a met\u00e0 strada tra il lago del Barbellino e il Lago del Barbellino Naturale.\nSi continua quindi per il sentiero fino a raggiungere il lago della Malgina: da qui si prende il sentiero a sinistra, in direzione nord-ovest, e si sale lungo la pietraia fino al nevaio. Si segue quindi il sentiero che va a destra verso il passo a est del Diavolo della Malgina (Falso passo della Malgina). Arrivati al passo si segue lungo il sentiero che si arrampica lungo la pancia sud del pizzo fino a raggiungere la vetta.\nPanorama.\nDalla vetta, quando il cielo \u00e8 terso, si pu\u00f2 godere di un vasto panorama. Verso sud appare maestoso il Monte Gleno con ai lati il Pizzo Recastello e il Pizzo Strinato, e pi\u00f9 in basso il lago della Malgina e il lago Gelt. Ad est si vede il monte Torena, oltre il quale si apre la Valle di Belviso, con a nord le sorgenti del Serio. Ad ovest invece si ha una splendida visuale della bocchetta dei camosci e del Pizzo Coca, mentre a nord si apre la Valtellina."}
{"id": "554596", "revid": "47767", "url": "https://it.wikipedia.org/wiki?curid=554596", "title": "Isidoro", "text": "Origine e diffusione.\nDal nome greco \u0399\u03c3\u03af\u03b4\u03c9\u03c1\u03bf\u03c2 (\"Isidoros\") che, composto dai termini \u0399\u03c3\u03b9\u03c2 (\"Isis\", nome greco della dea Iside) e \u03b4\u03c9\u03c1\u03bf\u03bd (\"doron\", \"dono\"), pu\u00f2 essere interpretato come \"dono di Iside\".\nIsidoro condivide la stessa radice del nome Iside, mentre il secondo elemento, \"doron\", si ritrova in Eliodoro, Teodoro, Diodoro e Dorotea, con i quali condivide la struttura teoforica, nonch\u00e9 in Metrodoro, Pandora e Doron.\nComune nei periodi ellenistico e romano, quando il culto di Iside era diffuso per l'Impero Romano, resistette anche quando il cristianesimo divenne religione di Stato. Due santi spagnoli ne assicurarono la sopravvivenza fra tutta la popolazione in Spagna, ma altrove venne confinato perlopi\u00f9 alle comunit\u00e0 ebraiche, che lo usarono per \"tradurre\" nomi come \"Isaac\", \"Israel\" e \"Isaiah\". Per quanto riguarda i paesi di lingua inglese, venne utilizzato dalle comunit\u00e0 cristiane ed ebraiche dal XVII secolo, ma nelle prime non risult\u00f2 mai molto comune. La forma tronca Sidoro \u00e8 tipica dell'estremo Sud Italia.\nOnomastico.\nL'onomastico viene festeggiato il 4 aprile in ricordo di sant'Isidoro di Siviglia, vescovo e Dottore della Chiesa, santo patrono dei computer, di Internet e di chi li usa. Si ricordano con questo nome anche, alle date seguenti:"}
{"id": "554602", "revid": "767487", "url": "https://it.wikipedia.org/wiki?curid=554602", "title": "Armored Saint", "text": "Gli Armored Saint sono un gruppo musicale heavy metal statunitense formatosi a Los Angeles nel 1982.\nStoria del gruppo.\nGli esordi (1982-1983).\nLa band fu fondata nell'estate del 1982 dai fratelli Phil e Gonzalo Sandoval, rispettivamente chitarrista e batterista, insieme al chitarrista Dave Prichard, loro compagno di scuola. Ai tre si aggiunse il cantante John Bush, che gi\u00e0 aveva suonato con i fratelli Sandoval in una band chiamata Royal Decree, mentre al basso si susseguirono Mike Williams e Mike Zaputil (che diverr\u00e0 poi membro degli Agent Steel), prima che la formazione si stabilizzasse con l'arrivo di Joey Vera.\nIl nome della band fu scelto dopo che i membri si recarono al cinema per vedere il film Excalibur. Il neonato gruppo registr\u00f2 un demo nel 1982 che gli frutt\u00f2 un contratto con la Metal Blade Records. L'etichetta decise quindi di includere la canzone \"Lesson Well Earned\" nel secondo volume della compilation \"Metal Massacre\". Grazie a questo contratto, il quintetto pubblic\u00f2 un EP omonimo nel 1983.\nPrimi successi (1984-1985).\nNel 1984 la band firm\u00f2 un contratto per la Chrysalis Records, con la quale pubblic\u00f2 il primo album, \"March of the Saint\", diventato poi un classico del genere. L'album riscontr\u00f2 un grande successo arrivando a vendere 125000 copie in un anno nei soli Stati Uniti e il videoclip del pezzo \"Can U Deliver\" venne trasmesso da MTV. A supporto di questa uscita la band apr\u00ec alcuni concerti dei Quiet Riot e dei Whitesnake. L'anno seguente si recarono in studio con il produttore Max Norman per realizzare un secondo lavoro. Durante le registrazioni, tuttavia, Phil Sandoval abbandon\u00f2 la band, che decise di concludere le registrazioni mantenendo una formazione a quattro, con il solo Prichard alla chitarra. Il disco, intitolato \"Delirious Nomad\", fu pubblicato nell'ottobre del 1985, caratterizzato da un sound pi\u00f9 tecnico rispetto al primo lavoro della band. L'opera tuttavia non ottenne un grande successo, essendosi troppo distanziatosi dalle tematiche fantastico/medievali e dal sound classico del primo album. A seguito di questa uscita intrapresero un tour insieme a W.A.S.P. e Metallica.\nTerzo album e ritorno alla Metal Blade (1986-1988).\nNel 1986 la band torn\u00f2 in studio per registrare la sua terza fatica, cercando di riavvicinarsi allo stile dei propri esordi. Nell'agosto del 1987 fu quindi pubblicato \"Raising Fear\", che permise loro di effettuare un tour con Helloween e Grim Reaper. Insoddisfatto del lavoro con la Chrysalis, il gruppo ritorn\u00f2 sotto l'ala della Metal Blade, pubblicando nel 1988 il suo primo album dal vivo, \"Saints Will Conquer\". L'anno seguente, per ragioni personali, \"Gonzo\" Sandoval decise di abbandonare il gruppo, cedendo il posto di batterista a Eddie Livingston (poi negli Evildead).\nLa morte di Prichard e lo scioglimento (1989-1992).\nChiamata per partire in tour con King Diamond nel 1989, la band reclut\u00f2 come secondo chitarrista l'ex membro degli Hellion Alan Barlam, sostituito dopo poco dal chitarrista degli Odin Jeff Duncan. Concluso il tour, il gruppo inizi\u00f2 i lavori per il suo quarto album, ma sul finire del 1989 a Prichard fu diagnosticata la leucemia. Le registrazioni, tuttavia, continuarono, ma subirono un brusco arresto quando Prichard mor\u00ec nel febbraio del 1990 a causa della sua malattia, portando la band sull'orlo dello scioglimento. Su pressione dei fan e dell'etichetta, gli Armored Saint decisero comunque di portare al termine i lavori, grazie anche al ritorno di Phil Sandoval, in sostituzione di Prichard, e di suo fratello Gonzalo alla batteria. L'album, intitolato \"Symbol of Salvation\", fu pubblicato nel 1991, e riscontr\u00f2 un buon successo grazie al suo stile potente, melodico e tendente al power metal. Imbarcatosi in un ultimo tour con Megadeth e Suicidal Tendencies, a Bush fu offerto di unirsi agli Anthrax in sostituzione di Joey Belladonna. Con l'abbandono del frontman, la band si sciolse nel 1992. Mentre i fratelli Sandoval formarono una propria band chiamata Life After Death, Vera si un\u00ec ai Fates Warning e Duncan fond\u00f2 i Bird of Prey con il fratello Shawn Duncan.\nIl ritorno (1999-2003).\nNel 1999 la band si riun\u00ec con gli stessi membri e nel 2000 realizz\u00f2 l'album \"Revelation\", mentre l'anno seguente fu pubblicato \"Nod to the Old School\", una raccolta di vecchi demo e registrazioni inedite. Dopo un breve tour con Dio e i Lynch Mob, il gruppo si sciolse nuovamente nel 2003 soprattutto a causa degli impegni dei singoli membri.\nLa reunion (2005-presente).\nBush abbandon\u00f2 gli Anthrax nel 2005, e gli Armored Saint annunciarono quindi una data di reunion con gli Scorpions. Visto il successo del concerto, la band si riun\u00ec ufficialmente l'anno seguente quando si esib\u00ec in diverse date dal vivo sia in Europa che negli Stati Uniti. \"La Raza\", il primo album dopo la reunion, fu pubblicato nel 2010 e l'anno successivo il gruppo suon\u00f2 di spalla al concerto per il trentesimo anniversario dei Metallica. Nel 2014 il gruppo inizi\u00f2 a produrre del materiale per un nuovo album, che usc\u00ec nel 2015 col titolo \"Win Hands Down\".\nIl 24 febbraio del 2017 venne dato alle stampe il loro secondo album dal vivo, intitolato \"Carpe Noctum\"."}
{"id": "554612", "revid": "46291", "url": "https://it.wikipedia.org/wiki?curid=554612", "title": "Cucurbitales", "text": "Le Cucurbitali (Curcubitales ) sono un ordine di piante angiosperme dicotiledoni definito in base a criteri filogenetici.\n\u00c8 un ordine non contemplato nella classificazione del Sistema Cronquist ed \u00e8 stato introdotto dalla Classificazione APG II come appartenente ai cladi Rosidi, Eurosidi I.\nUna delle principali caratteristiche delle Cucurbitales \u00e8 la presenza di fiori unisessuali, per lo pi\u00f9 con perianzio, con petali appuntiti e spessi. L'impollinazione viene solitamente eseguita da insetti, ma \u00e8 presente anche l'impollinazione anemofila (nelle Coriariaceae e nelle Datiscaceae).\nDescrizione.\nSi tratta di piante arboree, arbustive, erbacee, lianose che fanno capo a circa 2600 specie distribuite in 109 generi e 8 famiglie, prevalentemente diffuse nelle regioni tropicali.\nLe specie delle Cucurbitales formano una importante componente delle zone montane della foresta tropicale.\nLe famiglie pi\u00f9 importanti per numero di specie, per interesse e pi\u00f9 conosciute da noi sono quelle delle Cucurbitaceae e delle Begoniaceae. La prima comprende circa 900 specie d'interesse agrario, diffusamente coltivate in tutto il pianeta (zucca, melone, anguria, cetriolo, ecc.). La seconda comprende 1500 specie di origine tropicale diffusamente coltivate come piante ornamentali.\nSistematica.\nL'ordine delle Cucurbitales \u00e8 stato introdotto nel Sistema APG mentre non \u00e8 contemplato nella tassonomia classica del Sistema Cronquist.\nLa moderna classificazione filogenetica suggerisce le seguenti relazioni:\nComprende le seguenti famiglie:\nNel sistema Cronquist, le famiglie assegnate alle Cucurbitales trovavano la seguente collocazione sistematica:"}
{"id": "554616", "revid": "20931", "url": "https://it.wikipedia.org/wiki?curid=554616", "title": "Storia del personal computer", "text": ""}
{"id": "554618", "revid": "125603432", "url": "https://it.wikipedia.org/wiki?curid=554618", "title": "Fabio Canino", "text": "Biografia.\nDi padre originario di Ischia, dopo il diploma nel 1983 studia recitazione con Antonio Rugani della Bottega Teatrale di Firenze e, successivamente, al Centro di Teatro Attivo di Milano nel corso per attori professionisti del 1988. Animatore in villaggi turistici per qualche anno, esordisce come attore e autore teatrale; interpreta, tra le altre, le commedie \"La tempesta\" di William Shakespeare e \"Histoire du soldat\" di Igor' F\u00ebdorovi\u010d Stravinskij.\nNel 1999 porta sul palcoscenico \"Carosello, e dopo tutti a letto\", di cui firma la regia. Nel 2003 conduce il programma televisivo comico \"Assolo\" su LA7. Dopo un periodo trascorso negli USA, porta con successo in Italia alcuni testi teatrali ivi ancora inediti, come \"Making Porn\" di Ronnie Larsen. Al cinema \u00e8 protagonista del film di Maurizio Ponzi \"Fratelli coltelli\" (1996) e di \"Besame mucho\" (1998), per poi recitare in una piccola parte in \"A ruota libera\" di Vincenzo Salemme.\nPartecipa al programma televisivo \"Macao\" di Gianni Boncompagni per poi approdare a \"Le Iene\" dal 1998 al 2000. Conduttore nella rete satellitare GAY.tv, \u00e8 il presentatore sulle reti Mediaset dei programmi \"Cronache marziane\" e \"Frankenstein\". Conduce programmi su Rai Radio 2, \"Play Watch\" su Play Radio (insieme a Francesca Zanni), il telegiornale satirico \"Tg Show\" sul canale Sky Show (2007) e \"Votantonio\", programma in onda in prima serata su Rai 2. \nNegli stessi anni \u00e8 impegnato nella conduzione di \"Star System \"su Radio Monte Carlo e di \"Hot Settanthot\" su Raisat Premium. Dal 2007 \u00e8 giurato nel programma di Rai 1 \"Ballando con le stelle\" (ancora giudice in carica). Nel 2008 conduce il talent show \"Celebrity\" su Sky Vivo, e dal giugno 2011 al luglio 2020 \"Miracolo italiano,\" in onda tutte le mattine su Rai Radio 2, insieme a LaLaura.\nNel 2013 conduce il programma comico di seconda serata \"Aggratis!\", trasmesso in diretta da Rai 2.\n\u00c8 stato per sette anni direttore artistico del Festival Friendly Versilia a Torre del Lago. \u00c8 autore dei libri \"Omo Sapiens\", \"Lettere alla Iena\", \"Mai pi\u00f9 senza - Dizionario del perfetto marziano\" e \"Raffabook, pi\u00f9 che un libro uno show del sabato sera\".\nNel 2015 ha scritto il testo del pezzo di Immanuel Casto intitolato \"Da grande sarai frocio\". Canino \u00e8 apertamente gay e impegnato su temi di carattere LGBT e sociale, come conduttore dei Diversity Media Awards e testimonial della campagna \"Gi\u00f9 le mani dai bambini\".\nNel 2019 ha ideato e condotto un format teatrale dal titolo \"Le lezioni Italiane di Fabio Canino\" con ospiti e divulgatori di varie materie. Sempre nel 2019 pubblica \"Le parole che mancano al cuore\" e viene invitato a presentarlo presso il Parlamento europeo a Bruxelles.\nAd aprile 2020, commenta in diretta insieme a Ema Stokholma su Rai 1 Together at Home, il concerto collettivo virtuale organizzato in collaborazione con Lady Gaga dalla Global Citizen a sostegno dell'Organizzazione mondiale della sanit\u00e0."}
{"id": "554619", "revid": "4175", "url": "https://it.wikipedia.org/wiki?curid=554619", "title": "Stadio internazionale di Yokohama", "text": "Lo , , \u00e8 un impianto sportivo multifunzione che si trova a Yokohama, capoluogo della prefettura giapponese di Kanagawa.\nEdificato a partire dal 1994 come parte del programma di costruzione di nuovi impianti per il campionato mondiale di calcio 2002, fu ultimato nel corso del 1997 e inaugurato il ; \u00e8 idoneo sia allo svolgimento di riunioni di atletica leggera in ragione della pista regolamentare che circonda il campo di gioco, sia a incontri di calcio, football americano e rugby.\nProgettato dagli studi di architettura Matsuda Hirata (MHS) e Tohata, con i suoi posti a sedere fu l'impianto pi\u00f9 capiente del Giappone fino all'inaugurazione del nuovo stadio nazionale di Tokyo nel 2019.\nAl 2021 \u00e8 l'unico impianto del mondo, insieme allo Stade de France, ad avere ospitato sia la finale del campionato mondiale di calcio (la citata edizione del 2002) che quella della Coppa del Mondo di rugby (nel 2019); in esso vi si tennero complessivamente, inoltre, dodici incontri \u2013 incluse entrambe le finali per l'oro \u2013 del torneo di calcio dei XXXII Giochi olimpici di Tokyo.\nSempre in ambito calcistico internazionale fu anche sede della finale della Confederations Cup 2001 nonch\u00e9, a livello di club, di varie edizioni della FIFA World Club Cup.\nFu, anche, sede dell'edizione 2019 del World Relays, competizione ufficiale di atletica leggera a staffette.\nLo stadio appartiene al comune di Yokohama e ha un club residente, la formazione calcistica dello Yokohama F\u00b7Marinos.\nStoria.\nL'idea dello stadio affonda le radici negli anni ottanta, allorquando la citt\u00e0 di Yokohama mise in cantiere, nel 1984, la progettazione di un parco multiservizi lungo le rive del fiume Tsurumi.\nI primi progetti partirono nel 1992 e lo stadio nel 1994.\nLo stadio, inaugurato il , cost\u00f2 circa 60,3 miliardi di yen (circa 460 milioni di euro al cambio 2021) e, con i suoi posti, era l'impianto sportivo pi\u00f9 capiente del Paese.\nFu prevista una pista d'atletica regolamentare da a 9 corsie e un sistema di riscaldamento del prato con tubature d'acqua calda poste a sotto il piano di gioco.\nL'interno dello stadio vide realizzate altre strutture accessorie, tra le quali piscine per bambini profonde , una per relax per adulti da di profondit\u00e0, una da idromassaggio da e altre.\nIl primo appuntamento internazionale nell'appena inaugurato stadio fu la Coppa Kirin 1998, quell'anno tenutosi in forma di triangolare, del quale Yokohama ospit\u00f2 la gara del contro la ; tre anni pi\u00f9 tardi ospit\u00f2 la Confederations Cup 2001, competizione che anticipava il mondiale di calcio che si sarebbe tenuto 12 mesi pi\u00f9 tardi in Giappone e Corea del Sud; Yokohama accolse la semifinale del torneo tra e e la successiva finale, in cui la ebbe la meglio sui nipponici per 1-0 con un goal di Patrick Vieira.\nUn anno pi\u00f9 tardi ivi fu di scena il campionato mondiale di calcio nippo-coreano, che vide impegnato lo stadio in 4 incontri (2 della fae a gironi, una semifinale e la finale) per un totale complessivo di circa spettatori; nella gara per il titolo si affrontarono e , prima d'allora mai incrociatesi nel mondiale nonostante i sette titoli complessivi all'epoca vantati; la vittoria arrise ai verdeoro sudamericani con il punteggio di 2-0 ottenuto grazie a una doppietta di Ronaldo.\nA fine XX secolo erano attivi in citt\u00e0 due club calcistici, Yokohama Marinos e Yokohama Fl\u00fcgels; la federazione ne decise nel 2000 l'accorpamento con il nome di Yokohama F\u00b7Marinos e assegn\u00f2 l'International Stadium al nuovo club quale impianto interno.\nDopo il campionato mondiale eredit\u00f2 dallo stadio Olimpico di Tokyo la disputa della Coppa Intercontinentale che ivi si tenne per 3 stagioni consecutive fino alla sua soppressione nel 2004 e all'unificazione con la coppa del mondo per club FIFA, la finale della cui edizione 2005 si tenne ancora a Yokohama: in tale occasione i brasiliani del sconfissero 1-0 gli inglesi del per 1-0.\nDal precedente la citt\u00e0 di Yokohama aveva un accordo con la casa automobilistica Nissan per la cessione dei diritti di \"naming\" dell'impianto, cos\u00ec rinominato \"Nissan Stadium\" dietro corrispettivo quadriennale di circa 470 milioni di yen (circa 3,6 milioni di euro) all'anno.\nAl 2021 sono 8 le finali di coppa del mondo per club accolte nello stadio internazionale di Yokohama, la pi\u00f9 recente nel 2016 tra il e la formazione giapponese del .\nNel 2009 fu assegnata al Giappone l'organizzazione della .\nYokohama non faceva parte originariamente delle citt\u00e0 destinate ad accogliere il torneo, perch\u00e9 l'interesse era per il costruendo, ma ancora non realizzato, stadio olimpico di Tokyo.\nQuando fu evidente che detta struttura non sarebbe mai stata completata in tempo utile per la competizione, lo stadio di Yokohama fu ripescato e financo designato come sede della gara di finale per il titolo.\nNel corso della competizione mondiale Yokohama ospit\u00f2, oltre alla finale, anche tre incontri della fase a gironi e le due semifinali.\nVi era previsto anche il \"big-match\" del girone C tra e che, tuttavia, fu annullato e dichiarato 0-0 a causa del rischio sicurezza costituito dal tifone Hagibis, che batteva la costa meridionale del Paese e aveva gi\u00e0 provocato le prime alluvioni e morti durante lo svolgimento del torneo.\nIl , davanti a spettatori, il si laure\u00f2 campione del mondo battendo 32-12 l'; in tale data lo stadio di Yokohama divenne la seconda struttura sportiva al mondo ad avere ospitato la finale delle due massime competizioni mondiali di calcio e di rugby a 15; prima di esso soltanto lo Stade de France, costruito nello stesso periodo e sede della finale mondiale di calcio 1998 e di rugby 2007 (singolarmente con gli stessi due attori dello stadio giapponese, Inghilterra e Sudafrica).\nPochi mesi prima lo stadio aveva anche ospitato la sua prima grande manifestazione di atletica leggera, l'edizione 2019 del World Relays, competizione a squadre nazionali riservata a staffette.\nNel 2021 fu una delle sedi del torneo calcistico, sia maschile che femminile, dei Giochi olimpici di Tokyo, rinviati di un anno per via della pandemia di COVID-19 che ferm\u00f2 nel 2020 tutte le attivit\u00e0 sportive internazionali.\nOspit\u00f2 complessivamente 12 incontri (8 del torneo maschile e 4 di quello femminile) incluse entrambe le finali per la medaglia d'oro, in cui prevalse 2-1 sulla tra gli uomini e il sulla ai rigori tra le donne.\nAnche durante il torneo olimpico, cos\u00ec come durante la Coppa del Mondo di rugby, fu usato il nome \"International Stadium Yokohama\" privo di riferimenti commerciali.\nRealizzazione.\nLo stadio, iniziato nel 1994, fu ultimato a dicembre 1997.\nCapace all'epoca di posti, fu costruito su un'area golenale del vicino fiume Tsurumi: per evitare danni da possibili alluvioni il campo di gioco fu realizzato sopraelevato di circa rispetto al piano della riva, grazie a riporti di sabbia su cui giace il tappeto erboso.\nLo stadio, opera degli studi d'architettura Matsuda Hirata e Tohuata ed edificato dal costruttore edile Takenaka, \u00e8 realizzato in cemento precompresso e assemblato in sito.\nIl tetto, che copre circa i due terzi dei posti a sedere, non fu realizzato con la tecnica della piattaforma provvisoria da mantenere in opera per il tempo necessario l'edificazione della copertura, perch\u00e9 tale soluzione avrebbe impedito i lavori all'interno dello stadio.\nFu altres\u00ec deciso di sospendere il tetto ad alcuni tralicci messi in opera appositamente per la durata dei lavori, il che permise di lavorare in parallelo sia sul tetto che sulle gradinate, accorciando di circa due mesi i tempi di realizzazione."}
{"id": "554621", "revid": "17654", "url": "https://it.wikipedia.org/wiki?curid=554621", "title": "Venere in astrologia", "text": ""}
{"id": "554624", "revid": "144796", "url": "https://it.wikipedia.org/wiki?curid=554624", "title": "Agust\u00edn Fern\u00e1ndez Mu\u00f1oz", "text": "Biografia.\nInfanzia.\nMu\u00f1oz nacque a Taranc\u00f3n nella provincia di Cuenca nella Nuova Castiglia. Suo padre era concessionario di un \"estanco\" o ufficio per la vendita del tabacco del monopolio di Stato.\nMatrimonio con la Reggente di Spagna.\nMu\u00f1oz si arruol\u00f2 nella guardia reale e richiam\u00f2 l'attenzione della regina. Secondo una versione, si distinse fermando i cavalli imbizzarriti della sua carrozza; secondo un'altra versione, non fece altro che raccogliere il suo fazzoletto; \u00e8 stata altres\u00ec fornita una terza e scandalosa spiegazione della sua fortuna. Quello che \u00e8 certo \u00e8 che la regina lo spos\u00f2 privatamente, poco dopo la morte di suo marito Ferdinando VII il 29 settembre 1833.\nRendendo noto il proprio matrimonio, Maria Cristina avrebbe dovuto abbandonare la reggenza, ma le sue relazioni con Mu\u00f1oz erano perfettamente conosciute da tutti. Quando il 13 agosto 1836 i soldati di turno al palazzo d'estate, La Granja, si ribellarono e obbligarono la reggente a concedere una costituzione, si diffuse l'idea, ancorch\u00e9 sbagliata, che essi vinsero la sua riluttanza sequestrando Mu\u00f1oz, il quale veniva chiamato il suo \"guapo\" o \"fancy man\", e minacciando di fucilarlo. Quando nel 1840 la regina trov\u00f2 la propria posizione insostenibile e lasci\u00f2 il paese, Mu\u00f1oz fugg\u00ec con lei e il matrimonio fu pubblicato; dopo la cacciata di Baldomero Espartero nel 1843, la coppia torn\u00f2.\nRiconoscimento pubblico del matrimonio.\nNel 1844, la regina Isabella II, che nel frattempo era stata riconosciuta in et\u00e0 di regnare, approv\u00f2 il matrimonio della madre, che fu celebrato pubblicamente. Mu\u00f1oz fu nominato duca di Riansares e Cavaliere dell'Ordine del Toson d'Oro. Da Luigi Filippo, re di Francia, fu fatto duca di Mont-Morot e gli fu attribuita la Gran croce della Legion d'Onore.\nFintantoch\u00e9 sua moglie non fu espulsa definitivamente dalla Spagna dai moti rivoluzionari del 1854, si racconta in modo credibile che il duca si era dedicato ad accumulare una fortuna considerevole tramite concessioni ferroviarie e giudiziose speculazioni in borsa. Non ebbe alcuna ambizione politica e si dice che avesse rifiutato persino la corona dell'Ecuador. Tutte le fonti concordano nel fatto che non era soltanto attraente, ma anche gentile ed educato. Mor\u00ec cinque anni prima di sua moglie in esilio a Le Havre, l'11 settembre 1873.\nFigli.\nMu\u00f1oz e Maria Cristina ebbero diversi figli:"}
{"id": "554629", "revid": "123713894", "url": "https://it.wikipedia.org/wiki?curid=554629", "title": "Guardie ecologiche volontarie", "text": "Le guardie ecologiche volontarie (GEV), in Italia, sono cittadini che mettono a disposizione il loro tempo, svolgendo funzioni di tutela del territorio, fanno capo e sono regolamentate dalle Regioni.\nLa prima norma a menzionare tali soggetti fu in Lombardia con la legge regionale 29 dicembre 1980 n. 105. In molte regioni rientrano nell'apparato della protezione civile.\nCaratteri generali.\nEsse svolgono gratuitamente un servizio per la tutela dell'ambiente, sono istituite e regolamentate da leggi regionali, hanno funzioni di polizia amministrativa, esercitando i relativi atti di accertamento, in servizio sono pubblici ufficiali. Inoltre le guardie che hanno acquisito anche la nomina nella materia ittica hanno funzioni, in tale materia, di polizia giudiziaria. A differenza delle guardie volontarie delle associazioni (ambientali, zoofile, caccia e pesca, agricole), sono regolamentate da leggi regionali, e generalmente sono alle dipendenze delle amministrazioni locali (come in Piemonte e Lombardia), in altri casi e a seconda di quanto disposto dalle leggi regionali che le istituiscono, possono essere costituite in associazioni di volontariato.\nRequisiti per nomina.\nPer diventare guardie ecologiche volontarie bisogna essere maggiorenni, cittadini italiani o cittadini di uno Stato membro dell'Unione europea, e nello specifico possedere i requisiti richiesti per ottenere il decreto rilasciato dall'ente di operativit\u00e0. \u00c8 necessario seguire un corso formativo della durata di circa tre mesi e superare un esame abilitante.\nIl servizio non \u00e8 retribuito e non d\u00e0 luogo ad un rapporto di lavoro con l'ente pubblico gestore. \u00c8 previsto l'obbligo di prestare un minimo di ore di servizio mensile, che pu\u00f2 variare da regione a regione in quanto non esiste un univoco regolamento.\nRegioni italiane in cui \u00e8 attivo il servizio.\nLe regioni italiane che hanno attivato il servizio di vigilanza ecologica sono le seguenti:\nPur prevedendo le medesime funzioni, le modalit\u00e0 organizzative regionali del servizio di vigilanza ecologica presentano spesso notevoli differenze. Le GEV della Regione Emilia-Romagna sono organizzate in associazioni provinciali convenzionate con gli enti pubblici mentre nella regione Lombardia e Piemonte le GEV sono coordinate direttamente dalle amministrazioni locali ed inquadrate in raggruppamenti integrati nei parchi regionali, comunit\u00e0 montane, province e comuni capoluogo di provincia. La Regione Toscana adotta una formula mista e le rimanenti regioni possiedono una organizzazione pi\u00f9 simile alla Lombardia e Piemonte.\nPiemonte.\nLe GEV in Piemonte sono state istituite dalla Legge regionale 2 novembre 1982, n. 32 - Norme per la conservazione del patrimonio naturale e dell'assetto ambientale. La GEV \u00e8 una guardia giurata su nomina del Prefetto per la vigilanza e custodia dei beni ambientali e giuridicamente riveste la funzione di\npubblico ufficiale ai sensi dell\u2019art. 357 c.p., esercitando una pubblica funzione. \u00c8 quindi chiamata a diffondere i principi di tutela ambientale e a far rispettare la L.R. 32/1982 e le altre leggi e regolamenti che prevedono espressamente il concorso delle G.E.V. nella vigilanza o nell'attivit\u00e0 di accertamento per le violazioni amministrative relative alla materia ambientale (Abbandono e combustione rifiuti, Accensione di fuochi ed abbruciamenti, Percorsi fuoristrada e parcheggi in prati e aree agricole, Tutela della flora spontanea e della cotica erbosa superficiale, Raccolta dei prodotti del sottobosco, funghi e tartufi, Tutela di alcune specie di fauna minore formica rufa, gamberi, anfibi e chiocciole), fatto salvo l\u2019obbligo di segnalare all'Autorit\u00e0 giudiziaria eventuali reati (anche non riguardanti strettamente la vigilanza in materia ambientale) dei quali venga a conoscenza.\nSono presenti ad Alessandria, Asti, Biella, Cuneo, Novara, Verbano Cusio Ossola e nella Citt\u00e0 Metropolitana di Torino.\nNormativa di competenza delle GEV del piemonte nell'ambito territoriale di competenza (Province o Citt\u00e0 metropolitana):\nNella Citt\u00e0 Metropolitana di Torino sono pubblici ufficiali con funzioni di polizia amministrativa e polizia giudiziaria, definite dalle leggi di competenza e dalle specializzazioni. \nSono suddivisi in gruppi specializzati di Vigilanza Ecologica, Vigilanza Ittica, Vigilanza Venatoria, Vigilanza Zoofila, Protezione Civile e Attivit\u00e0 Didattica.\nDispongono di una Sala Operativa dove si possono segnalare illeciti in materia Ambientale, Ittico-Venatoria, Zoofila, chiedere interventi per animali selvatici feriti, e informazioni al Numero Verde 800 167761\nLombardia.\nIn Lombardia le GEV attualmente in servizio sono circa 2.061 (al 15 gennaio 2020), delle quali 246 sono guardie ecologiche onorarie e 52 hanno un'et\u00e0 compresa tra gli 80 e 85 anni. Nella sola citt\u00e0 di Milano le GEV in servizio sono (al 5 maggio 2017) 188 (al 10 Giugno 2021, 179), di cui 143 uomini e 45 donne . Le GEV in Lombardia prestano servizio in 62 enti organizzativi, suddivisi in 18 parchi regionali, 21 comunit\u00e0 montane, 9 province, 1 Citt\u00e0 metropolitana (Milano), 7 comuni capoluoghi di provincia e 6 raggruppamenti di Comuni. Le GEV operano in un territorio di ben 24 parchi regionali, 66 riserve naturali regionali con 33 monumenti naturali, 242 siti Natura 2000, 105 parchi locali di interesse sovracomunale e la cui gestione \u00e8 affidata a 85 soggetti diversi, 3 riserve naturali statali, 193 siti di importanza comunitaria e 67 zone di protezione speciale. Dall'entrata in vigore della legge alla fine del 2010 hanno seguito i corsi in quasi quindicimila persone, la commissione regionale ha esaminato 8.000 candidati, di cui ne ha dichiarati idonei circa 6.300. Il servizio volontario di vigilanza ecologica \u00e8 stato istituito dalla legge regionale n\u00b0 105 del 29 dicembre 1980, quando la questione ambientale stava prendendo forma.\nLa normativa oggetto del lavoro delle guardie ecologiche volontarie in Lombardia \u00e8 la seguente:\nLe GEV in Lombardia collaborano con le autorit\u00e0 competenti per le operazioni di pronto intervento e di soccorso in caso di emergenza o di disastri di carattere ecologico.\nEmilia-Romagna.\nLe guardie giurate ecologiche volontarie della Regione Emilia-Romagna (LR 23/1989) sono cittadini che hanno frequentato appositi corsi di formazione. Superato l'esame diventano guardie particolari giurate ed hanno il compito di verificare che le leggi poste a tutela dell'ambiente vengano rispettate. Possono redigere verbali di accertata violazione sulla base dei quali viene erogata dagli organi competenti una sanzione amministrativa. Hanno l'obbligo di informare l'autorit\u00e0 giudiziaria di ogni fatto di rilevanza penale. Promuovono inoltre informazione ambientale ed aiutano gli organi competenti nella protezione civile.\nLa L.R. 23/1989 istitutiva del servizio prevede, per le GEV, poteri di accertamento in materia di:\nIn Emilia-Romagna sono costituite in raggruppamenti provinciali coordinati a livello regionale dalla FEDERGEV Emilia-Romagna o dal Servizio di Vigilanza Ambientale (SVA) di Legambiente.\nPuglia.\nIn Puglia le GEV sono state istituite con legge regionale della Puglia n. 10 del 28-7-2003. Successivamente \u00e8 stato emanato il Regolamento n. 4 del 30-3-2006 (regolamento organizzativo del servizio volontario di vigilanza ecologica).\nLa selezione delle GEV e il loro servizio \u00e8 svolto sotto il coordinamento organizzativo delle Provincie. Con delibera di Consiglio n. 55/2013, la Provincia di Lecce ha regolato nel dettaglio l'organizzazione del servizio GEV, predisponendo uno schema di convenzione tra Provincia e associazioni di GEV e dividendo il territorio provinciale in macroaree, ai fini di un capillare controllo ambientale.\nCollegamenti esterni.\n\"Le pagine sulle GEV, con documenti istituzionali e legislazione\""}
{"id": "554632", "revid": "15756", "url": "https://it.wikipedia.org/wiki?curid=554632", "title": "XPDL", "text": "L'XPDL (\"XML Process Definition Language\") \u00e8 un linguaggio di markup ideato per la definizione dei processi di lavoro, standardizzato dalla WFMC (\"WorkFlow Management Coalition\"). Per processo di business si intende l'insieme di operazioni che servono per implementare un'idea e portarla alla sua realizzazione utilizzando le risorse (umane e fisiche) all'interno di un'azienda.\nL'XPDL \u00e8 tratto dall'XML e definisce uno schema standard per la rappresentazione di un processo di business attraverso un \"workflow\". L'obiettivo di tale standardizzazione \u00e8 quello di fornire un punto di riferimento unico per la rappresentazione dei processi di lavoro e per garantire l'interoperabilit\u00e0 tra le applicazioni software che gestiscono tali processi."}
{"id": "554636", "revid": "33689", "url": "https://it.wikipedia.org/wiki?curid=554636", "title": "Epson HX-20", "text": "L'Epson HX-20 pu\u00f2 essere considerato il primo computer portatile vero e proprio.\nFu presentato nel novembre 1981, ma le vendite iniziarono nel 1983.\nHa le dimensioni di un foglio A4 e pesa circa 1,6\u00a0kg. \u00c8 dotato di tastiera, un display LCD da 120x32 pixel, una piccola stampante ad aghi (simile a quelle delle calcolatrici da tavolo); \u00e8 alimentato da accumulatori nichel-cadmio.\nIl processore \u00e8 un Two Hitachi con velocit\u00e0 0,7\u00a0MHz, presenta nel retro una porta RS-232 per la stampante.\nEra l'unico sistema a quel tempo a essere dotato di un registratore a microcassette. Il registratore a nastro poteva essere sostituito da una cartuccia ROM.\n\u00c8 oggi considerato un oggetto di grande valore tra gli appassionati di retrocomputing."}
{"id": "554643", "revid": "1100311", "url": "https://it.wikipedia.org/wiki?curid=554643", "title": "Gianluca Berti", "text": "Durante la sua carriera ha vestito la maglia di diciassette societ\u00e0 calcistiche diverse.\nHa partecipato all'edizione 2014 del calcio storico fiorentino.\nCarriera.\nGiocatore.\nDopo convincenti stagioni passate in Serie C tra e (1986-1991), debutta in Serie A con la maglia del il 20 novembre 1991 in Milan-Genoa 1-1. In quella stagione collezioner\u00e0 7 presenze in campionato, subendo 13 gol. Dotato di una grande struttura fisica, ma ancora con delle lacune tecniche, il giocatore gioca il campionato successivo in Serie B, con la maglia del , disputando un'ottima annata nel ruolo di titolare.\nNel 1993 viene richiamato dal Genoa, per coprire le spalle all'esperto Stefano Tacconi; qui gioca 15 partite subendo 18 gol. Nella stagione 1994-1995 Berti ricomincia dalla Serie B, questa volta con la maglia dell', per poi trasferirsi l'anno successivo al , dove non viene riconfermato alla fine della stagione nonostante le buone prestazioni offerte nel corso dell'annata. Nell'estate 1996 il portiere torna per la terza volta al Genoa, ma questa volta solo per un breve periodo: infatti, dopo appena 5 partite di Serie B, giocate da titolare, a ottobre viene ceduto alla , alla ricerca di un portiere da affiancare a uno tra Giovanni Cervone e Giorgio Sterchele.\nAlla fine, dopo un breve periodo da terzo portiere, a partire sar\u00e0 Sterchele, destinazione . Berti riesce anche a giocare 3 partite di campionato sul finale di stagione. Nel 1997-1998 si registra il passaggio alla , neo-retrocessa in Serie B, e nel 1998-1999 \u00e8 ancora campionato cadetto, questa volta nelle file del .\nNel 1999, all'et\u00e0 di 32 anni, Berti torna in Toscana per vestire i colori dell', con il quale disputa quattro stagioni, l'ultima delle quali in Serie A (31 presenze e 42 gol subiti nella stagione 2002-2003 in Serie A).\nIl 2003 vede il ritorno del portiere al Palermo, dove colleziona 42 presenze e 35 reti subite ottenendo da protagonista la promozione in Serie A.\nMemorabili i rigori parati a Lu\u00eds Oliveira nel derby di Sicilia (Catania 0-2 Palermo) e a Igor Protti (Palermo 4-1 Livorno).\nIl 31 agosto 2004 viene ceduto al , dove \u00e8 come secondo di S\u00e9bastien Frey in Serie A: dopo pochi mesi e una sola presenza in campo, a gennaio 2005 il portiere si accasa al , che a fine stagione decide di non prolungargli il contratto.\nNel 2005-2006 Berti torna all'Empoli, fresco di una nuova promozione in Serie A, prima di passare, a gennaio 2006, alla . Durante la permanenza in viola, scende in campo una sola volta, chiuso dal pi\u00f9 giovane Bogdan Lobon\u021b.\nNel giugno 2006 firma un contratto annuale con la , dove totalizza 11 presenze.\nNel luglio 2007 Berti passa al : l'esperienza romagnola, segnata da frequenti infortuni, termina gi\u00e0 nel gennaio 2008, con il trasferimento al dove viene confermato anche per la stagione 08/09, con il ruolo di riserva. Lasciato il calcio professionistico nel 2009, Berti continua a giocare, firmando un contratto annuale con il Jolly Montemurlo, compagine neo-promossa nell'Eccellenza Toscana.\nDirigente.\nIl 20 giugno 2017 diventa il nuovo direttore generale della Carrarese.\nStatistiche.\nPresenze e reti nei club.\n\"Statistiche aggiornate al 30 giugno 2010.\""}
{"id": "554648", "revid": "1318658", "url": "https://it.wikipedia.org/wiki?curid=554648", "title": "Arrondissement di Argenteuil", "text": "L\"arrondissement\" di Argenteuil \u00e8 una suddivisione amministrativa francese, situata nel dipartimento della Val-d'Oise e nella regione dell'\u00cele-de-France.\nComposizione.\nL\"arrondissement\" di Argenteuil raggruppa 7 comuni in 7 cantoni:"}
{"id": "554656", "revid": "1305887", "url": "https://it.wikipedia.org/wiki?curid=554656", "title": "Jor-El", "text": "Jor-El \u00e8 un personaggio dei fumetti DC Comics, creato da Jerry Siegel e Joe Shuster.\nStoria.\nFiglio di Seg-El (della nobile casata degli El) e Nyssa-Vex e nativo del pianeta Krypton, Jor-El \u00e8 stato un influente e illuminato membro del Consiglio di Governo del suo pianeta nonch\u00e9 uno dei suoi pi\u00f9 famosi scienziati.\nProprio grazie alle sue competenze \u00e8 il primo, assieme alla moglie Lara, a rendersi conto che il pianeta, a causa dell'alterazione del suo nocciolo alla ricerca di fonti di energia, era sull'orlo del collasso, ma le sue teorie vengono ridicolizzate da tutta la comunit\u00e0 scientifica; sempre grazie alla sua visione democratica e tollerante riesce a convincere il Consiglio a non giustiziare il generale Zod e i suoi fedelissimi dopo il mancato colpo di Stato ma solo a relegarli nella zona fantasma.\nImpossibilitato a lasciare Krypton, Jor-El decide di lanciare nello spazio una piccola astronave che salvi dall'imminente catastrofe il suo neonato figlio, Kal-El: la navicella raggiunger\u00e0 la Terra, il piccolo verr\u00e0 adottato dai coniugi Kent e col tempo diverr\u00e0 il paladino noto come Superman. Avr\u00e0 poi modo di interagire col figlio, sebbene siano passati molti anni dalla sua morte, grazie all'inserimento della sua coscienza nel cristallo da cui trarr\u00e0 origine la fortezza della solitudine.\nPoteri e abilit\u00e0.\nPrima di morire, Jor-El era uno scienziato molto oculato, un genio capace di inventare e applicare tecnologie estremamente avanzate. Aveva scoperto un piano parallelo di esistenza che chiam\u00f2 la Zona Fantasma e invent\u00f2 un dispositivo con il quale poteva essere inserito, che chiam\u00f2 il Proiettore per la Zona Fantasma. Trasfer\u00ec addirittura la sua coscienza e la pi\u00f9 completa conoscenza kryptoniana nei cristalli che aveva inviato insieme al figlio. Era anche un filosofo e mentore dotato.\nAltri media.\nAnimazione.\nJor-El \u00e8 stato doppiato da Christopher McDonald nella serie animata \"Le avventure di Superman\"."}
{"id": "554657", "revid": "1318658", "url": "https://it.wikipedia.org/wiki?curid=554657", "title": "Arrondissement di Pontoise", "text": "L\"arrondissement\" di Pontoise \u00e8 una suddivisione amministrativa francese, situata nel dipartimento della Val-d'Oise e nella regione dell'\u00cele-de-France.\nComposizione.\nL\"arrondissement\" di Pontoise raggruppa 117 comuni in 17 cantoni:"}
{"id": "554658", "revid": "765341", "url": "https://it.wikipedia.org/wiki?curid=554658", "title": "K. W. Jeter", "text": "Biografia.\nLaureato in sociologia all'Universit\u00e0 di San Francisco, prima di diventare scrittore ha lavorato anche come assistente sociale.\n\u00c8 stato un amico intimo di Philip K. Dick, che tuttora considera il suo maestro spirituale.\nVive a Las Vegas, Nevada, con la moglie Geri.\nCarriera letteraria.\nFamoso, inizialmente, soprattutto per i suoi romanzi dell'orrore, K.W. Jeter \u00e8 stato poi riconosciuto come un importante autore di fantascienza. Il suo primo romanzo, pubblicato in Canada, \u00e8 \"Seeklight,\" del 1975. Nel 1979 Jeter ha scritto un seguito de \"La macchina del tempo\" di Wells intitolato \"La notte dei Morlock\" (\"Morlock Night\").\nProbabilmente il suo romanzo pi\u00f9 controverso \u00e8 \"Dr. Adder\" (scritto nel 1972 ma rimasto inedito fino al 1984), una storia con echi dickiani e con sovrabbondante violenza.\n\"L'ospite\" (\"Dark Seeker\", 1987) \u00e8 invece una storia dell'orrore ispirata al tema degli allucinogeni.\n\"Le macchine infernali\" (\"Infernal Devices\") del 1987 \u00e8 un romanzo steampunk, un filone narrativo di cui lo stesso Jeter avrebbe inventato il nome quell'anno e di cui fa parte a buon diritto anche \"La notte dei Morlock\". Si tratta di romanzi che, pur essendo tipicamente fantascientifici e sfruttando temi classici come il viaggio nel tempo e l'invenzione prodigiosa, fanno riferimento ai capostipiti del genere - Wells, Verne, Conan Doyle - per immergersi con ironia nel mondo vittoriano che gener\u00f2 quelle fantasie archetipali."}
{"id": "554660", "revid": "125930", "url": "https://it.wikipedia.org/wiki?curid=554660", "title": "Inerranza biblica", "text": ""}
{"id": "554663", "revid": "1318658", "url": "https://it.wikipedia.org/wiki?curid=554663", "title": "Arrondissement di Sarcelles", "text": "L\"arrondissement\" di Sarcelles \u00e8 una suddivisione amministrativa francese, situata nel dipartimento della Val-d'Oise e nella regione dell'\u00cele-de-France.\nComposizione.\nL\"arrondissement\" di Sarcelles raggruppa 61 comuni in 15 cantoni:"}
{"id": "554665", "revid": "6923", "url": "https://it.wikipedia.org/wiki?curid=554665", "title": "Cao Wei", "text": "Il regno Cao Wei (, 220-265) fu uno dei regimi che controllarono la Cina durante il periodo dei Tre Regni.\nLe origini.\nNell'anno 184 d.C. la Cina fu sconvolta da una rivolta di natura religiosa, nota come \"rivolta dei Turbanti Gialli\". Il regno, fino ad allora sotto la dinastia Han, vacill\u00f2. Da questo caos emersero grandi condottieri, tra cui C\u00e1o C\u0101o (cinese: \u66f9\u64cd, pinyin: C\u00e1o C\u0101o) e i due cugini Xiahou Dun e Xiahou Yuan, che si riunirono per difendere il paese e la dinastia imperiale da questa ribellione.\nDopo la sconfitta riportata dai Turbanti Galli e la morte del loro leader, Zhang Jiao per malattia, vi fu un momento di tregua per la Cina. Il caos scoppi\u00f2 di nuovo nel 190. Il consigliere dell'imperatore Dhong Zhuo prese il potere e proclam\u00f2 la tirannia, ma uno dei pochi uomini ancora fedeli all'imperatore, Yuan Shao, assieme ad altri condottieri, fra cui Cao Cao, diede vita a una coalizione per contrastare il tiranno.\nLo scontro principale si svolse nella battaglia del cancello di Hu Lao: non si sa molto su come si svolse lo scontro a cui parteciparono grandi condottieri (tra cui Lu Bu, Guan Yu, Sun Jian e C\u00e1o C\u0101o), ma alla fine Dong Zhuo fu costretto alla ritirata. Fu poi assassinato dal figlio adottivo L\u00fc Bu e dall'ancella Diao Chan.\nWei riusc\u00ec intanto ad annettersi anche il territorio nei pressi di Chang Han. E cos\u00ec, il sogno di C\u00e1o C\u0101o di unificare la Cina sotto la sua dinastia sembr\u00f2 prendere piede. Nel 200, le mire espansionistiche di C\u00e1o C\u0101o sulla piana centrale andarono a urtare con quelle di Yuan Shao. Lo scontro decisivo si ebbe nella battaglia di Guandu (200), dove Yuan Shao assal\u00ec le forze di C\u00e1o C\u0101o, subendo per\u00f2 gravi perdite. Si ritir\u00f2 (probabilmente a Bei Ping) e mor\u00ec di malattia.\nLa piana centrale era ora sotto il dominio di C\u00e1o C\u0101o, che controllava tutta la parte settentrionale della Cina, che per\u00f2 non comprendeva il deserto del Gobi. Proprio mentre il regno di Wei stava per essere riconosciuto ufficialmente dalla dinastia Han, C\u00e1o C\u0101o mor\u00ec di malattia (220).\nSul trono di Wei sal\u00ec il figlio di C\u00e1o C\u0101o, Cao Pi (pronunciato Tsao Pi), che fu il primo imperatore di Wei, e dal fidato consigliere Sima Yi. Il regno dur\u00f2 a lungo e fu prospero.\nStoria.\nDurante il declino della dinastia Han, la parte settentrionale della Cina pass\u00f2 sotto il controllo di C\u00e1o C\u0101o, segretario imperiale dell'ultimo imperatore Han. Nel 213, ricevette il nome di \u2018'Wei Gong'\u2019 (Duca di Wei) e annesse dieci citt\u00e0 al suo territorio. Questa area venne chiamata \u2018'Stato di Wei'\u2019.\nA quel tempo, la parte meridionale della Cina era gi\u00e0 divisa in due aree controllate da due signori della guerra (il Regno di Shu e il Regno di Wu).\nNel 216, C\u00e1o C\u0101o fu promosso \"Wei Wang\" (Principe/Re degli Wei).\nNel 220, C\u00e1o C\u0101o mor\u00ec e suo figlio Cao Pi gli succedette al titolo di Wei Wang e divenne segretario imperiale. L'anno dopo, Cao Pi afferr\u00f2 il trono imperiale e proclam\u00f2 la fondazione della dinastia Wei, ma Liu Bei del Regno di Shu immediatamente contest\u00f2 la sua ascesa al trono, e Sun Quan del Regno Wu segu\u00ec il suo esempio nel 222.\nIl regno Wei conquist\u00f2 il Regno di Shu nel 263. Poco dopo, nel 265, la dinastia Wei venne rovesciata dall'ultimo segretario imperiale, Sima Yan, nipote di Sima Yi, che fond\u00f2 la dinastia J\u00ecn.\nLa capitale del regno Wei fu posta a Luoyang.\nFigure importanti.\nFigure importanti del regno Wei furono:"}
{"id": "554669", "revid": "122466632", "url": "https://it.wikipedia.org/wiki?curid=554669", "title": "Generale Zod", "text": "Il generale Zod (\"General Zod\"), il cui vero nome \u00e8 Dru-Zod, \u00e8 un personaggio dei fumetti DC Comics; \u00e8 uno dei peggiori nemici di Superman. \u00c8 un kryptoniano che venne imprigionato nella Zona fantasma da Jor-El. Zod \u00e8 collocato al trentesimo posto nella classifica \"Top 100 Comic Book Villains of all time\" (in lingua italiana \u00abI migliori 100 cattivi dei fumetti di tutti i tempi\u00bb) secondo IGN.\nCompare, oltre che nei fumetti, anche in trasposizioni cinematografiche e serie televisive.\nZod nella Silver age.\nDru-Zod, o semplicemente Zod, era in origine uno dei criminali kryptoniani intrappolati nella Zona fantasma. Apparve per la prima volta nel numero 283 di \"Adventure Comics\" (aprile 1961).\nUn tempo Direttore Militare del Centro Spaziale kryptoniano Zod conobbe Jor-El quando era un aspirante scienziato. Tent\u00f2 invano di impossessarsi di Krypton creando un esercito di robot. Fu condannato all'esilio perpetuo nella zona fantasma.\nZod fu liberato per la prima volta da Kal-El quando era ancora Superboy e tent\u00f2 invano di conquistare la Terra grazie ai poteri acquisiti grazie al sole giallo. Zod fu di nuovo rispedito nella Zona fantasma da cui scappa occasionalmente.\nVersioni successive di Zod.\nDopo che \"Crisi sulle Terre infinite\" riscrisse la maggior parte della storia dell'universo DC e dei suoi personaggi fu inizialmente stabilito che l'unico kryptoniano sopravvissuto all'esplosione di Krypton sarebbe stato Superman. Di conseguenza, sebbene l'unicit\u00e0 di Kal-El sia stata in seguito smentita, le quattro differenti incarnazioni del Generale Zod che sono apparse da allora hanno origini diverse dall'originale.\nNew 52.\nNel nuovo rilancio della serie a fumetti la storia di Zod \u00e8 stata modificata. I genitori di Zod erano due scienziati, quando era un ragazzo lui e i suoi genitori andarono in un deserto kriptoniano alla ricerca di nuove forma di vita, ma la loro nave fu attaccata da alcune creature e quindi rimasero bloccati nella giungla. I genitori del ragazzo vennero uccisi dagli animali selvaggi, mentre lui riusc\u00ec a salvarsi, sopravvivendo da solo per un anno intero nella giungla, finch\u00e9 non venne salvato da Jor-El e suo fratello Zor-El. Divenuto un uomo, Zod fece carriera nell'esercito, diventando un ufficiale molto rispettato, raggiungendo il grado di generale. Zod sviluppa un odio per la razza aliena dei Char, quindi ne crea uno artificialmente e lo scatena contro i kriptoniani, cos\u00ec da avere un pretesto per dichiarare guerra, ma Jor-El scopre l'inganno, e denuncia il generale alle autorit\u00e0. Zod fu giudicato colpevole e, insieme alla sua complice Faora, venne segregato nella zona fantasma.\nMolti anni dopo, a causa di un fenomeno misterioso, la zona fantasma si indebolisce, e Zod riesce a scappare, atterrando sulla Terra, nel deserto del Sahara. Zod comincia a manifestare i tipici poteri che il Sole giallo dona alla sua razza, e uccide dei viaggiatori. Superman lo affronta e Zod capisce subito che l'uomo d'acciaio in realt\u00e0 \u00e8 Kal-El, il figlio di Jor-El. Superman lo imprigiona nella Fortezza della Solitudine.\nPoteri e abilit\u00e0.\nCome tutti i kriptoniani anche Zod ottiene dei poteri straordinari quando viene esposto al Sole giallo della Terra, ovvero volo, vista calorifica, vista telescopica, vista microscopica, vista a raggi x, super forza, super resistenza, invulnerabilit\u00e0, super velocit\u00e0 e super udito. Il punto debole di Zod, come per Superman, \u00e8 la kryptonite, cio\u00e8 la roccia rimasuglio del suo pianeta d'origine. Essendo un soldato \u00e8 un ottimo stratega, nonch\u00e9 ben addestrato nel combattimento corpo a corpo: infatti \u00e8 stato uno dei pochi personaggi al di fuori di Doomsday che sia riuscito a spezzare le ossa a Superman.\nAltri media.\nTelevisione.\nIl generale Zod appare nella ultima puntata della quinta stagione, e nella prima della sesta stagione della serie televisiva \"Smallville\". Alla fine dell'episodio \"L'Oracolo\" Clark legge un messaggio in kryptoniano che dice \u00abZod sta tornando\u00bb. Nell'episodio successivo, \"Dimensione fantasma\", Jor-El rivela che Zod fu imprigionato nella Dimensione fantasma per aver commesso dei crimini che hanno causato la distruzione di Krypton. Il corpo di Zod venne distrutto, privato di ogni potere e rinchiuso in una navicella impenetrabile, che a sua volta venne rinchiusa nella Dimensione fantasma per prevenire una sua eventuale fuga e di conseguenza per arrivare sulla Terra necessitava di prendere possesso del corpo di un essere umano, e per trovarlo chiede l'aiuto di Brainiac. Il corpo prescelto alla fine fu quello di Lex Luthor, che confin\u00f2 Clark Kent nella Dimensione fantasma. Nel primo episodio della sesta stagione, \"Zod\", Clark riesce a scappare dalla Dimensione fantasma grazie all'aiuto di una kryptoniana, anche lei imprigionata l\u00ec. Tornato sulla Terra Clark affronta Zod e riesce a imprigionarlo nuovamente nella Dimensione fantasma. Quando il fantasma computerizzato di Zod, viene scacciato dal corpo di Lex, si pu\u00f2 notare che il suo volto ha le fattezze di quello di Terence Stamp.\nNell'ottava stagione si scopre che Doomsday (Davis Bloome) \u00e8 stato creato per ordine suo e di sua moglie Faora.\nRitorna nella nona stagione, interpretato da Callum Blue. Questa versione \u00e8 differente dalla precedente, non ha il grado di generale bens\u00ec di maggiore ed \u00e8 molto pi\u00f9 giovane. Questo perch\u00e9 \u00e8 un clone di quello originale, frutto di un esperimento di Jor-El fatto vent'anni prima della distruzione di Krypton con il sangue dei pi\u00f9 valorosi soldati di Kandor. Jor-El, per prevenire la minaccia che avrebbero rappresentato i superpoteri che avrebbero avuto sulla Terra, ha corrotto con la kryptonite blu (che toglie i poteri dei kryptoniani sotto il sole giallo) la sfera all'interno della quale erano presenti i campioni di sangue che avrebbero poi generato i cloni, alla morte di Bloome. Per questo motivo i kandoriani, compresi Zod e Jor-El, sono privi dei loro poteri: l'obiettivo di Zod \u00e8 quindi quello di riappropriarsene per instaurare un dominio. Per questo motivo decide di supportare Tess Mercer (la quale diventer\u00e0 la sua amante) nella costruzione di una struttura ad energia solare che permetterebbe ai kandoriani di riappropriarsi dei loro poteri. Clark, che attraverso i ricordi di Lois ha visto un futuro in cui la sua opposizione a Zod ha causato l'avvento di una tirannia kryptoniana, decide allora di tentare un approccio amichevole. Nella 14\u00aa puntata della nona stagione, Clark si trova a dover salvare Zod (in fin di vita a causa di uno sparo), dato che era l'ultimo desiderio espresso dal padre Jor-El (Julian Sands) prima di morire, si trafigge quindi la mano con una punta fatta di Kryptonite e fa cadere una goccia del suo sangue nel foro del proiettile, donando la vita a Zod e, di conseguenza, anche i suoi poteri. Verso la fine della serie inizia a farsi chiamare Generale dai suoi soldati. Nel penultimo episodio uccide il clone di sua moglie Faora che lui considerava una traditrice, ma si pente quando scopre che lei \u00e8 incinta dello stesso Zod. Nell'ultimo episodio della nona stagione Clark si ritrova a dover combattere Zod, abbandonato dal suo esercito a causa della morte di Faora, e grazie al libro di Rao a mandarlo in un altro pianeta salvando la Terra. Il personaggio del Generale Zod riapparir\u00e0 alla fine della decima stagione, sempre interpretato da Callum Blue, incarcerato nella Zona Fantasma, dove vengono portati Oliver Queen/Freccia Verde e Clark, che scoprono che Zod ha il totale dominio sugli Zoner e che lo spirito del Generale Zod visto nella sesta serie si \u00e8 fuso con il corpo del giovane clone, grazie all'aiuto della potente forza oscura Darkseid. Zod vuole far combattere Oliver e Clark, fino alla morte, per vendicarsi e per eliminare l'unico che potrebbe fermare Darkseid. Il Generale tenta di convertire Oliver alla sua causa, usando le sue debolezze contro di lui. Poi, mentre tenta di finire Clark, i due strappano il cristallo dal collo di Zod e lo usano per tornare sulla Terra. Tornati a casa, Clark e Oliver distruggono il cristallo, cio\u00e8 la chiave di accesso alla Zona, e lasciando Zod intrappolato \"per sempre\".\nNella serie animata di \"Superman\" dell'universo del DCAU, Zod \u00e8 stato fuso con la figura di Jax-Ur, per quanto somigli molto di pi\u00f9 al generale piuttosto che allo scienziato kyptoniano. Jax-Ur e sua sorella Mala (basata di pi\u00f9 su Ursa e Faora) tentarono di rovesciare il Consiglio planetario di Krypton, ma furono fermati da Jor-El e il Consiglio band\u00ec i due fratelli usurpatori nella Dimensione fantasma. Molti anni dopo, quando Superman e il Professor Hamilton stavano studiando il proiettore della Dimensione fantasma, Mala riesce a chiedere ai due di farla uscire, in quanto sono finiti da molto tempo i suoi anni di pena. Superman la rilascia, mostrandole anche come la luce del Sole giallo garantisca a loro dei poteri sovrumani e le offre un posto come assistente per la lotta al crimine. Tuttavia, Mala si rivela violenta usando i suoi metodi e, origliando di come Superman e Hamilton si pentano di averla fatta uscire dalla Zona Fantasma, Mala libera suo fratello e distrugge il proiettore dopo averci chiuso dentro Superman. Superman, grazie a Lois e Hamilton si libera, e rispedisce i due fratelli nella Dimensione fantasma. Qualche tempo dopo, Jax-Ur e Mala, trovano uno squarcio per il mondo esterno dai pressi di un buco nero e sono salvati in extremis da una civilt\u00e0 pacifica e tecnologicamente avanzata come Krypton (i due gli daranno il nome di Nuova Krypton). Offrendo a loro le nozioni della tecnologia Kryptoniana, Mala e Jax-Ur salgono al potere del pianeta, trasformandolo in una fabbrica di armi per invadere la Terra e vendicarsi su Superman, il quale, studiando il buco nero, giunge nella Nuova Krypton e inizialmente si felicit\u00e0 della loro (apparente) riabilitazione, nonostante la mano pesante sul loro governo, ma poi scopre del loro vero obbiettivo, e nella lotta che segue dai pressi del buco nero, Mala e Jax-Ur cadono al suo interno, morendo."}
{"id": "554674", "revid": "1318658", "url": "https://it.wikipedia.org/wiki?curid=554674", "title": "Arrondissement di La Roche-sur-Yon", "text": "L\"arrondissement\" di La Roche-sur-Yon \u00e8 una suddivisione amministrativa francese, situata nel dipartimento della Vandea e nella regione dei Paesi della Loira.\nComposizione.\nL\"arrondissement\" di La Roche-sur-Yon raggruppa 92 comuni in 11 cantoni:"}
{"id": "554678", "revid": "834", "url": "https://it.wikipedia.org/wiki?curid=554678", "title": "Coagulopatia da consumo", "text": ""}
{"id": "554679", "revid": "1318658", "url": "https://it.wikipedia.org/wiki?curid=554679", "title": "Arrondissement di Les Sables-d'Olonne", "text": "L\"arrondissement\" di Les Sables-d'Olonne \u00e8 una suddivisione amministrativa francese, situata nel dipartimento della Vandea e nella regione dei Paesi della Loira.\nComposizione.\nL\"arrondissement\" di Les Sables-d'Olonne raggruppa 83 comuni in 11 cantoni:"}
{"id": "554687", "revid": "721104", "url": "https://it.wikipedia.org/wiki?curid=554687", "title": "Giunto strutturale", "text": "Il giunto strutturale, nell'ambito dell'ingegneria civile \u00e8 l'interruzione della continuit\u00e0 di un'opera.\nTale distacco si rivela talvolta indispensabile:\nUn giunto strutturale ben progettato consente un movimento sufficiente delle parti oscillanti consentendo alla struttura di rimanere illesa dal sisma.\nUn giunto \u00e8 a volte mascherato da un coprigiunto, realizzato in vari modi, a seconda del tipo di struttura e di esigenze estetiche, impiantistiche o strutturali.\nPer esigenze strutturali, si usa talvolta il neoprene che conferisce elasticit\u00e0 al giunto ed ammortizza le sollecitazioni di picco in modo efficace."}
{"id": "554690", "revid": "2084998", "url": "https://it.wikipedia.org/wiki?curid=554690", "title": "Punto e virgola", "text": "Il punto e virgola \u00e8 un segno di interpunzione formato dalla congiunzione di un punto e di una virgola posti graficamente in verticale l'uno sopra l'altra. Nella lettura, corrisponde ad una pausa di valore intermedio tra quella pi\u00f9 lunga del punto fermo e quella breve della virgola.\nUtilizzo.\nIl punto e virgola indica la fine del concetto espresso nella frase al cui termine si trova il segno di interpunzione in questione; tale concetto si ricollega alla pi\u00f9 grande idea di cui tratta l'intero periodo. Il punto e virgola non indica perci\u00f2 n\u00e9 la fine dell'idea generale (come farebbe il punto), n\u00e9 la continuazione del concetto minore (che costituisce il ruolo della virgola), ma qualcosa di intermedio tra queste due funzioni. Questo segno risulta perci\u00f2 utile nei periodi lunghi e complessi, ricchi di ramificazioni difficili da controllare. Un uso collegato \u00e8 quello, per esempio, all'interno di un inciso tra parentesi, dove il punto fermo generalmente non si usa.\nUn secondo frequente utilizzo del punto e virgola consiste nel porlo alla fine di ciascun elemento di un elenco puntato, dove il punto fermo intenderebbe una forte divisione concettuale tra gli stessi e obbligherebbe alla maiuscola iniziale nel punto successivo.\nNell'ortografia del greco e dello slavo ecclesiastico, il punto e virgola \u00e8 invece utilizzato in luogo del punto interrogativo per indicare una domanda.\nLa storia del punto e virgola.\nL'utilizzo moderno del punto e virgola inizi\u00f2 attorno ai primi del Cinquecento per opera del celebre stampatore italiano Aldo Manuzio, inventore inoltre del \"carattere corsivo\". In seguito il suo utilizzo si estese fino alla curia romana dove, per volere dello stesso papa Pio IV, il figlio di Aldo Manuzio apr\u00ec una stamperia. \nDiverso era il significato del \"punto e virgola\" nel greco antico: poteva avere la funzione dei moderni due punti oppure, a seconda che la frase presentasse una interrogativa o esclamativa, di un punto interrogativo o esclamativo. Nel greco moderno, invece, ha solo la funzione del punto interrogativo.\nInformatica.\nIn diversi linguaggi di programmazione, in particolare quelli della famiglia del C, segnala la fine di un'istruzione; in Pascal separa fra loro le varie componenti elementari di un programma; in altri linguaggi, come il Lisp e derivati, denota un commento.\nNella posta elettronica il punto e virgola \u00e8 utilizzato per elencare in modo distintivo gli indirizzi di pi\u00f9 destinatari all'interno dei campi predisposti dal client di posta.\nAltri utilizzi.\nIl Project Semicolon (Progetto Punto e Virgola) utilizza il punto e virgola come simbolo per la sua campagna anti-suicidio. Il significato di tale simbolo, secondo l'organizzazione, \u00e8 legato al fatto che il punto e virgola viene utilizzato dall'autore quando egli avrebbe potuto terminare una frase ma ha invece deciso di non farlo. Con questa analogia si intende che l'autore \u00e8 l'individuo e la frase \u00e8 la propria vita. "}
{"id": "554691", "revid": "44403", "url": "https://it.wikipedia.org/wiki?curid=554691", "title": "Modello di Leontief", "text": ""}
