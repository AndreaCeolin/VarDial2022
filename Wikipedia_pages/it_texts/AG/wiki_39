{"id": "564858", "revid": "729019", "url": "https://it.wikipedia.org/wiki?curid=564858", "title": "Kornet", "text": "Il Kornet (nome in codice NATO: AT-14 Spriggan) \u00e8 un missile anticarro russo. Sostituto dell'AT-5 Spandrel (\"9M113 Konkurs\"), con guida laser a fascio, gittata massima di 5,5\u00a0km e oltre 1100 - 1200\u00a0mm di perforazione di acciaio dopo il superamento di un'eventuale protezione reattiva. Si \u00e8 detto che esso abbia avuto parte nella Guerra d'Iraq del 2003, essendo parte dell'arsenale siriano, ma non se ne sono trovate prove. Idem per la successiva Guerra del Libano.\nCaratteristiche.\nProgettato nel recente 1994 dalle industrie Volsk per rimpiazzare lo AT-4 Spigot (\"9M111 Fagot\") il \"Kornet\" \u00e8 un ATGM (\"Anti Tank Guided Missile\", missile anticarro guidato) di seconda generazione; \u00e8 stato costruito appositamente per occuparsi delle nuove corazzature ERA (armatura reattiva/esplosiva) ma pu\u00f2 essere usato in funzione antiuomo o contro fortificazioni senza problemi.\nPresenta un apparato di lancio da terra del tutto simile allo Spigot, con tubo di lancio e postazione di controllo annessa dotata di sistemi di rilevazione e puntamento.\nIl missile \u00e8 a testata HEAT in tandem con una capacit\u00e0 penetrativa di circa 1200\u00a0mm dopo l'ERA: inutile dire che una penetrazione del genere risulta letale nella quasi totalit\u00e0 degli impieghi anticarro. Il raggio si aggira sui 5\u00a0km.\nLa testata pu\u00f2 anche essere di tipo FAE (termobarica) con risultati ancora pi\u00f9 letali, soprattutto verso l'equipaggio del carro e in impieghi antiuomo.\nIl sistema di puntamento \u00e8 sempre di tipo SACLOS ovvero l'addetto si dovr\u00e0 occupare solo di individuare il bersaglio mentre il direzionamento sar\u00e0 gestito in automatico via filo; sebbene nei precedenti sistemi i russi avessero preferito una guida IR sul bersaglio, il Kornet ne possiede una laser con approccio diretto all'orizzonte visivo.\nL'apparato di lancio si presenta pi\u00f9 sofisticato di quello del precedente Spigot in quanto presenta periscopi (8x) IR che permettono al lanciatore di operare anche in condizioni di scarsa luminosit\u00e0.\nDerivazioni.\nOltre al suo utilizzo \"portatile\" su un tripode ne \u00e8 stata ricavata una versione montata sul un derivato del IFV BMP-3 (veicolo corazzato di trasporto truppe).\nQuesto lanciatore avrebbe la capacit\u00e0 di trasportare 16 kornet.\nUn'altra versione chiamata Kliver riadatta il sistema Kornet-E in una torretta di 4 missili montabile su veicoli corazzati leggeri (quali BMP-1) o navi di pattuglia.\nTra il giugno e il luglio del 2012 il Ministro della Difesa della Repubblica Islamica, Brigadier Generale Ahmad Vahidi, ha dichiarato che le industrie per la Difesa di Teheran hanno iniziato la produzione in massa di un nuovo tipo di missile anticarro SACLOS chiamato \"Dehlaviyeh\"; dai primi dettagli trapelati \u00e8 risultato che l'arma \u00e8 una copia migliorata dagli Iraniani proprio del 'Kornet' russo che l'Iran ha probabilmente ricevuto dalla Siria.\nUtilizzi operativi.\nLa vendita di questi dispositivi, in contrasto alla consuetudine russa, \u00e8 stata fortemente limitata nel tempo.\nSi sospett\u00f2 la loro presenza nelle forze armate irachene durante l'operazione Iraqi Freedom del (2003) dove avrebbero distrutto due carri americani M1 Abrams e un trasporto M2/M3 Bradley, nonostante studi recenti abbiano invece dimostrato l'ipotesi del fuoco amico.\nNel conflitto israelo-libanese del 2006 ci sono state diverse segnalazioni, da parte delle forze armate israeliane dell'uso di questa arma da parte di Hezbollah contro carri armati Merkava.\nL'immatricolazione di alcuni lanciatori, catturati dall'esercito israeliano, sembrerebbe dimostrarne l'appartenenza a un lotto di Kornet-E venduto dalla Russia alla Siria. A seguito di questi fatti Israele invi\u00f2 una delegazione ufficiale in Russia per chiedere chiarimenti. Nonostante secche smentite iniziali, il governo russo ha poi promesso controlli pi\u00f9 severi per quanto riguarda i traffici di armi di fabbricazione russa.\nUn M1 Abrams americano fu distrutto da un missile Kornet sparato dai terroristi dello Stato Islamico durante la battaglia per la liberazione di Mossul (ottobre 2016)."}
{"id": "564860", "revid": "193446", "url": "https://it.wikipedia.org/wiki?curid=564860", "title": "Societ\u00e0 Italiana Ernesto Breda per Costruzioni Meccaniche", "text": "La Societ\u00e0 Italiana Ernesto Breda per Costruzioni Meccaniche, dal 1952 trasformata in Finanziaria Ernesto Breda S.p.A., \u00e8 stato un importante gruppo italiano del XX secolo che operava nei settori metalmeccanico (costruzioni ferroviarie, aerei civili e militari, autocarri, motociclette, macchine utensili, macchine agricole e per l'edilizia), siderurgico, metallurgico, navale e armiero.\nIn seguito alla progressiva dismissione delle partecipazioni statali in Italia, numerose aziende provenienti da tale gruppo mantennero in seguito il marchio Breda.\nSettori di attivit\u00e0.\nAeronautica.\nLa produzione di aerei inizi\u00f2 nel primo dopoguerra e dur\u00f2 fino a tutta la seconda guerra mondiale con esemplari prevalentemente orientati al settore militare.\nArmiero.\nAnche tale settore fu fortemente condizionato dagli eventi bellici del XX secolo che comportarono significative commesse da parte delle forze armate italiane.\nLa produzione era focalizzata principalmente su armamento leggero, con fucili e fucili mitragliatori con relativi proiettili, pur non mancando alcuni modelli di cannoni.\nMateriale ferroviario.\nNutrita e diversificata fu la produzione di veicoli ferroviari, con esemplari prodotti su disegno delle imprese committenti e con progetti sviluppari in proprio, fra i quali spiccava il cosiddetto \"Elettrotreno\", considerato per molti anni fiore all'occhiello delle ferrovie italiane e motivo di orgoglio nazionale e il suo discendente \"Settebello\".\nAltre produzioni.\nLa Finanziaria Ernesto Breda fond\u00f2 negli anni sessanta alcune societ\u00e0 specializzate in specifiche produzioni, con particolare riguardo agli insediamenti nel mezzogiorno d'Italia, anche mediante la creazione dell\"'INSUD - nuove iniziative per il Sud\", societ\u00e0 di promozione di attivit\u00e0 industriali nel mezzogiorno costituita pariteticamente con la Cassa per il Mezzogiorno:\nStoria.\nOrigini.\nL'azienda fu fondata a Milano nel 1886 dall'ingegnere padovano Ernesto Breda, che aveva rilevato la Cerimedo &amp; C., societ\u00e0 meccanica e ferroviaria milanese ubicata lungo il naviglio della Martesana a Milano altres\u00ec nota come \"Elvetica\". La Breda oper\u00f2 inizialmente quale societ\u00e0 in accomandita semplice con il nome di Ing. Ernesto Breda e C.\nNel 1891, con la vincita della gara per la fornitura di 22 locomotive alle ferrovie rumene, l'azienda entrava nel mercato europeo delle locomotive fino allora dominato dalle industrie tedesca ed inglese. Intanto, pur senza perdere di vista l'obiettivo della specializzazione dello stabilimento in tale, la necessit\u00e0 di assicurarsi una continuit\u00e0 di lavoro ed insieme la volont\u00e0 di non perdere il contatto con settori produttivi affini ed in espansione spinsero l'azienda ad intraprendere altre iniziative. Vennero assunte anche forniture di carri e carrozze per ferrovie e tranvie e, previsto l'intensificarsi ed il meccanizzarsi delle lavorazioni agricole, vennero messe in produzione dal 1894 locomobili e trebbiatrici.\nNel 1895 nel concorso a premi al merito industriale, istituito dal governo italiano nel 1895, alla Breda venne conferita la grande medaglia d'oro con diploma d'onore, unica corrisposta fra le centoventitr\u00e9 industrie meccaniche concorrenti.\nLo stabilimento di Milano nel 1895 aveva raggiunto un'area di 35.617\u00a0m\u00b2, dei quali 24.730 erano coperti, area che nel 1900 era diventata di 45.000 e 35.000\u00a0m\u00b2 coperti. Anche l'occupazione era passata dai 400 dipendenti del 1887 ai 2.000 nel 1889, poi, superato un periodo di crisi ai primi del '90, nel 1895 aveva raggiunto di nuovo gli 800 dipendenti. Lo stesso, prima dell'avvio e del trasferimento di alcune lavorazioni, comprendeva ben venti reparti che andavano dalla sala dei modellisti all'officina costruzione carri ferroviari, alla torneria bossoli e cannoni, alla fonderia ghisa, con un totale di 631 macchine operatrici, escluse quelle dell'attrezzeria. Nel 1897 il Regio Istituto lombardo di scienze e lettere assegnava alla Breda il premio Brambilla.\nNel 1899 grazie a importanti commesse estere, e con l'apporto di capitali della Banca Commerciale Italiana l'azienda venne trasformata in societ\u00e0 anonima, con la denominazione di Societ\u00e0 Italiana Ernesto Breda per Costruzioni Meccaniche (SIEB). L'attivit\u00e0 principale rimaneva quella di produzione di locomotive, che beneficiava delle commesse pubbliche per lo sviluppo della rete ferroviaria nazionale, ma l'azienda operava in molte altre lavorazioni meccaniche, come la fucinatura di pezzi metallici, la produzione di caldaie, macchine utensili e macchine agricole.\nAgli inizi del Novecento l'espansione dell'attivit\u00e0 rese necessario un ampliamento dello stabilimento; la Breda cerc\u00f2 nel 1900 di ottenere dal comune di Milano la cessione di un tratto di via Bordoni lungo la quale sorgeva il preesistente stabilimento. La richiesta provoc\u00f2 un vivace dibattito nel consiglio (1901) tra gli amministratori comunali e gli industriali milanesi. Nel 1903 per\u00f2 la Breda acquistava terreni edificabili nei comuni di Niguarda e di Sesto San Giovanni. I nuovi stabilimenti, i cui lavori di costruzione furono avviati nel 1903, vennero completati circa sette anni dopo.\nL'acquisto dei terreni e l'inizio dei lavori per le nuove officine spinsero la Breda a ricorrere, nel 1904, all'emissione di obbligazioni per lire 4.000.000 curata, come le altre successive operazioni finanziarie della societ\u00e0, dalla Banca Commerciale Italiana. Il trasferimento nelle nuove officine permise nel 1907 la realizzazione di un progetto riorganizzativo di notevole importanza per quel tempo, con la separazione amministrativa dei tre stabilimenti di Milano, Sesto S. Giovanni e Niguarda coordinati da una direzione generale centrale. Nel 1908 la societ\u00e0 festeggiava la consegna della millesima locomotiva costruita nelle proprie officine, la 68100 delle Ferrovie dello Stato, poi S.685.600, conservata nel museo Leonardo da Vinci di Milano&lt;ref name=\"tiscalinet.it/lingo/685.htm\"&gt;Locomotiva Gr. S 685.600.&lt;/ref&gt;.\nLe produzioni belliche e il Ventennio.\nLo scoppio della prima guerra mondiale comport\u00f2 la necessit\u00e0 di convertire gli impianti alle commesse belliche, che si rivelarono importanti per lo sviluppo della Breda, annoverata sin da subito fra le pi\u00f9 importanti industrie impegnate in campo aperto nel conflitto, attraverso le produzioni di accumulatori d'aria per la marina, di bombe, cannoni, mortai, proiettili e aeroplani da combattimento su licenza. Ma la difficolt\u00e0 di reperire materie prime come l'acciaio e macchine utensili spinse l'azienda alla costruzione di una propria acciaieria interna. Questo port\u00f2 a notevoli difficolt\u00e0 di riconversione nel dopoguerra, superate grazie alla scelta di focalizzarsi sulla fabbricazione di armi leggere presso lo stabilimento di Brescia e di aeroplani, anche per le pattuglie acrobatiche del Regio Esercito Italiano, nelle sedi del Milanese.\nNel 1917 viene inaugurato il centro di ricerca e formazione, l'Istituto Scientifico Tecnico Ernesto Breda, che nel corso del XX secolo si afferm\u00f2 come uno dei pi\u00f9 importanti centri di ricerca nazionali nel campo della metallurgia.\nNei primi mesi del 1918 vennero ordinati alla Breda 600 Caproni Ca.45 ma a causa della fine della guerra ne uscirono dalle officine solo 102 esemplari.\nAlla morte di Ernesto Breda il controllo della SIEB pass\u00f2 in eredita al figlio Giovanni Breda, che nomin\u00f2 amministratore della societ\u00e0 Guido Sagramoso. Accanto alla sezione aeronautica fu potenziata ben presto quella ferroviaria, frutto delle nuove numerose commesse ricevute da importanti compagnie del trasporto, relative alla fornitura di carrozze, ma soprattutto di locomotive elettriche, per le quali la Breda risult\u00f2 essere uno dei primi costruttori a livello nazionale. Parallelamente, durante il corso degli anni venti, l'azienda si impegn\u00f2 a rilanciare la produzione metallurgica, registrando una costante crescita delle attivit\u00e0 nel campo della siderurgica civile.\nLa grande depressione del 1929 colp\u00ec duramente tutte le economie nazionali e con esse la Breda, che solo alla fine degli anni venti, ricorrendo a un prestito obbligazionario sul mercato statunitense riusc\u00ec a superare definitivamente le difficolt\u00e0 finanziarie. Nel 1933, Giovanni Breda usc\u00ec completamente dal capitale azionario dell'azienda ed il totale rilancio della societ\u00e0 avvenne solo verso la met\u00e0 degli anni trenta, in concomitanza con i preparativi per la guerra d'Etiopia. In questa fase la Breda si aggiudic\u00f2 numerose commesse di armamenti, mezzi speciali e autocarri (il modello Breda 51 \"Dovunque\") da parte dell'Esercito Italiano.\nNel 1936 fu solennemente presentato l\"'Elettrotreno FS ETR 200\", motivo di orgoglio nazionale a quei tempi e considerato fra i pi\u00f9 bei treni in circolazione in Europa; tanto che Benito Mussolini decise di inviarne uno in esposizione alla Fiera Mondiale di New York, dove fu accolto con grande interesse tra i visitatori, ma senza alcun ordine da qualche paese estero. Il 20 luglio 1939 l'esemplare 212, condotto dal macchinista Alessandro Cervellati, stabil\u00ec un record tra le citt\u00e0 di Firenze e Milano, con la velocit\u00e0 massima di 203\u00a0km/h raggiunta nel tratto fra Pontenure e Piacenza. Sempre nel 1936 la Breda acquis\u00ec le Officine Ferroviarie Meridionali, azienda aeronautica e ferroviaria del Napoletano, che fu ribattezzata IMAM, aumentando la capacit\u00e0 produttiva in campo aeronautico. Inoltre, visto l'importante aumento delle linee filoviarie in numerosi centri urbani italiani, soprattutto dalla seconda met\u00e0 degli anni trenta, la SIEB decise di entrare nel mercato dei mezzi filoviari, allestendo a richiesta alcune serie di filobus.\nAllo scoppio del secondo conflitto mondiale la sezione siderurgica della Breda arriv\u00f2 a sfornare fino a 150 tipi di acciai speciali, da impiegare anche nella produzione di armamenti e mezzi militari, come autoblindo (modello Breda 501), autocannoni (90/53 su Breda 52), cacciabombardieri e trattori d'artiglieria (TP40-61). Senza dimenticare i prodotti navali realizzati su commissione della Regia marina italiana al Cantiere navale di Marghera, che proprio in questo periodo raggiunse l'apice delle sue attivit\u00e0.\nDurante le grandi incursioni aeree - tra il 1942 e il 1944 - le fabbriche della Breda, in particolare dell'area Milanese, furono oggetto di pesanti bombardamenti e tra quelle pi\u00f9 coinvolte dall'ondata degli scioperi che precedettero e seguirono la caduta del governo Mussolini nel 1943.\nIl secondo dopoguerra.\nTerminata la guerra la Breda si ritrov\u00f2 nuovamente in condizioni di dover affrontare una difficile riconversione alle produzioni di pace, con gli impianti gravemente danneggiati e una situazione occupazionale e finanziaria davvero compromessa. Lo Stato intervenne in aiuto della societ\u00e0 mediante il Fondo per l'Industria Meccanica (FIM), istituito con decreto dell'8 settembre 1947, per sostenere l'industria meccanica, ma le strutture produttive dell'azienda risultavano fortemente sovradimensionate rispetto agli sbocchi di mercato dei propri prodotti. Negli anni della ricostruzione la Breda fu impegnata nel difficile compito di riavviare le proprie attivit\u00e0 e risanare la grave situazione finanziaria.\nNel 1947 il Cantiere navale di Marghera viene trasformato in societ\u00e0 per azioni con la ragione sociale Cantiere navale Breda SpA, pur sempre controllato dalla SIEB; successivamente, nel 1950, l'intero pacchetto azionario passer\u00e0 al FIM.\nPer far fronte alle esigenze di vagliare nuovi abiti produttivi nei settori civili, la Breda accanto alle attivit\u00e0 tradizionali tent\u00f2 la strada di cimentarsi in questi anni anche nella costruzione di ciclomotori, con il modello \"Breda da 65\" comunemente detto \"Bredino\", che per\u00f2 non ebbe successo tanto da compromettere nel breve l'iniziativa commerciale; mentre conobbe maggior fortuna la ripresa delle attivit\u00e0 nel campo della fabbricazione delle macchine utensili, dei motori industriali e della vendita delle macchine agricole e movimento terra.\nNel 1951, a seguito dell'approfondirsi della crisi dell'azienda, l'avvocato Pietro Sette venne nominato commissario straordinario dal FIM, con l'incarico di procedere al riassetto del complesso industriale; tale fondo, diventato proprietario di pi\u00f9 del novanta per cento del capitale sociale della Breda, procedette ad un rapido risanamento e a una completa riorganizzazione del gruppo, cedendo il ramo aeronautico IMAM alla Aerfer della Finmeccanica, mentre la restante parte della Breda aeronautica con sedi al Nord a Milano, Bresso, Cinisello Balsamo e Sesto S. Giovanni fu chiusa.\nL'epoca della Finanziaria.\nLa profonda riforma del 14 luglio 1952 port\u00f2 alla trasformazione della Breda nella forma di una holding, la Finanziaria Ernesto Breda (Finbreda o anche FEB) quotata in Borsa; le sezioni di produzione si costituirono conseguentemente in societ\u00e0 per azioni controllate dalla stessa.\nNel 1955 la Breda Motori unific\u00f2 la sua attivit\u00e0 con la Isotta Fraschini, costituendo cos\u00ec una nuova azienda che assunse la denominazione di Isotta Fraschini e Motori Breda, trasferendo tutta la produzione di motori industriali a Saronno.\nNel 1959 la Breda Siderurgica fu ceduta alla Finsider. Sempre nello stesso anno la Breda Elettromeccanica e Locomotive venne divisa in due societ\u00e0 distinte: Breda Elettromeccanica e Breda Termomeccanica e Locomotive, quest'ultima poi rinominata Breda Termomeccanica. Dando seguito allo sviluppo di un nutrito gruppo di mezzi tranviari e ferroviari, tra cui i gloriosi elettrotreni \"ETR 250 Arlecchino\" e \"ETR 300 Settebello\", vanto delle Ferrovie dello Stato Italiane.\nNon in grado di ripagare i propri debiti con il FIM, nel 1962 la Breda costitu\u00ec il nucleo intorno a cui fu creato l'Ente partecipazioni e finanziamento industrie manifatturiere (EFIM), una nuova holding delle Partecipazioni statali di cui fu seguita la logica: furono cos\u00ec intraprese numerose iniziative industriali, soprattutto nel Mezzogiorno d'Italia, anche in settori lontani dall'originario campo di attivit\u00e0. Parallelamente, nell'arco del decennio, la societ\u00e0 entr\u00f2 nel mercato dei prodotti per l'energia nucleare in ambito civile, costituendo nelle aree industriali tra Milano e Sesto S. Giovanni un vero e proprio reparto per l'approntamento di reattori nucleari, gestito dalla Breda Termomeccanica, il quale per\u00f2 dovette fare i conti con le problematiche di accettazione della tecnologia energetica a livello nazionale, tanto da venire presto ridimensionato e ceduto alla Ansaldo, quindi alla Mangiarotti Nuclear, fino alla definitiva chiusura.\nIl settore pi\u00f9 strategico della Finbreda rimaneva comunque quello dei sistemi di difesa, grazie all'acquisizione, avvenuta nel 1973, della Oto Melara. La Finbreda costitu\u00ec per anni un polo dell'industria militare alternativo a quello gestito dall'IRI. Grazie alla costituzione del consorzio Inbus nel 1977, con la collaborazione delle aziende De Simon, Sicca e Sofer, la Breda torn\u00f2 ad essere protagonista nella seconda met\u00e0 degli anni settanta delle sfide per la costruzione di mezzi di trasporto su gomma, espressamente per il trasporto pubblico locale, con numerose commesse di autobus e filobus, principalmente destinate alle grandi citt\u00e0 italiane, giungendo in tempi successivi a ottenere il controllo della societ\u00e0 Carrozzeria Menarini di Bologna.\nGli anni ottanta portarono ad un progressivo ridimensionamento delle varie branche della ex Breda SpA, che furono coinvolte altres\u00ec nel dissesto finanziario dell'EFIM. La Breda Siderurgica una volta acquistata da ILVA chiuse del tutto, la Breda Fucine pass\u00f2 dai quasi 20.000 dipendenti degli anni sessanta a poco meno della met\u00e0; la stessa venne poi smembrata, privatizzata e ridotta a poche decine di occupati, rilevata nella quota restante delle sue attivit\u00e0 dalla Metalcam della Carlo Tassara. Il ramo di azienda specializzato nella produzione di valvole e raccordi petroliferi una volta ceduto dall'EFIM diede vita a una societ\u00e0 indipendente che prese il nome di Breda Energia (mantenendo sede legale e operativa nel comune di Sesto S. Giovanni), quello delle macchine utensili divenuto Breda Techint Macchine fu inglobato poi definitivamente nel gruppo Danieli, cessando ogni attivit\u00e0 industriale negli impianti milanesi.\nFine e liquidazione della societ\u00e0 FEB.\nIl Ministero del Tesoro, nel quadro della liquidazione dell'EFIM, pose la FEB in liquidazione coatta amministrativa con il decreto dell'11 marzo 1994, con cui furono nominati liquidatori Alberto Predieri (liquidatore dell'EFIM), Fabio Pulsoni e Franco Tosi. Un successivo decreto del 13 luglio nomina Alberto Bianchi al posto di Predieri.\nIl settore ferroviario, dei prodotti per il trasporto pubblico locale, dei motori industriali, oltre che dei sistemi di difesa furono ceduti a Finmeccanica. I piccoli azionisti della Finbreda, che era quotata in Borsa, persero i loro investimenti peraltro gi\u00e0 azzerati da pi\u00f9 di quattro anni, durante i quali il titolo era quotato a valore pressoch\u00e9 nullo.\nLe vaste aree lasciate libere progressivamente dalla Breda sin dai primi anni settanta tra Milano e Sesto S. Giovanni, a seguito dell'entrata in crisi della grande industria, furono interessate nel corso degli anni novanta e duemila dalla realizzazione di nuovi edifici residenziali, da nuove ditte, da strutture di logistica, da spazi commerciali, da alcune funzioni didattiche e di ricerca del nuovo polo universitario dell'Universit\u00e0 degli Studi di Milano-Bicocca, accanto a un'area conservata a memoria storico culturale dell'azienda il Parco archeologico industriale ex-Breda.\nNel 2000 la Newf\u00e9 acquista i crediti vantati da terzi verso la societ\u00e0, posta in liquidazione; nel 2007 la IntekCapital SpA, che nel frattempo incorpora la Newf\u00e9, acquista dall'EFIM in liquidazione la quota di maggioranza (51,835%) del capitale della Finanziaria Ernesto Breda SpA in liquidazione coatta amministrativa. Nel 2009 il Tribunale di Milano omologa la proposta di concordato e la FEB torna in bonis con la denominazione \"FEB - Ernesto Breda S.p.A.\".\nDal 2013 il bunker antiaereo degli ex stabilimenti tra Milano e Sesto S. Giovanni ospita una mostra fotografica permanente di 200 immagini che raccontano la storia della Breda e i prodotti della Seconda Guerra Mondiale. La rete di Musei del Gruppo \u00e8 gestita dal Fondo Ambiente Italiano in collaborazione con la Fondazione Leonardo.\nNel 2017 anche l'insegna che recava impresso a caratteri cubitali il nome dell'azienda in corrispondenza di quello che era il cancello principale di ingresso ad un delle pi\u00f9 grandi aree industriali milanesi simbolo del XX secolo, lungo viale Sarca, venne definitivamente rimossa.\nDati societari.\nAlla vigilia della seconda guerra mondiale, nel 1936, la Breda era un unico grande complesso integrato, la cui direzione generale, amministrativa e tecnica, nonch\u00e9 il reparto costruzione macchine industriali avevano sede a Milano, e che risultava articolato in otto sezioni:\nAlle stesse si aggiunse, nel 1941 la Sezione IX, Bombe e proiettili, con sede nell'allora Apuania.\nA seguito della trasformazione societaria attuata nel 1952, i nuclei produttivi ancora vitali dell'azienda con i relativi stabilimenti furono scorporati dalla Societ\u00e0 Italiana Ernesto Breda ed affidati a singole societ\u00e0 aventi piena autonomia giuridica. Vennero cos\u00ec costituite le societ\u00e0 possedute dalla capogruppo Finanziaria Ernesto Breda SpA:\nAll'interno dell'EFIM, oltre alla Finanziaria Ernesto Breda, erano operative le seguenti societ\u00e0:\nIn seguito alla cessione delle attivit\u00e0 EFIM il marchio Breda rimase in uso da numerose aziende che avevano ereditato impianti di produzione e portafoglio clienti:\nArchivio.\nL'archivio della Societ\u00e0 Italiana Ernesto Breda per Costruzioni Meccaniche \u00e8 confluito nella raccolta di documentazione della Fondazione ISEC di Sesto S. Giovanni, nel fondo omonimo (estremi cronologici:1921-1966)."}
{"id": "564861", "revid": "287204", "url": "https://it.wikipedia.org/wiki?curid=564861", "title": "John Charles Fields", "text": "Fu lui ad ideare la Medaglia Fields, importante riconoscimento che dal 1936 viene assegnata nel corso dei congressi quadriennali dell'International Mathematical Union (IMU), al pi\u00f9 a quattro giovani matematici, di et\u00e0 rigorosamente inferiore a 40 anni, che si sono distinti per contributi importanti nel campo della matematica.\nBiografia.\nJohn Charles Fields nacque il 14 maggio 1863 da Harriet Bowes e John Charles Fields, un negoziante di pelli che possedeva un'attivit\u00e0 commerciale al 32 di King Street West ad Hamilton in Ontario, e visse al 150 di King Street East a Hamilton. Rimase orfano di padre a soli undici anni. Frequent\u00f2 l'Hamilton Collegiate Institute, dove dimostr\u00f2 di essere un eccellente allievo e si diplom\u00f2 nel 1880.\nDopo aver lasciato l\"Hamilton Collegiate Institute\", Fields si iscrisse all'Universit\u00e0 di Toronto per studiare matematica. Il suo corso di studi non fu troppo facile, infatti sua madre mor\u00ec mentre era a met\u00e0 del suo percorso universitario. Nonostante ci\u00f2 egli aveva un eccellente media e si laure\u00f2 in matematica nel 1884, vincendo la medaglia d'oro per la matematica. Concluse i suoi studi negli Stati Uniti presso la Johns Hopkins University di Baltimora, dove nel 1887 Fields termin\u00f2 il suo dottorato con la tesi dal titolo \u201c\"Symbolic Finite Solutions and Solutions by Definite Integrals of the Equation dny/dxn = xmy\"\u201d(American Journal of Mathematics, 1886).\nFields fu nominato nel 1889 professore di matematica presso l'Allegheny College, una delle pi\u00f9 antiche scuole in Pennsylvania, ma, disilluso dallo stato della ricerca matematica, rassegn\u00f2 le dimissioni dopo tre anni per proseguire i suoi studi in Europa.\nDal 1892 al 1900 Fields studi\u00f2 a Parigi, Berlino e Gottinga con alcuni dei pi\u00f9 grandi matematici del tempo, tra cui Fuchs, Felix Klein, Frobenius, Hensel, Schwarz, Karl Weierstra\u00df, e Planck. Fu insignito della medaglia d'oro per la matematica a Berlino. A Parigi strinse amicizia con G\u00f6sta Mittag-Leffler, che lo accompagn\u00f2 per tutta la vita.\nQuesto lungo periodo di studio, che ha esercitato un influsso determinante sulla sua vita, \u00e8 stato reso possibile da una modesta rendita privata, combinata con abitudini di vita semplici.\nFields nel 1902 fu nominato docente presso l'Universit\u00e0 di Toronto, dove rimase fino alla sua morte, anche se ha spesso visitato l'Europa, dove egli conosceva molti capi di Stato. Ad esempio nel 1912 partecip\u00f2 a una cena del Re di Svezia.\nEgli divenne un professore associato nel 1905, prima di essere promosso professore emerito nel 1914. Nel 1923 fu promosso Professore ricercatore presso l'Universit\u00e0 di Toronto. L\u00ec lavor\u00f2 instancabilmente per aumentare la statura della matematica all'interno degli ambienti accademici. Ottenne un assegno di ricerca annuale di $ 75.000 con cui contribu\u00ec a creare il \"National Research Council\" del Canada e la \"Ontario Research Foundation\".\nRicerche.\nIl suo campo di ricerca privilegiato fu sulle funzioni algebriche. Nel 1906 pubblic\u00f2 un testo .\nIl lavoro del professor Fields sulle funzioni algebriche deve essere considerato l'organizzazione e lo sviluppo delle idee sul tema sviluppate precedentemente. In precedenza c'erano pochi riferimenti ai metodi di studio. Egli lavor\u00f2 per tutta la vita per uniformare le teorie precedenti e costruire una soddisfacente teoria dotata di completezza e genericit\u00e0. Il suo pi\u00f9 grande merito \u00e8 stato quello di formulare una trattazione completamente algebrica anche per risolvere problemi risolvibili in precedenza solo con l'intuizione geometrica.\nCongressi internazionali.\nFields eccelse comunque come organizzatore di eventi matematici.\nLa serie di Congressi Internazionali di Matematici iniziarono a Zurigo nel 1897, ma nessun congresso si svolse durante la prima guerra mondiale. Nel primo dopoguerra (1920) fu istituita, al congresso di Strasburgo, l'Unione Internazionale di Matematica al fine di organizzare i congressi matematici futuri, ma la Germania, l'Austria-Ungheria, la Bulgaria, la Turchia furono escluse a causa dell'esito del conflitto. Si dibatt\u00e9 molto sulla questione, molti ritenevano che la matematica non avrebbe dovuto essere sottoposta a pressioni politiche e che si doveva dare il benvenuto ai matematici di tutte le nazioni.\nNel 1922, Fields propose di tenere il congresso internazionale a Toronto, sotto gli auspici della International Mathematical Union. Egli fu in questa occasione un abile politico, e fu in grado di convincere molti oppositori dell'Unione a partecipare al Congresso di Toronto che ebbe grande successo. Fields trascorse vari mesi in Europa lavorando inesorabilmente per rendere il Congresso di Toronto possibile. Nel suo viaggio ottenne anche un finanziamento che permise di sostenere le spese di viaggio per l'America del Nord ai matematici europei e che sugger\u00ec l'idea di istituire un fondo.\nMedaglia Fields.\nFields \u00e8 ricordato per l'idea di concepire e istituire un fondo per una medaglia internazionale per coloro che si distinguono in campo matematico. Le proposte iniziali sono nate il 24 febbraio 1931. Era tutto pronto nel 1932 quando Fields si rec\u00f2 a Zurigo per presentare la sua proposta di Medaglie. Tuttavia inizi\u00f2 ad avere problemi di salute nel maggio del 1932, quando inizi\u00f2 a soffrire di problemi cardiaci. Pochi giorni prima della sua morte egli lasci\u00f2 le sue volont\u00e0 a Synge e un importo di $ 47000 da aggiungere ai fondi per le medaglie. Egli non visse abbastanza per partecipare al Congresso, ma le sue idee furono portate avanti dai suoi collaboratori. Approvata l'idea di Fields in occasione del Congresso Internazionale dei Matematici di Zurigo nel 1932, le prime Medaglie Fields sono state consegnate al Congresso successivo ad Oslo nel 1936. Esse sono state nominate \"Medaglie Fields\", nonostante il desiderio contrario del fondatore.\nLe Medaglie Fields sono assegnate a due matematici sotto i 40 anni di et\u00e0, ogni quattro anni al Congresso Internazionale dei Matematici. Queste condizioni sono state stabilite da Fields per riconoscere sia lavori completi, sia lavori potenzialmente importanti per uno sviluppo futuro. Si noti che il limite di et\u00e0 di 40 anni non \u00e8 esplicitamente dovuto a Fields. Le prime Medaglie Fields sono state assegnate a Lars Ahlfors e Jesse Douglas nel 1936. Non sono stati assegnati premi durante la seconda guerra mondiale, e poi a partire dal 1950 le medaglie sono state assegnate ogni quattro anni.\nUn premio di 15.000 dollari canadesi \u00e8 aggiudicato con ogni medaglia Fields, d'oro e con inciso il volto di Archimede e una sua citazione: \u00ab Transire suum pectus mundoque potiri. \u00bb\nSul retro \u00e8 incisa la seguente iscrizione:\nOnorificenze.\nFields ricevette importanti onorificenze. \u00c8 stato eletto borsista alla Royal Society of Canada nel 1907 e, nel 1913, \u00e8 stato eletto borsista della Royal Society di Londra. Nel 1924 il Congresso Internazionale dei Matematici si \u00e8 svolto a Toronto e Fields \u00e8 stato onorato con la presidenza del Congresso. \u00c8 stato vicepresidente del successivo Congresso Internazionale dei Matematici a Bologna nel 1928 (in cui le nazioni escluse sono state riammesse). Egli ha anche ricoperto la carica di Presidente della Royal Canadian Institute dal 1919 al 1925. \u00c8 stato presidente della International Mathematical Union, vicepresidente della British Association per l'avanzamento della scienza, e vicepresidente della Associazione Americana per il Progresso della Scienza nel 1924. Egli \u00e8 stato anche eletto un membro dell'Accademia russa delle scienze e dell\u2018 Istituto di Coimbra. Un interessante riconoscimento \u00e8 quello del governo italiano che ha voluto onorare Fields con il titolo di \"Commendatore della Corona d'Italia\", ma il governo canadese aveva una legge che vieta ai cittadini canadesi di possedere titoli, e Fields dovette rifiutare l'offerta del governo italiano."}
{"id": "564862", "revid": "287204", "url": "https://it.wikipedia.org/wiki?curid=564862", "title": "Konstantin von Neurath", "text": "Fu ministro nella Repubblica di Weimar e poi nel Terzo Reich (dal 1932 al 1938) e governatore (\"Reichsprotektor\") di Boemia e Moravia (1939-1941).\nBiografia.\nLa carriera diplomatica.\nNato nel W\u00fcrttemberg da una famiglia dell'aristocrazia minore di origini sveve, studi\u00f2 legge a Tubinga e Berlino. Dopo essersi diplomato, nel 1892 lavor\u00f2 in uno studio legale della sua citt\u00e0, fino a quando, nel 1901, entr\u00f2 nella pubblica amministrazione a Berlino, nel dipartimento Affari Esteri. Nel 1903 fu assegnato in forza all'ambasciata di Londra con le mansioni di vice-console e nel 1909 divent\u00f2 \"Legationsrat\" (consigliere di legazione) all'ambasciata. Nel 1914 fu inviato all'ambasciata di Costantinopoli.\nDurante la prima guerra mondiale fu ufficiale in un reggimento di fanteria fino al 1916, quando fu ferito gravemente. Nel mese di dicembre del 1914 fu insignito della Croce di ferro. Dopo il ferimento torn\u00f2 alla carriera diplomatica in Turchia, e verso la fine della guerra guid\u00f2 il governo del W\u00fcrttemberg.\nNel 1919 torn\u00f2 alla diplomazia, inviato come plenipotenziario in Danimarca all'ambasciata di Copenaghen. Dal 1921 al 1930 fu ambasciatore a Roma, citt\u00e0 dalla quale torn\u00f2 con un'impressione non eccezionale del fascismo. Preso in considerazione per il governo di Paul von Hindenburg nel 1929, nel 1930 torn\u00f2 a guidare l'ambasciata tedesca a Londra.\nLa carriera politica.\nNel mese di giugno del 1932 torn\u00f2 in Germania per diventare ministro degli Esteri nel governo di Franz von Papen: in quell'incarico fu confermato nei successivi governi guidati da Kurt von Schleicher e Adolf Hitler e fu coinvolto nel recesso tedesco dalla Societ\u00e0 delle Nazioni del 1933, nelle negoziazioni dell'Accordo navale anglo-tedesco (1935) e nella rioccupazione della Renania. Nel 1937 Neurath ademp\u00ec all'obbligo di aderire al NSDAP, e nel mese di settembre dello stesso anno fu insignito del titolo onorario di \"Obergruppenf\u00fchrer\" delle SS. \nInoltre rifiut\u00f3 l'offerta di Hitler di ampliare la propria villa a spese dello Stato perch\u00e9 ritenuta non adatta ad un Ministro degli Esteri.\nIl 4 febbraio 1938 si dimise da ministro degli Esteri perch\u00e9 riteneva che il suo incarico fosse stato reso marginale e perch\u00e9 non condivideva gli aggressivi piani di guerra di Hitler, definiti nel \"Memorandum di Hossbach\" (1937). Il suo successore fu Joachim von Ribbentrop, ma Neurath rest\u00f2 nel governo come ministro senza portafoglio.\nNel mese di marzo 1939 fu nominato governatore del \"Reichsprotektorat\" di Boemia e Moravia: qui instaur\u00f2 le leggi tedesche per il controllo della stampa e abol\u00ec i partiti politici e i sindacati. Nei mesi di ottobre e novembre dello stesso anno ordin\u00f2 una dura repressione delle proteste degli studenti, ma fu considerato poco zelante nel controllo della resistenza ceca. Nel mese di settembre del 1941 fu sollevato dai poteri ordinari e rimpiazzato da Reinhard Heydrich. Neurath tent\u00f2 di dimettersi nello stesso anno, ma la rinuncia al mandato non fu accettata fino al mese di agosto del 1943.\nIl processo di Norimberga.\nProcessato a Norimberga nel 1946, fu difeso da Otto von Ludinghausen. Gli Alleati lo accusarono di \u00abcospirazione per commettere crimini contro la pace; di aver pianificato, dato inizio e portato avanti guerre di aggressione; di crimini di guerra e contro l'umanit\u00e0\u00bb. Giudicato colpevole dalle potenze alleate su tutti e quattro i reati contestati, fu condannato a 15 anni di prigione. Degli imputati giudicati colpevoli di tutti e quattro i crimini, fu l'unico a non essere condannato a morte. Fu detenuto nel carcere di Spandau fino al 1954, quando fu rilasciato perch\u00e9 malato, avendo avuto un infarto. Mor\u00ec due anni dopo, all'et\u00e0 di 83 anni."}
{"id": "564863", "revid": "729019", "url": "https://it.wikipedia.org/wiki?curid=564863", "title": "Hrizantema", "text": "Il 9M127 Hrizantema (traslitterato anche con Khrizantema), nome in codice NATO, AT-15 Springer, \u00e8 un sistema d'arma composto da un missile anticarro prodotto dagli anni duemila dall'azienda russa KBM.\nArma pesante a lunga gittata sviluppata negli anni '90 dai russi, con lo scopo di disporre di missili in tempo reale. Il missile ha una capacit\u00e0 di tale livello, in quanto dispone di un radar di acquisizione bersaglio. \u00c8 basato sullo scafo del BMP-3.\nSviluppo.\nIl progetto inizi\u00f2 ad essere sviluppato a partire dal 1980, mentre i primi prototipi vennero presentati nel 1996. Nel 2004 \u00e8 stato effettivamente integrato nell'organico delVooru\u017e\u00ebnnye Sily Rossijskoj Federacii.\nTecnica.\nI razzi impiegano un propellente solido per la propulsione con due scarichi posti su entrambi i lati del missile. Gli scarichi conferiscono al missile durante il volo un senso rotatorio con controllo delle indicazioni fornite da due sporgenze di controllo situate nella parte posteriore del missile. Quattro superfici aggiuntive contribuiscono a stabilizzare il missile durante il volo dotato di una velocit\u00e0 di crociera e di 400\u00a0m/s. Dotati di testate H.E.A.T. in grado di perforare corazze reattive fino ad uno spessore massimo di 1200\u00a0mm. Questi missili possono essere guidati sul bersaglio, sia tramite radar, che tramite guida laser al fine di evitare contromisure elettroniche.\nQuesti ordigni possono essere impiegati sia per la soppressione di MBT che di elicotteri in volo a bassa quota. Il sistema \u00e8 in grado di lanciare due razzi contemporaneamente su due distinti bersagli. In tutto, ogni BMP-3 \u00e8 in grado di trasportare fino a 15 missili alloggiati in un caricatore interno. La ricarica \u00e8 automatica, ma in caso di guasto gli servienti possono ricaricare manualmente dall'esterno il lanciatore."}
{"id": "564865", "revid": "14806", "url": "https://it.wikipedia.org/wiki?curid=564865", "title": "Gigi Radice", "text": ""}
{"id": "564867", "revid": "729019", "url": "https://it.wikipedia.org/wiki?curid=564867", "title": "Vihr'", "text": "I missili anticarro aviolanciati Vihr' (anche traslitterati come Vikhr. Codice GRAU 9A1472) sono conosciuti in Occidente con il nome in codice NATO di AT-16 Scallion. Si tratta di missili a guida laser sviluppati e costruiti in Russia a partire dal 1990.\nTecnica.\nGli Scallion sono stati progettati per l'impiego da parte di elicotteri da attacco Kamov Ka-50 e 52 ed aerei della classe Sukhoi Su-25.\nQuesti missili sono contenuti in appositi contenitori, che funzionano anche da piattaforma di lancio. Ogni contenitore ne pu\u00f2 contenere un numero compreso da sei ad otto. Il sistema di guida \u00e8 di tipo laser, anche se nella prima fase di volo \u00e8 a comando radio. La gittata massima \u00e8 di circa 8 km, con capacit\u00e0 di perforare una corazza di 1.000 mm.\nComunque, questi sistemi possono essere usati anche per ingaggiare bersagli aria-aria: la limitazione, in questo caso, \u00e8 che la velocit\u00e0 degli obiettivi in volo non deve essere superiore ad 800 km/h.\nSono state realizzate due versioni del Vihr', una dotata di due tubi di lancio, e una di quattro."}
{"id": "564869", "revid": "287204", "url": "https://it.wikipedia.org/wiki?curid=564869", "title": "Apologia", "text": "Lapologia (dal greco \u03b1\u03c0\u03bf\u03bb\u03bf\u03b3\u03af\u03b1, \"discorso in difesa di qualcuno o qualcosa\") \u00e8 un discorso teso a difendere se stessi o altre persone, come anche idee e dottrine.\nOrigini e descrizione.\nL'apologia era, in origine, la difesa in sede di processo di una persona accusata, cos\u00ec come riscontrabile dai titoli di molte orazioni greche che ci sono giunte: ad esempio, l\"Apologia di Socrate\" scritta da Platone, o l\"Apologia di Socrate\" di Senofonte. \nNella letteratura latina \u00e8 famosa l\"Apologia\" di Apuleio, in cui l'autore si difende dall'accusa di stregoneria mossagli dai suoi parenti.\nIn tempi pi\u00f9 moderni si ricordano le apologie di Annibal Caro e di Lorenzo de' Medici.\nIn caso di difesa di una dottrina religiosa, si parla di apologetica.\nL'apologia di reato, invece, consiste nel diffondere idee sottese ed incitanti alla commissione di reati."}
{"id": "564873", "revid": "38120", "url": "https://it.wikipedia.org/wiki?curid=564873", "title": "A12", "text": ""}
{"id": "564875", "revid": "729019", "url": "https://it.wikipedia.org/wiki?curid=564875", "title": "Ataka (missile)", "text": "9M120 Ataka-V o Ataka \u00e8 il nome in codice NATO del missile anticarro a guida SACLOS sviluppato dall'Unione Sovietica. \u00c8 lo sviluppo del missile AT-6 Spiral (9K114 Shturm in codice NATO). Questo missile \u00e8 spesso confuso con il sistema 9K121 Vikhr.\nSviluppo.\nIl missile, sviluppato dalla Federal State Unitary Enterprise Konstruktorskoye Byuro Mashynostroyenia, \u00e8 entrato in servizio negli anni novanta ed \u00e8 stato menzionato per la prima volta nei documenti russi nel 1992. Appare come un'evoluzione dell'AT-6 Spiral, a cui \u00e8 stato migliorato il razzo propulsore ed \u00e8 stata montata una testata HEAT in tandem per oltrepassare le moderne corazze reattive degli MBT. Il raggio e la precisione sono stati segnalati come migliorati. Il suo impiego varia in base alla versione, in quanto il modello base pu\u00f2 essere impiegato come arma anticarro, il modello F come arma anti-fanteria e il modello O come arma antiaerea, con la limitazione per\u00f2 che la testata a frammentazione \u00e8 in grado di colpire unicamente bersagli a bassa velocit\u00e0.\nIl missile \u00e8 spesso confuso in Occidente con il missile multiuso a guida laser 9K121 Vikhr usato sugli elicotteri Kamov e sugli aerei d'attacco Sukhoi (cos\u00ec come in alcuni aggiornamenti degli Mi-24/35 ucraini). Questi sistemi sono completamente estranei nella loro progettazione e sono in forte concorrenza.\nGli unici supporti sul quale \u00e8 possibile montare questo tipo di missile sono gli elicotteri d'assalto Mil Mi-24 \"Hind\" aggiornato alla versione VM e Mil-35 aggiornato alla versione M.\nUtilizzo.\nIl missile impiega un sistema di aggancio semi-automatico. Il computer di bordo del Mil-24 manda informazioni in tempo reale al pilota in base alla posizione del bersaglio. Una volta che si trova nel raggio dell'Ataka, il computer d\u00e0 il segnale che \u00e8 possibile sganciare l'ordigno, il quale, durante il volo, pu\u00f2 essere controllato costantemente dal pilota tramite il display. Durante l'operazione di lancio, l'Hind pu\u00f2 imbardare fino a 110\u00b0 e ruotare fino a 30\u00b0."}
{"id": "564883", "revid": "742538", "url": "https://it.wikipedia.org/wiki?curid=564883", "title": "Gay by Day", "text": "Gay by Day \u00e8 un calendario perenne a tematica LGBT italiano, ideato e realizzato da Flavio Merkel.\nPanoramica.\n\"Gay by Day\" \u00e8 stato creato nel 2000, sull'onda della moda dei calendari di quegli anni, da Flavio Merkel, noto esperto di cinema e collaboratore di programmi Rai oltre che militante storico del movimento gay italiano. \u00c8 stata una novit\u00e0 assoluta nel panorama dell'editoria gay italiana.\nLa pubblicazione \u00e8 nata con lo scopo di opporsi alla disinformazione riguardo all'orientamento sessuale di alcuni personaggi, soprattutto del passato, ritenute pietre miliari della storia del movimento gay.\nIl calendario, giorno per giorno, indica le date di nascita dei personaggi che hanno condizionato la storia del movimento gay italiano dagli anni settanta del XX secolo ad oggi, con pi\u00f9 di quattrocento foto bizzarre ed originali della maggior parte delle persone citate. Da Michelangelo a Shakespeare, da Pier Paolo Pasolini a Rock Hudson, da Moschino a Rodolfo Valentino, da Amanda Lear a Mario Mieli.\nVi sono riportati alcuni protagonisti gay, lesbiche, trans e bisessuali della cultura, dello spettacolo, della politica, delle arti, nonch\u00e9 tante icone gay: da Mina a Dalida, da Bette Davis a Greta Garbo, da Yma Sumac a Eartha Kitt. \u00c8 stato volutamente lasciato dello spazio vuoto per consentire a ognuno di aggiungere il proprio nome e quello dei propri amici.\nFlavio Merkel con \"Gay by Day\" ha tentato di proporre il recupero della memoria storica in modo non cattedratico e noioso, bens\u00ec da un punto di vista pi\u00f9 stuzzicante e divertente, indicando il mestiere o l'opera che aveva reso quel personaggio importante per il mondo LGBT, in un percorso che stimolava la curiosit\u00e0 per quei libri, quelle canzoni, quei film poco noti al pubblico di massa.\nDistribuito in varie librerie, dopo la scomparsa del suo autore ad oggi non \u00e8 stata prevista una ristampa."}
{"id": "564890", "revid": "124405496", "url": "https://it.wikipedia.org/wiki?curid=564890", "title": "Carta di circolazione", "text": "La Carta di Circolazione, chiamata Licenza di Circolazione nella Svizzera italiana e nella Citt\u00e0 del Vaticano e meglio (ma erroneamente) nota come Libretto di Circolazione o anche semplicemente Libretto, \u00e8 un documento necessario alla circolazione e alla guida su strada pubblica di autoveicoli, motoveicoli e rimorchi che assolve alla funzione di attestarne l'idoneit\u00e0 alla circolazione.\nLe Carte di Circolazione, originariamente documenti cartacei di ampio formato, sono sempre pi\u00f9 spesso sostituite da documenti plastificati di dimensioni ridotte o tessere. Tuttavia, diversi stati propongono ancora documenti cartacei, come l'Italia, che devono accompagnare il veicolo durante la circolazione.\nIn Europa.\nDati riportati nella carta di circolazione europea.\nLe carte di circolazione nell'Unione Europea contengono una serie minima di contenuti, elencati secondo i seguenti codici armonizzati:\nItalia: Documento Unico di Circolazione e Propriet\u00e0 del veicolo.\nCon il D. lgs. n. 98/2017, entrato in vigore dal 1\u00ba gennaio 2020, \u00e8 stato introdotto il Documento Unico di Circolazione e di Propriet\u00e0 (DUC) del veicolo, in sostituzione della Carta di Circolazione e del Certificato di Propriet\u00e0 del veicolo (CdP cartaceo o CdP digitale).\nIl Documento Unico di Circolazione \u00e8 costituito dall\u2019attuale modello di Carta di Circolazione nel quale sono tuttavia registrati anche i dati relativi alla situazione giuridico patrimoniale del veicolo presenti nel Pubblico Registro Automobilistico (PRA).\nPoich\u00e9 l\u2019emissione del DU \u00e8 in corso di attuazione, per i veicoli gi\u00e0 immatricolati/iscritti al PRA la sostituzione avviene in occasione della prima operazione effettuata, potranno coesistere nel corso del tempo veicoli dotati di Carta di Circolazione e CdP con veicoli gi\u00e0 dotati, invece, di DUC. "}
{"id": "564895", "revid": "1305772", "url": "https://it.wikipedia.org/wiki?curid=564895", "title": "Trick", "text": ""}
{"id": "564899", "revid": "102164", "url": "https://it.wikipedia.org/wiki?curid=564899", "title": "Hughes BGM-71 TOW", "text": ""}
{"id": "564900", "revid": "78819", "url": "https://it.wikipedia.org/wiki?curid=564900", "title": "Libretto di circolazione", "text": ""}
{"id": "564903", "revid": "125353521", "url": "https://it.wikipedia.org/wiki?curid=564903", "title": "FGM-77 Dragon", "text": "L'M47 Dragon (designazione durante lo sviluppo: FGM-77) \u00e8 un missile anticarro statunitense lanciabile da spalla. Negli Stati Uniti \u00e8 stato radiato dal servizio nel 2001 e sostituito con il pi\u00f9 recente FGM-148 Javelin.\nDescrizione.\nIl Dragon utilizzava un sistema di guida via cavo insieme con una testata HEAT ed era in grado di distruggere veicoli corazzati, bunker, carri da combattimento e altri bersagli corazzati. Nonostante fosse stato creato principalmente per contrastare i T-54/55, i T-62 e i T-72 dell'Unione Sovietica, fu utilizzato in combattimento solamente in conflitti recenti, come la guerra del Golfo. Le forze armate degli Stati Uniti ritirarono ufficialmente il Dragon nei tardi anni novanta, nonostante un gran numero di queste armi rimanga ancora negli arsenali.\nUtilizzato dall'esercito americano, dai marine e da altre forze armate straniere, il suo design fu schierato per la prima volta nel gennaio 1975 e dato in dotazione ai soldati americani di stanza in Europa.\nVarianti.\nDragon II.\nVersione sviluppata e aggiornata dal Dragon nel 1985, quando la sua efficacia di penetrazione delle corazze fu aumentata.\nSuper-Dragon.\nAggiornamento del Dragon II nel 1990; era in grado di penetrare corazze di 450\u00a0mm ad una distanza massima di 1500 m.\nSaeghe.\nVersione costruita dall'Iran tramite ingegneria inversa. Mostrata per la prima volta nel 2002 alla Defendory exhibition ad Atene, \u00e8 prodotta in massa per l'esercito iraniano. Si dice che Hezbollah \u00e8 stata in grado di acquisirne alcuni esemplari, per utilizzarli con ruolo anticarro.\nComponenti.\nIl sistema di lancio del Dragon consiste in un tubo in fibra di vetro, un generatore di gas, un puntatore, un bipiede, una batteria, imbracatura, due assorbitori anti-shock posti davanti e dietro al tubo. Per poter lanciare il missile \u00e8 necessario attaccare un organo mira notturna-diurna non integrato nell'arma. Mentre il lanciatore era usa e getta, il congegno di mira poteva essere rimosso e riutilizzato."}
{"id": "564905", "revid": "701660", "url": "https://it.wikipedia.org/wiki?curid=564905", "title": "Museo Matris Domini", "text": "Il Museo Matris Domini \u00e8 situato nella parte antica dell'omonimo monastero domenicano, nel centro della citt\u00e0 di Bergamo.\nStoria e collezione.\nEspone gli affreschi duecenteschi del refettorio e della primitiva chiesa oltre ad affreschi trecenteschi di grande interesse storico ed artistico.\nTra gli altri, risaltano per valenza pittorica e per l'emozione che suscitano nel visitatore i Giusti, i Beati, due Angeli tubicini che meravigliano per la loro dolcezza, San Pietro in trono, l'Inferno attribuiti al Maestro dell'Albero della Vita.\nAltri affreschi che suscitano una particolare emozione sono quelli rappresentanti Ges\u00f9 tra i Dottori, il Battesimo di Ges\u00f9, la Madonna in trono col Bambino, il Miracolo della ruota di Santa Caterina di Alessandria, San Martino e il povero, l'Entrata di Ges\u00f9 in Gerusalemme, il Giovane caduto da cavallo, che raffigura il miracolo della rianimazione di Napoleone Orsini effettuato da San Domenico. Queste opere assieme alla Visitazione sono state attribuite al Primo Maestro di Chiaravalle.\nLa Visitazione, \u00e8 l'affresco che sintetizza pienamente l'esposizione del museo per la particolare freschezza del tratto e per l'espressione dei volti, stupiti e compresi.\nLa dolcezza degli sguardi, la compostezza dell'abbraccio, l'umanit\u00e0 dell'incontro rapiscono.\nArricchisce l'esposizione un affresco cinquecentesco raffigurante San Domenico.\nI tondi vitrei.\nDi notevole bellezza sono i tondi di vetro policromo trecenteschi dell'abside della chiesetta.\nEsposti sapientemente davanti a una fonte di luce naturale proiettano fasci di raggi colorati che aggiungono fascino all'ambiente.\nDei cinque tondi il pi\u00f9 grande raffigura la Vergine col Bambino in braccio e assieme ai tondi due degli angeli ha la particolarit\u00e0 di avere i volti e le mani privi di colore per esaltarne la spiritualit\u00e0.\nIl museo \u00e8 curato dalle suore di clausura del monastero che ospita il museo."}
{"id": "564907", "revid": "1864952", "url": "https://it.wikipedia.org/wiki?curid=564907", "title": "Unreal Tournament 2003", "text": "Unreal Tournament 2003, abbreviato UT2003, \u00e8 un videogioco di genere sparatutto in prima persona progettato principalmente per il multiplayer, anche se \u00e8 possibile giocare in modalit\u00e0 giocatore singolo grazie alla simulazione di avversari umani con l'uso di bot guidati da una IA. Successore di \"Unreal Tournament\" pubblicato nel 1999, \u00e8 il secondo capitolo della serie \"Unreal\" sviluppata dalla Epic Games. La pubblicazione di \"UT2003\" \u00e8 stata seguita a breve da quella di \"\", successore di \"Unreal Tournament\", orientato al solo giocatore singolo, anche se in seguito \u00e8 stato reso disponibile un add-on per consentire la modalit\u00e0 multiplayer. Il seguito di \"UT2003\" \u00e8 \"Unreal Tournament 2004\", uscito nel marzo 2004.\n\"Unreal Tournament 2003\" sfrutta il motore grafico Unreal Engine 2.\nAccoglienza.\n\"UT2003\" ha ricevuto recensioni grossomodo positive, ma non ha raggiunto l'impatto che il suo predecessore ha avuto. Una ragione di ci\u00f2 \u00e8 il fatto che ha avuto una significativa concorrenza nel campo degli sparatutto, con ', ', \"Tribes 2\", \"Battlefield 1942\", \"Grand Theft Auto\"; inoltre, \"UT2003\" ha ricevuto un'accoglienza fredda, se non ostile, da parte dei fan accaniti della prima versione, che accusarono la Epic di aver stravolto la natura e il gameplay del videogioco. Le lamentele principali colpivano l'aspetto generale, la scalabilit\u00e0, i movimenti possibili e l'approccio al gioco. Molti inoltre si lamentarono dei cambiamenti alle armi, come la perdita del fucile da cecchino, le modifiche al traslocatore, l'aspetto degli avatar dei giocatori, il visualizzatore di server, che conteggiava i bot come giocatori normali. Di conseguenza, molti di questi fan rimasero delusi. I fan delle modalit\u00e0 di gioco Assalto e Dominio furono altrettanto scontenti, visto che la prima fu eliminata e la seconda pesantemente modificata.\nSia i giocatori che gli sviluppatori furono d'accordo sul fatto che \"UT2003\" non era altro che un prodotto piuttosto grezzo nella sua forma, anche se fu completato a dovere, senza i normali bug che generalmente affliggono i software pubblicati in tutta fretta. Vi si possono trovare numerose easter eggs (ad esempio, veicoli nascosti) come suggerimenti per il potenziale futuro di \"UT2003\"; era ovvio che Epic Games aveva piani veramente ambiziosi per il sequel di \"UT\", e la pubblicazione \"grezza\" di \"UT2003\" fu effettuata quasi sicuramente per problemi di tempistiche stringenti. Oltre ad aver cos\u00ec guadagnato molto tempo per l'inserimento delle modalit\u00e0 Assalto ed Energia nelle successive versioni, gli sviluppatori poterono correggere molti problemi che i giocatori ebbero con \"UT2003\". Come risultato, \"UT2003\" si \u00e8 rivelato una versione di preparazione al vero videogioco, \"Unreal Tournament 2004\", che ha cos\u00ec incontrato pareri favorevoli.\nModalit\u00e0 di gioco.\nLe modalit\u00e0 disponibili sono:\nArmi.\nIn \"UT2003\" sono disponibili le seguenti armi:\nLe ultime due non appaiono nella versione demo del gioco.\nVi sono poi altre armi disponibili come mutatori scaricabili. Esse rimpiazzano le normali armi di gioco della mappa.\nMutatori.\nI mutatori sono aggiunte che permettono di modificare lo stile di gioco. Quelli disponibili nel gioco sono:\nSinossi.\nIl personaggio partecipa ad un torneo dove l'obiettivo \u00e8 uccidere gli altri partecipanti, al fine di avanzare nel torneo ed eventualmente sconfiggere il boss finale, Malcolm.\nColonna sonora.\nLa colonna sonora di \"UT2003\" \u00e8 stata creata dal produttore canadese Starsky Partridge, e contiene brani da orchestra, hard rock e canzoni elettroniche minimalistiche. Starsky Partridge \u00e8 stato inoltre responsabile della musica per \"Unreal II\" e \"Unreal Championship\"."}
{"id": "564908", "revid": "1798099", "url": "https://it.wikipedia.org/wiki?curid=564908", "title": "Vincenzo Pallavicini", "text": "Poco si conosce della vita di Pallavicini. Forse figlio del compositore Carlo Pallavicino e fratello del librettista Stefano Benedetto Pallavicino, nel 1743 entr\u00f2 all'Accademia Filarmonica di Bologna, dove studi\u00f2 con Padre Martini e con il quale strinse una profonda amicizia. Nel 1751 mise in scena una sua opera a Brescia, \"Il Demetrio\", e poco dopo fu nominato a Venezia maestro di cappella dell'Ospedale degli Incurabili.\nPallavicini \u00e8 principalmente ricordato per aver musicato il primo atto del libretto \"Lo speziale ovvero la finta ammalata\" di Carlo Goldoni; i restanti due atti dell'opera furono, invece, musicati da Domenico Fischietti.\nLavori.\n\"Molti lavori (soprattutto opere) di Pallavicini rimangono tuttora sconosciuti.\""}
{"id": "564912", "revid": "1543377", "url": "https://it.wikipedia.org/wiki?curid=564912", "title": "Museo nazionale della ceramica Duca di Martina", "text": "Il Museo nazionale della ceramica Duca di Martina \u00e8 un museo di Napoli dedicato alle arti decorative. \u00c8 ospitato dal 1927 all'interno della Villa Floridiana, al Vomero.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale della Campania, nel dicembre 2019 divenuto Direzione regionale Musei.\nStoria.\nLa ricca collezione di oggetti, raccolti nella seconda met\u00e0 dell'Ottocento da Placido de Sangro, duca di Martina e donata alla citt\u00e0 di Napoli nel 1911 dal nipote di questi, Placido de Sangro conte dei Marsi, rispecchia felicemente il clima d'entusiasmo e di rinnovato interesse verso le cosiddette arti minori che si diffuse in quell'epoca in Europa.\nIl duca di Martina, estimatore e conoscitore di ogni tipo di manufatti, acquist\u00f2 oggetti nelle maggiori capitali europee radunando, a partire dalla met\u00e0 dell'Ottocento, una imponente collezione di manufatti artistici minori: vetri, cuoi, coralli, avori e soprattutto porcellane e maioliche.\nLe raccolte del Museo hanno subito un ulteriore accrescimento nel 1978, quando un erede del duca di Martina, Riccardo de Sangro, ha ceduto in legato testamentario una collezione di 580 oggetti tra porcellane, maioliche e mobili provenienti dall'originaria raccolta di Placido de Sangro.\nAncora, in occasione della pi\u00f9 recente donazione dell'architetto Ezio Bruno De Felice e di sua moglie Eirene Sbrizolo, le collezioni del Museo si sono ulteriormente arricchite di pregevoli manufatti di tartaruga.\nItinerario museale.\nIl Museo nazionale della ceramica Duca di Martina ospita una delle maggiori collezioni italiane di arti decorative, comprendendo oltre seimila opere di manifattura occidentale ed orientale, databili dal XII al XIX secolo.\nEsso si sviluppa su tre livelli: piano terra, piano seminterrato e primo piano.\nLa visita al Museo inizia dal vestibolo dove sono esposti i ritratti di Ferdinando IV di Borbone e della duchessa di Floridia, fino ad arrivare al primo ed al secondo piano della villa usufruendo dello scalone laterale.\nPiano terra.\nEntrati nella villa, al pian terreno, sono esposte delle porcellane e bozzetti di pittori napoletani del \u2018600 e del \u2018700. Nell'anticamera vi \u00e8 un ritratto del duca di Martina di Salvatore Postiglione.\nOltre a dipinti di notevole importanza, questa zona del museo \u00e8 caratterizzata anche dalla presenza di avori, smalti, tartarughe, coralli e bronzi di epoca medioevale e rinascimentale, maioliche rinascimentali e barocche e vetri e cristalli dei secoli XV- XVIII, mobili, cofanetti e oggetti d'arte.\nLe sale sono ordinate secondo la numerologia romana e vanno dalla I alla XIV.\nPiano seminterrato.\nImportante nucleo della raccolta, quello delle maioliche, \u00e8 esposto al piano seminterrato del museo e comprende maioliche rinascimentali di Deruta, Gubbio, Faenza, Palermo ed ancora maioliche seicentesche di Castelli, in Abruzzo.\nA testimoniare l'ampiezza e la variet\u00e0 della raccolta sono ancora esposti sullo stesso piano vetri di Venezia e smalti limosini del Quattro e Cinquecento, cuoi, cofanetti, tabacchiere, coralli.\nMa l'elemento di maggiore rilievo \u00e8 probabilmente la raccolta d'arte orientale, che, composta da 1200 porcellane, bronzi, giade e smalti si impone come una delle pi\u00f9 importanti del settore in Italia. Della sezione di oggetti d'arte orientale, risulta di notevole importanza la collezione di porcellane cinesi di epoca Ming (1368 - 1644), Qing (1644 - 1911) e Giapponesi Kakiemon ed Imari.\nTale raccolta \u00e8 presente dalla sala XXIII alla XXVIII.\nPrimo piano.\nIl primo piano del museo \u00e8 interamente dedicato alle porcellane di manifattura europea, spiccano per importanza, qualit\u00e0 e numero dei pezzi le raccolte della manifattura sassone di Meissen, della manifattura borbonica di Capodimonte, e di quella del marchese Carlo Ginori a Doccia, oltre che il gruppo delle porcellane francesi di Chantilly, Rouen, Saint-Cloud, Mennency, ed una bella raccolta di S\u00e8vres.\nAl primo piano si possono visitare le sale dalla XV alla XXVIII."}
{"id": "564913", "revid": "729019", "url": "https://it.wikipedia.org/wiki?curid=564913", "title": "Nord SS-11", "text": "Il Nord SS-11 \u00e8 un missile anticarro francese a lungo raggio, di grande successo. Inizialmente era filoguidato con operatore manuale, ma l'ultima versione, l\"Harpon\", era munita di guida computerizzata SACLOS. \u00c8 capace di 3 km di gittata massima, 600 mm di perforazione, con 30kg di peso.\nSviluppato dalla Nord Aviation, questo missile divenne un prodotto A\u00e9rospatiale quando la ditta primigenia venne assorbita. Esso apparve come miglioramento del progetto SS.10, e apparve come modello gi\u00e0 nel 1953, come Type 5120, ed entr\u00f2 in servizio nell'Esercito francese nel 1956, seguito a ruota da un gran numero di vari altri clienti. Nel 1962 arriv\u00f2 il modello con elettronica transistorizzata SS.11B1, che poteva impiegare vari tipi di testate.\nCaratteristiche.\nIl missile era dotato di una testata HEAT Type 140AC, capace di perforare frontalmente tutti i carri armati fino almeno agli anni ottanta, mentre la Type 140AP02 semiperforante e Type 59AP59 a frammentazione erano altre possibili scelte.\nL'arma era filoguidata, e questo evitava ogni tipo di interferenza e disturbo, ma richiedeva un cavo di guida che non consentiva una grande velocit\u00e0 di avanzamento per il missile (al massimo forse 150m/s), quello che doveva fare l'operatore era puntare un mirino telescopico sul bersaglio, lanciare l'arma e cercare di farla entrare nel campo visivo, allineata col bersaglio, controllandola con un joystick.\nIl missile aveva un motore a propellente solido, 4 grandi alette che lo controllavano e lo stabilizzavano. Secondo le testimonianze, mentre i missili leggeri come il Cobra si muoveano a zig-zag, l'SS.11 ruotava su s\u00e9 stesso, ed era pi\u00f9 preciso. L'aspetto era simile a quello di una pallottola allungata, con un grande diametro (che spiega la grande capacit\u00e0 di perforazione) e l'ogiva colorata in maniera pi\u00f9 scura o chiara, anche se non vi erano veri motivi per questo. Il resto dell'arma era di colore verde scuro.\nNel 1967 arriv\u00f2 uno dei primissimi, se non il primo, dei missili con guida SACLOS, ovvero l'operatore deve solo mirare il bersaglio e il computer, grazie ad un sensore IR, capta la posizione del missile e lo dirige verso il bersaglio. Solo L'India pare lo abbia acquistato.\nImpieghi.\nIl missile \u00e8 stato esportato in Italia, Israele (che lo impieg\u00f2 nel 1956 durante la Crisi di Suez, oltre che nel 1967), Regno Unito e molte altre nazioni. Il suo impiego era impossibile, data la mole, per la fanteria appiedata, ma esso veniva trasportato in 4 esemplari ai lati della torretta dei carri AMX-13, da parte di cacciacarri Jaguar, come anche da parte di elicotteri Alouette II e III, con 4 missili l'uno e un mirino girostabilizzato, e persino autocarri leggeri Unimog tedeschi, con 3 missili in una rampa sul telaio.\nQueste sono solo alcune applicazioni. Il missile \u00e8 andato in produzione tra il 1956 e il 1978, con ben 179.000 armi prodotte. Esso \u00e8 stato il pi\u00f9 importante missile anticarro filoguidato mondiale per almeno 15 anni, ciononostante nel modello SACLOS ha avuto poco successo.\nIl suo successore naturale era l'Euromissile HOT, ma in pratica venne sostituito largamente dal BGM-71 TOW."}
{"id": "564914", "revid": "729019", "url": "https://it.wikipedia.org/wiki?curid=564914", "title": "Nord SS-10", "text": "L'SS-10 \u00e8 uno dei primi missili anticarro post-bellici francesi, a medio raggio, a suo tempo abbastanza efficace e diffuso.\nEsso costitu\u00ec la base del successivo, pesante Nord SS-11."}
{"id": "564916", "revid": "6923", "url": "https://it.wikipedia.org/wiki?curid=564916", "title": "ENTAC", "text": " \nENTAC \u00e8 un missile anticarro francese a medio raggio, postbellico di prima generazione, di larga diffusione, ma molto simile all'SS-10. In genere era portato in caratteristici contenitori quadrati, in cui si incastrava letteralmente con le alette. Adottato anche dall'esercito americano come arma interinale, poi sostituito dal TOW."}
{"id": "564917", "revid": "599013", "url": "https://it.wikipedia.org/wiki?curid=564917", "title": "Vld", "text": ""}
{"id": "564918", "revid": "1543377", "url": "https://it.wikipedia.org/wiki?curid=564918", "title": "Alexander Wilson (ornitologo)", "text": "\u00c8 considerato il padre dell'ornitologia americana essendo l'autore di nove volumi sugli uccelli che abitano il nord America.\nOpere.\nHa scritto otto volumi sugli uccelli presenti in Nord America. Mor\u00ec durante la stesura del nono volume. Il suo lavoro fu ampliato da John James Audubon."}
{"id": "564921", "revid": "8596", "url": "https://it.wikipedia.org/wiki?curid=564921", "title": "Parti socialiste belge", "text": ""}
{"id": "564922", "revid": "729019", "url": "https://it.wikipedia.org/wiki?curid=564922", "title": "Bofors Bantam", "text": "Il Bofors Bantam era un missile svedese anticarro sviluppato a partire dal 1956 ed entrato in servizio dopo un lungo periodo di sviluppo, nel 1963.\nIl Bantam era dotato di una gittata di 2 km ed una testata da 1,9 kg. Era simile al Cobra tedesco o all'ENTAC francese.\nSensibilmente pi\u00f9 piccolo anche del Sagger sovietico, in quanto misurava 84 cm di lunghezza con un diametro di 11\u00a0cm (40 misurando anche gli impennaggi), era un'arma che poteva essere lanciata anche da un elicottero, malgrado, che la corta gittata, rendesse pericoloso per il velivolo l'esporsi nel lancio.\nLa struttura era compatta, con l'aspetto di una pallottola allungata, colorata di verde scuro, alette cruciformi con bordo d'attacco allungato, e perni che le rendevano retrattili (dopotutto, si trattava di un missile che era a mezza strada tra quelli ad alette fisse e quelli lanciabili da tubo).\nIl missile era contenuto in una scatola di lancio, che comprende anche un cavo di lancio lungo 20 metri, e l'operatore, sebbene abbia solo la possibilit\u00e0 di controllare 3 missili alla volta, con scatole di moltiplica pu\u00f2 arrivare a 18 armi complessive. Il missile ha guida SACLOS, a 20 metri si attiva il sistema di guida e a 230 m dal lancio si attiva anche la testata bellica. Essa \u00e8 piccola, ma pu\u00f2 perforare un considerevole spessore di acciaio.\nIl missile \u00e8 stato usato dagli svedesi dal 1963, dagli svizzeri dal 1967. In pratica era l'arma base degli \"non allineati\", e sebbene esso sembrasse, nella sua scatola, poco pi\u00f9 di un giocattolo, era pur sempre di qualit\u00e0 svedese.\nOltre che da parte della fanteria, il piccolo missile era trasportabile da altre piattaforme. Gli elicotteri svedesi AB-204 ne avevano 4, sistemati ai lati, mentre veicoli leggeri austriaci in servizio in Svizzera erano stati praticamente trasformati in \"missilieri\", con ben 6 missili rivoli in avanti e addirittura 8 indietro."}
{"id": "564923", "revid": "729019", "url": "https://it.wikipedia.org/wiki?curid=564923", "title": "Euromissile HOT", "text": "L'HOT \u00e8 un missile controcarro prodotto dal consorzio franco-tedesco Euromissile (adesso MBDA), con diametro di 150\u00a0mm e gittata massima di 4\u00a0km. Esso ha avuto diffusione in installazioni su mezzi corazzati e soprattutto su elicotteri. \nHOT significa in inglese 'caldo', ma \u00e8 l'acronimo di \"High-subsonic-Optical-guided Tubed-launched\", ovvero missile ad alta velocit\u00e0 subsonica, guidato con sistema ottico e tubo di lancio. La maggior diffusione del TOW ha inciso sul successo di vendite dell'arma.\nCaratteristiche.\nLa Euromissile, gi\u00e0 autrice di sistemi degli anni '70-80, ha convogliato le risorse francesi e tedesche per dare a questi ultimi successori a costi accettabili e prestazioni migliorate. \nIl missile HOT ha alette ripiegabili attorno al corpo dell'arma, per farlo lanciare da tubi molto pi\u00f9 compatti e affidabili rispetto alle rampe tradizionali. I tubi di lancio sono chiusi e sigillati, per cui i missili sono protetti e possono essere conservati per periodi di tempo maggiori.\nLa guida \u00e8 semiautomatica all'infrarosso: un sensore IR montato sulla piattaforma di lancio distingue l'arma (grazie ad un flare sistemato in coda), ed un computer di guida invia i comandi di volo al missile tramite un cavo, in modo da correggere costantemente la sua posizione rispetto all'obiettivo puntato dall'operatore attraverso un congegno di mira ottico. La velocit\u00e0 dell'arma \u00e8 maggiore rispetto a sistemi di generazioni precedenti e per raggiungere la massima gittata occorrono una ventina di secondi.La gittata massima raggiunge i 4\u00a0km, un valore tra i pi\u00f9 alti della sua categoria. La testata esplode per deformazione con angoli di impatto fino a 65 gradi e pu\u00f2 perforare oltre 800 millimetri di acciaio.\nIl missile \u00e8 impiegato da sistemi di lancio montati su mezzi blindati ed elicotteri controcarro, non sono state realizzate versioni portatili o per veicoli leggeri sull'esempio di realizzazioni di pari classe sovietiche o americane (AT-5 e TOW).\nTra i mezzi blindati che impiegano l'HOT vi sono: i Panhard M3 con torretta Mephisto, equipaggiata con 4 missili pronti al lancio e 14 di riserva, il Renault VAB (4 missili e 8 di scorta) con torretta uguale (si tratta di un sistema retrattile quando non usato, per diminuire l'altezza del mezzo e proteggere gli apparati di tiro), l'AMX-10P (2 missili pronti e 16 o pi\u00f9 di riserva) ed altri ancora. Gli elicotteri che montano questi missili sono i Aerospatiale Gazelle (4-6 armi) e i B\u00f6lkow Bo 105 (6).\nNel corso degli anni il sistema \u00e8 stato oggetto di migliorie e nel 1986 si \u00e8 passati alla versione HOT 2, dopo circa 10 anni di produzione del modello base. La nuova versione ha una testata di guerra pi\u00f9 pesante, larga e potente.\nSuccessivamente \u00e8 stata presentata la versione HOT 3 con testata bellica in tandem e capacit\u00e0 di perforare oltre 1 metro di corazza d'acciaio omogeneo. Essa \u00e8 rimasta il prodotto di punta della famiglia. Non risultano versioni con profili di attacco dall'alto, per colpire i carri sul tetto della torretta (dove la corazzatura \u00e8 pi\u00f9 sottile), sull'esempio delle ultime varianti di altri sistemi missilistici concorrenti, come il TOW 2A e 2B. Questa carenza potrebbe non garantire la distruzione delle ultime generazioni di carri armati, in caso di impatto sull'arco frontale (60 gradi). Tuttavia l'HOT resta un temibile missile controcarro, specie quando associato a sistemi di puntamento termici per il tiro ognitempo.\nLa produzione ha ottenuto al 1983 ordini per oltre 52.000 missili da 14 paesi.\nOperativit\u00e0.\nDurante l'operazione Desert Storm i francesi hanno lanciato 328 missili HOT e HOT 2 da elicotteri contro gli obiettivi iracheni, ottenendo una percentuale di successo di circa il 65%. I carri nemici colpiti sono stati solo una ventina perch\u00e9 la maggior parte dei missili sono stati utilizzato per ingaggiare bersagli di altro tipo, come bunker, postazioni di artiglieria, pezzi contraerei. I Gazelle 342M, infatti, potevano contare solo sugli HOT non avendo altre armi a bordo. \nIl missile sarebbe stato impiegato anche dalle forze armate siriane contro l'esercito israeliano nel 1982, anche se in quella circostanza le corazze reattive di cui erano equipaggiati i carri armati israeliani si sarebbero dimostrate efficaci nel neutralizzare gli effetti dell'impatto.\nGli iracheni hanno invece rimpiazzato parte del loro arsenale di vecchi missili sovietici AT-3 Sagger comprando i missili HOT, con un grosso ordine per 106 veicoli Panhard VCR con torretta UTH-800, armata di 4 armi pronte al tiro e con altre, forse 10, in riserva. \nOltre a questi piccoli ma micidiali cacciacarri, gli iracheni ordinarono anche elicotteri Gazelle armati con 4 missili HOT in tubi di lancio ai fianchi della fusoliera, sperimentando con successo il loro uso assieme ai Mil Mi-24 che attaccavano prevalentemente con i razzi e mitragliere a distanza ravvicinata, mentre i Gazelle si mantenevano in posizione arretrata lanciando i missili HOT. I carri Chieftain iraniani si rivelarono vulnerabili a questi attacchi, ma i Gazelle - armati solo di missili controcarro - dovettero prestare attenzione agli elicotteri AH-1 Cobra nemici che disponevano, oltre che dei missili TOW, anche di un cannone da 20mm."}
{"id": "564924", "revid": "1318658", "url": "https://it.wikipedia.org/wiki?curid=564924", "title": "Cvp", "text": ""}
{"id": "564926", "revid": "123097288", "url": "https://it.wikipedia.org/wiki?curid=564926", "title": "Kaos (periodico)", "text": "Kaos (poi \"Power Kaos\") \u00e8 stata una rivista di giochi e fumetti pubblicata da Granata Press a partire dal 1991 e, dal 1993, dalla Nexus Editrice\nStoria.\nGli inizi (n. 1 - 9).\nLa rivista usc\u00ec nell'ottobre 1991 dotata di 68 pagine (di cui 30 a colori), e conteneva un fumetto fantasy a puntate (le \"Leggende delle Contrade Dimenticate\" inframmezzati poi nei numeri seguenti ad altri fumetti tra cui \"Cronache della Luna nera\", \"La Spada di Cristallo\"), un dossier approfondito su \"Dungeons &amp; Dragons\", diversi articoli tecnici sul gioco di ruolo nonch\u00e9 scenari, recensioni e altro ancora.\nLa prima redazione era costituita da Roberto Di Meglio, Marcello Missiroli, Simone Peruzzi, con il coordinamento di Luca Oleastri. Il direttore era Luigi Bernardi, fondatore della Granata Press e la direzione artistica era di Roberto Ghiddi, che rese la rivista anche un trampolino di lancio per diversi giovani talenti dell'illustrazione fantasy, che in seguito si sono affermati con fama internazionale, come Paolo Parente.\nLa tiratura iniziale fu di 20\u00a0000 copie (con vendite intorno alle 12\u00a0000 copie), e discese gradualmente nei primi anni fino ad attestarsi intorno alle 7\u00a0000 copie.\nDopo un periodo di uscite con periodicit\u00e0 irregolare, nel 1993 la Granata Press cedette la rivista alla Nexus Editrice, societ\u00e0 formata dai redattori di \"Kaos\" insieme alla Granata Press stessa.\nLa rivista specializzata (n. 10 - 75).\nNel periodo successivo, \"Kaos\" assunse la sua forma pi\u00f9 stabile, che dur\u00f2 diversi anni. Abbandonato progressivamente il legame con il fumetto, \"Kaos\" rimase per molto tempo il punto di riferimento italiano del settore. In seguito, il calo di interesse del mercato italiano per il gioco di ruolo dovuto anche all'arrivo dei giochi di carte collezionabili port\u00f2 ad un primo mutamento editoriale.\nA partire dal n. 60 (gennaio 1999) la rivista assunse la denominazione di \"Power Kaos\" (e perfino una nuova numerazione, abbandonata per\u00f2 qualche numero dopo), con il proposito di interessarsi principalmente di videogiochi, quindi anche ai giochi di societ\u00e0 di tipo pi\u00f9 classico inglobando \"GiocAreA\", un'altra pubblicazione Nexus. Dopo un breve tentativo di rilancio nella diffusione in edicola, la distribuzione fu limitata ai soli negozi specializzati, riducendo cos\u00ec drasticamente la tiratura.\nA partire dal n. 68, alla rivista fu allegato a numeri alterni il CD \"Entropia\", una rivista multimediale dedicata a tutti i temi dell'universo ludico e fantastico, curata dai membri del collettivo ludo-letterario Paolo Agaraff. Uscirono in totale quattro numeri di \"Entropia\" che, tra l'altro, inclusero un'ampia campagna per Il Richiamo di Cthulhu, \"Chtulhucaust\", curata dai membri del collettivo Agaraff.\nKaos cess\u00f2 infine le pubblicazioni in forma cartacea con il n. 75 nel novembre 2002, trasformandosi in una rivista online.\nLa rivista online.\n\"KaosOnLine\" \u00e8 stato sino all'ottobre 2011 un attivo sito internet dedicato al mondo del gioco, aggiornato settimanalmente con articoli che spaziano dal gioco di ruolo, al gioco da tavolo, al fantastico in generale. Con oltre 1000 utenti collegati ogni giorno, rappresenta ancora oggi un importante veicolo di divulgazione, che continua l'esperienza maturata dalla Nexus Editrice negli anni di pubblicazione della versione stampata di \"Kaos\".\nDal 2010 al 2011, \"KaosOnline\" \u00e8 stata curata dalla redazione gi\u00e0 responsabile del sito di fandom ludico \"Il Quinto Clone\"."}
{"id": "564927", "revid": "1632387", "url": "https://it.wikipedia.org/wiki?curid=564927", "title": "MILAN", "text": "Il MILAN (acronimo del francese \"Missile d\u00b4Infanterie L\u00e9ger ANtichar\" ovvero \"missile anticarro per fanteria leggera\") \u00e8 un missile anticarro a medio raggio sviluppato a partire dal 1962 da Euromissile, una joint-venture tra la francese A\u00e9rospatiale e la tedesca Deutsche Aerospace, una sussidiaria del gruppo Messerschmitt-B\u00f6lkow-Blohm GmbH (MBB). La produzione in serie del missile \u00e8 incominciata nel 1972 ed \u00e8 tuttora in corso.\nIl MILAN venne fornito, nel 1973, inizialmente all'esercito francese per rimpiazzare l'ENTAC, un missile anticarro di prima generazione oramai obsoleto, ma a tutt'oggi \u00e8 impiegato dalle forze armate di 41 paesi.\nCon pi\u00f9 di 350.000 unit\u00e0 (di almeno tre versioni diverse) prodotte alla data del 2006, e l'ampio numero di paesi utilizzatori, questo missile anticarro \u00e8 divenuto il sistema d'arma di maggior successo commerciale nella sua categoria.\n\u00c8 un missile di superficie che viaggia a velocit\u00e0 subsonica con una gittata tipica di 2\u00a0km (coperta in 12,5 secondi) e una capacit\u00e0 di penetrazione - su corazza d'acciaio - compresa tra i 350 (95% di probabilit\u00e0 di successo) e i 900 mm, e di 2,5 metri su un muro di cemento armato.\nL'utilizzo pi\u00f9 frequente \u00e8 quello di fanteria in installazioni a treppiede, meno frequentemente veicolari. Il missile sovietico AT-4 Spigot, sviluppato negli stessi anni, \u00e8 quasi identico al MILAN e vi furono molte speculazioni sul fatto che potesse essere un clone del missile franco-tedesco.\nCaratteristiche.\nIl missile consiste di un ordigno dotato di alette ripiegabili che lo rendono pi\u00f9 compatto rispetto ai missili di prima generazione (come il tedesco Cobra), ed \u00e8 protetto da un tubo di lancio sigillato, che lo difende da sabbia, polvere, umidit\u00e0, calore, e ne riduce la sensibilit\u00e0 agli urti. Il missile \u00e8 montato usualmente su un treppiede speciale, con un congegno di puntamento laterale.\nA differenza dei missili precedenti non \u00e8 possibile collegare pi\u00f9 lanciamissili a un unico congegno di sparo, e il sistema di guida, essendo il missile filoguidato, non pu\u00f2 essere disgiunto da quello di tiro, per cui il lancio del missile rivela immediatamente la posizione del lanciatore, con i rischi conseguenti.\nIl MILAN \u00e8 dotato di testata HEAT. Si tratta di una testata a carica cava ovvero dotata di un'ogiva allungata che garantisce una distanza di stand-off ottimale per la formazione, con l'esplosione della carica, di un getto di plasma ad altissima temperatura e velocit\u00e0. Il getto di plasma esercita sul bersaglio una pressione di migliaia di chilogrammi per cm2 garantendo al missile una capacit\u00e0 di penetrazione molto alta.\nSistema di guida.\nIl sistema di guida \u00e8 semiautomatico filoguidato a linea di mira (SACLOS). Questo significa che le correzioni di rotta durante il volo del missile sono calcolate da un computer che ottiene i dati di volo dall'operatore che punta il bersaglio con il congegno ottico di mira per tutta la durata del volo. Il congegno di mira ottiene le informazioni grazie a un sensore a infrarossi che capta la traccia del bengala sulla parte posteriore del missile e le fornisce al computer del lanciatore che calcola le correzioni e le trasmette all'ordigno tramite un filo sottile che quest'ultimo ha rilasciato durante il volo.\nAl momento dello sparo, la carica di lancio fa rinculare subito il tubo del lanciatore, liberando la rampa, e il missile in volo accelera dispiegando le alette e raggiungendo i 720\u00a0km/h di velocit\u00e0 media. Mentre il sistema di guida capta la traccia a infrarossi, le quattro alette del missile impongono una lenta rotazione stabilizzatrice in coda, ma realizzano anche le opportune variazioni di assetto comunicate dal sistema di guida per portare il missile sul bersaglio.\nGrazie a questo tipo di guida il MILAN offre una gittata minima inferiore a quella dei missili di prima generazione (25 m contro 300\u2013500 m). Il rischio di scoperta rispetto a questi sistemi \u00e8 accresciuto, ma le probabilit\u00e0 rimangono relativamente basse fino a distanze maggiori di 800 m.\nNella versione MILAN 2 la guida \u00e8 passata a una fonte del tipo lampada a flash elettronici, meno vulnerabile alle contromisure d'inganno (flare) dei carri armati.\nUn sistema di guida termica opzionale per l'impiego notturno, il MIRA, fu sviluppato a partire dagli anni ottanta, quando lo standard, rimasto a lungo in auge, era di usare di notte mortai con bengala, come nel caso dell'esercito inglese. Questo tipo di camere termiche sono indipendenti dal sistema di tiro, ma necessitano di circuiti raffreddati a bassa temperatura, oltre a essere pesanti e molto costose almeno nelle prime versioni cosa che ne limit\u00f2 l'utilizzo. La camera MIRA attualmente prodotta da Thales per questo sistema d'arma ha una portata di scoperta di 4\u00a0km.\nIl sistema di guida termica sviluppato per l'ultima versione del missile (MILAN 3) si chiama MILIS e migliora le prestazioni di quello precedente portando la portata di scoperta a 7\u00a0km e quella di identificazione a 3\u00a0km.\nFunzionamento.\nIl missile con il proprio contenitore di lancio viene inserito e bloccato sul lanciatore. Premendo il pulsante di sparo si genera l'impulso elettrico che attiva la batteria termica della scatola di giunzione alimentando il lanciatore. In seguito all'alimentazione del lanciatore, l'elettronica di guida d\u00e0 inizio alla sequenza di lancio. Dopo circa un secondo avviene lo stoccaggio del missile dal proprio contenitore, e di conseguenza l'attivazione del generatore dei gas di lancio e del motore di partenza del missile, che imprimono una spinta allo stesso verso il vivo di volata del contenitore. Il rinculo prodotto dall'uscita del missile, provoca l'espulsione all'indietro del contenitore di lancio vuoto dalla rampa fino a una distanza di circa 6 m. Durante il volo, il missile si mantiene a una quota di 50\u00a0cm rispetto alla linea di mira, questo per evitare impatti accidentali con le asperit\u00e0 del terreno. Dalla parte posteriore del missile due tracciatori (giorno\u00a0\u2013 notte) emettono una radiazione IR che, rilevata dal congegno di puntamento e rilevamento viene trasmessa all'elettronica di guida sotto forma di segnale elettrico. L'elettronica di guida elabora detto segnale, e in caso di errore di traiettoria emette i segnali di correzione da inviare al missile mediante i fili guida. L'elettronica di bordo del missile, ricevuti i segnali di correzione, li invia al coltello intercettore di getto (organo di guida) per la correzione della traiettoria.\nImpiego e obiettivi.\nIl MILAN trova il suo impiego prevalente nella fanteria motorizzata e meccanizzata, ma la relativa leggerezza ne ha permesso l'uso anche da parte di paracadutisti e marine.\nIn genere il missile viene trasportato da veicoli leggeri fuoristrada tipo jeep o hummer. La ridotta gittata lo rende inadatto per i mezzi corazzati leggeri, ma per la sua compattezza ha trovato un limitato impiego anche su veicoli di questo tipo come il Marder e il Wiesel tedeschi.\nTeoricamente quest'arma pu\u00f2 ingaggiare qualunque obiettivo fisso o mobile entro il suo raggio d'azione, e alcune forze armate ne hanno sperimentato l'uso contro gli elicotteri, malgrado la relativa lentezza non garantisca una buona efficacia come missile superficie-aria. La velocit\u00e0 massima \u00e8 di 200\u00a0m/s (720\u00a0km/h) ma quella media si attesta sui 160\u00a0m/s (570\u00a0km/h) in quanto il motore a razzo smette di funzionare pochi secondi dopo il lancio. A quel punto l'arma ha una velocit\u00e0 residua di poco superiore ai 100\u00a0m/s, per cui anche senza la limitazione offerta dalla lunghezza del filo, non potrebbe volare oltre di molto senza stallare e cadere.\nRadioattivit\u00e0.\nLe prime generazioni di missili MILAN contengono circa 2,7 grammi di Torio radioattivo (10 kBq) che viene rilasciato durante il volo e l'esplosione del missile.\nIl torio viene utilizzato per produrre la traccia a infrarossi che consente alla stazione di tiro di localizzare la posizione del missile dopo il lancio. Dal 2001 l'esercito tedesco ha adottato misure protettive per raccogliere i riscaldatori ad incandescenza e vietato l'uso agricolo delle aree bersaglio. Uno studio sull'impatto ambientale della base militare di Shilo a Manitoba, Canada, nella quale sono stati utilizzati i sistemi MILAN, ha evidenziato un contenuto elevato, ma inferiore al limite, del torio 232 nelle acque sotterranee e ha raccomandato che i missili MILAN non dovessero essere pi\u00f9 utilizzati.\nL'Associazione dei medici internazionali per la prevenzione delle armi nucleari (IPPNW) ha valutato rischi a lungo termine nell'uso dei missili MILAN quali cancro ai polmoni e danni genetici.\nLe nuove versioni del missile (dal 1999) dovrebbero non utilizzare il torio.\nServizio.\nL'efficacia di quest'arma \u00e8 stata verificata in molti conflitti come la Guerra delle Falkland, dove la sua precisione e letalit\u00e0 contribuirono significativamente alla vittoria inglese nella battaglia di Goose Green. I bunker di cemento argentini non erano i bersagli intesi per l'arma, ma nondimeno vennero tutti neutralizzati.\nIl MILAN \u00e8 stato utilizzato estensivamente anche in Nord Africa in particolare dalla guerriglia ciadiana e sahrawi durante le imboscate tese rispettivamente contro i libici e i marocchini.\nIn Medio Oriente, il missile \u00e8 stato impiegato contro gli israeliani dall'OLP e altri gruppi combattenti in pi\u00f9 occasioni, a partire almeno dal 1982. Un altro impiego fu quello iracheno nel corso della Guerra Iran-Iraq. E ancora in Iraq, nel 1991, durante la prima Guerra del Golfo, le forze francesi usarono in combattimento 25 missili di questo tipo.\nL'impiego mondiale, nel primo decennio di produzione, fu tale che nel 1984 erano stati gi\u00e0 prodotti e ordinati oltre 164.000 missili da trenta diversi paesi situati in Europa, Asia e Africa.\nIn Italia, l'esercito lo ha largamente impiegato, e alcuni MILAN sono stati adottati anche dal battaglione San Marco della Marina Militare e dalla Brigata Paracadutisti Folgore. Il quantitativo ordinato dall'Esercito Italiano \u00e8 stato particolarmente ingente per una forza armata solitamente passante come pesantemente sotto-equipaggiata: ben 1\u00a0000 lanciamissili e 30\u00a0000 missili. L'ordine, per un valore totale di diverse decine di milioni di euro, \u00e8 stato in parte completato, con la fornitura complessiva di 716 lanciamissili e 17.000 missili. Il costo, nel 1990, era valutato in 4 milioni di lire per unit\u00e0.\nNonostante l'elevata probabilit\u00e0 di colpire il bersaglio (80-90%) garantita dal sistema computerizzato di guida, e la presenza di un rudimentale simulatore di fuoco, le esercitazioni, specialmente da parte dei soldati di leva, non erano sempre efficaci: come testimoniato da un filmato di una campagna di tiro dell'estate 1990, in condizioni di visibilit\u00e0 ottimali, su 13 missili lanciati non ne andarono a segno sulle sagome pi\u00f9 di 3 o 4, sia pure nella fascia di tiro \"a probabilit\u00e0 ridotta\" (entro gli 800 m).\nNonostante il grande successo, gi\u00e0 nei primi anni novanta c'erano dubbi sull'efficacia della testata contro le corazze frontali dei carri sovietici, per non parlare di quelle dei mezzi occidentali, per cui venne prodotta una nuova generazione del missile (MILAN 3), con testate HEAT in tandem capaci di quasi raddoppiare la capacit\u00e0 di perforazione dell'arma.\nI MILAN 3 sono ancora in produzione a dieci anni dall'entrata in servizio e sono largamente diffusi. Attualmente sono 41 le nazioni che impiegano questo tipo di missile, oltre a vari movimenti di resistenza e guerriglia come il Fronte Polisario e l'ala militare di Hezbollah.\nI successori, come il missile Trigat-MR, sono gi\u00e0 disponibili da qualche anno, ma i costi e la minore importanza dei combattimenti controcarro nella guerra moderna, non fanno ipotizzare lo stesso successo commerciale incondizionato del MILAN."}
{"id": "564928", "revid": "1861950", "url": "https://it.wikipedia.org/wiki?curid=564928", "title": "Airbus A340", "text": "L'Airbus A340 \u00e8 un aereo di linea a fusoliera larga prodotto dall'europea Airbus tra il 1993 e il 2011. Il velivolo \u00e8 ideato per il lungo raggio ed dotato di quattro turboventole, alette d'estremit\u00e0, un ampio piano verticale di coda e dei piani orizzontali in posizione bassa.\nStoria del progetto.\nAirbus ha sviluppato l'A340 contemporaneamente all'A330 come aereo di linea per le rotte a lungo raggio; venne presentato per la prima volta il 5 giugno del 1987 durante il Salone internazionale dell'aeronautica e dello spazio di Parigi-Le Bourget.\nIl prototipo dell'A340-300 effettu\u00f2 il suo primo volo sull'aeroporto di Tolosa il 25 ottobre 1991. Il primo volo della versione -200 avviene sempre a Tolosa il 1\u00ba aprile 1992. La versione -600, che era l'aereo pi\u00f9 grande prodotto da Airbus fino all'entrata in servizio dell'A380 nel 2008 e prima dell'uscita del Boeing 747-8 deteneva il primato di aereo pi\u00f9 lungo al mondo, ha effettuato il primo volo il 23 aprile 2001. Rappresentava, fino all'entrata in servizio dell'A380, l'alternativa di casa Airbus al 747-400 dell'americana Boeing. La versione -500 ha effettuato il primo volo l'11 febbraio 2002.\nAirbus ha annunciato il 10 novembre 2011 la cessazione della produzione del quadrimotore Airbus A340. La decisione, secondo la casa costruttrice, \u00e8 dettata dalle logiche di mercato.\nImpiego operativo.\nCon l'introduzione degli aerei della famiglia del Boeing 777 con pesi maggiori rispetto all'A340, e in specifico con l'introduzione del Boeing 777-300ER, le vendite del velivolo europeo hanno iniziato a calare: negli ultimi anni il Boeing 777 ha superato con cospicuo margine l'A340. Nonostante uno dei due giganteschi GE90 del velivolo statunitense consumi molto pi\u00f9 carburante rispetto a un Trent 500 dell'Airbus, l'uso di soli due motori, invece di quattro, comporta un vantaggio operativo di circa 8-9%.\nNel gennaio 2006, Airbus aveva annunciato i suoi piani per la produzione dell'A340E, dove la \"E\" sta per \"Enhanced\" (in inglese: accresciuto, migliorato), con il quale sperava di recuperare quel margine di 8 punti percentuali in termini di consumo di carburante. A340E sarebbe stato dotato di Rolls-Royce Trent 1500 che avrebbero consentito un notevole risparmio di carburante.\nLa produzione dell'A340 doveva proseguire, per altre 127 unit\u00e0 preventivate, fino al 2016.\nVerso la met\u00e0 del 2008, con la crescita dei prezzi del carburante, l'alto consumo di carburante dell'A340 ha portato le compagnie a tagliare i voli a lunghissimo raggio, ovvero quelli che durano pi\u00f9 di 15 ore. Thai Airways International ha cancellato il suo volo diretto Bangkok-New York della durata di 17 ore e operato con Airbus A340-500 per sostituirlo con un volo via Osaka e operato con Boeing 777-300.\nNonostante i voli corti sollecitino maggiormente un aereo rispetto a quelli pi\u00f9 lunghi, questi ultimi richiedono alle compagnie di riempire al massimo i serbatoi, facendo s\u00ec che gli aerei in volo consumino solo carburante per trasportarne altro.\nSi calcola che la Thai Airways abbia i suoi voli Bangkok-New York pieni all'80%, ma con i prezzi del carburante del 2008, sarebbe necessario avere un impossibile 120% di posti occupati per ottenere un volo redditizio.\nAltre compagnie stanno esaminando la possibilit\u00e0 di reintrodurre voli a lungo raggio. Nell'agosto 2008 Cathay Pacific Airways ha annunciato al Wall Street Journal che la crescita dei prezzi sta compromettendo le sue rotte trans-pacifiche e sar\u00e0 quindi costretta a tagliare molti voli su quelle rotte per reimpiegarli su rotte pi\u00f9 corte come tra l'Australia e Hong Kong.\nIl CEO di Cathay Pacific ha confessato ai giornali: \"Ridaremo forma al nostro network dove necessario per assicurare di far volare gli aerei dove possiamo coprire i costi e guadagnare qualche soldo...\". Verso la fine del 2008 la Cathay ha restituito tutti i suoi A340-600, che aveva in leasing, per sostituirli con Boeing 777-300ER di propriet\u00e0. Gli Airbus sono stati rivisitati e consegnati alla Hainan Airlines.\nIn data 15 novembre 2012, Airbus annuncia di aver venduto gli ultimi due A340-500 prodotti (per un'altra societ\u00e0 e che non li aveva a suo tempo ritirati) alla societ\u00e0 britannica AJW Capital Partners.\nIl 4 dicembre 2013 a Londra, Airbus ha presentato davanti ad un pubblico di oltre 100 delegati, tra i quali banchieri, periti, mediatori e finanziatori un piano di restyling per incrementare l'appeal di mercato del A340-600 con iniziative di riconfigurazione e di supporto per ridurre i costi operativi.\nAirbus infatti riconosce che l'A340-600 brucia circa il 12% in pi\u00f9 di carburante rispetto ai velivoli di dimensioni simili del concorrente Boeing (vedi il Boeing 777), ma ha bassi costi di esercizio e ridotta manutenzione del motore.\nIncidenti.\nAd oggi l'A340 non ha avuto incidenti con conseguenze mortali, tuttavia 5 aerei sono stati danneggiati irreparabilmente:\nUtilizzatori.\nAl gennaio 2022, dei 377 esemplari consegnati, 117 sono operativi. L'Airbus A340 non \u00e8 pi\u00f9 in produzione, tutti i velivoli ordinati sono stati consegnati.\nCivili.\nGli utilizzatori sono:\nMilitari.\nGli utilizzatori sono:\nVoci correlate.\nAerei comparabili per ruolo, configurazione ed epoca\nAltro\nPrincipali incidenti\nSviluppo correlato"}
{"id": "564934", "revid": "12544", "url": "https://it.wikipedia.org/wiki?curid=564934", "title": "Enti giuridici", "text": ""}
{"id": "564939", "revid": "77639", "url": "https://it.wikipedia.org/wiki?curid=564939", "title": "Audio2", "text": ""}
{"id": "564946", "revid": "729019", "url": "https://it.wikipedia.org/wiki?curid=564946", "title": "AGM-114 Hellfire", "text": "L'AGM-114 Hellfire \u00e8 un missile anticarro, nato per dotare gli elicotteri di capacit\u00e0 d'attacco contro veicoli corazzati. La sigla \"AGM\" sta infatti per Air-to-Ground-Missile cio\u00e8 missile aria-terra mentre l'acronimo \"HELLFIRE\", scelto anche per il suo evocativo significato di \"fuoco infernale\", sta per HELicopter Launched FIre and foRgEt missile (missile elilanciato spara e dimentica). Le prime versioni non erano effettivamente \"spara e dimentica\", capacit\u00e0 che \u00e8 stata raggiunta a partire dalla versione Longbow, con un sistema di guida radar.\nSviluppo.\nL'Hellfire fu sviluppato a partire dal 1974, su richiesta dell'esercito statunitense, per dotare gli elicotteri di un'arma anticarro pi\u00f9 efficace dei missili TOW. La produzione inizi\u00f2 nel 1982, mentre i primi test vennero effettuati nel 1984. Le prime versioni furono dotate solamente di guida laser ed erano state progettate per essere lanciate da velivoli ad ala fissa e rotante, da navi e da sistemi basati a terra contro una diversa variet\u00e0 di bersagli. Nei primi anni '90 venne sviluppato l'Hellfire II, equipaggiato di guida laser semi-attiva. Questo missile fu dato in dotazione anche ai droni RQ-1 Predator e MQ-9 Reaper, nonostante l'utilizzatore pi\u00f9 comune fosse l'Apache. In seguito venne sviluppato anche il Longbow Hellfire, pensato come arma spara e dimentica, equipaggiato con un apparato di guida radar a banda millimetrica.\nModelli.\nNel corso degli anni sono state prodotte svariate versione dell'AGM-114, con vari impieghi specifici.\nAGM-114A Basic Hellfire\n\u00c8 il primo modello sviluppato e non ha avuto successo presso l'esercito statunitense che non lo ha comprato in quantit\u00e0 soddisfacenti. Di questo modello sono stati costruiti 31.616 esemplari dalla Martin Marietta e dalla Rockwell International.\nAGM-114B\nQuesto modello \u00e8 stato disegnato inizialmente per la marina, ma pu\u00f2 essere lanciato da velivoli dell'esercito. A causa del suo uso a bordo di navi, questo missile possiede un sistema di armamento elettronico addizionale(SAD).\nAGM-114C\nIn questo modello \u00e8 stato potenziato il sistema di puntamento laser. Monta un motore M120E1 a ridotta produzione di fumo. Ogni esemplare costa circa 25.000 dollari.\nAGM-114F Interim Hellfire\nQuesto missile monta due testate (una delle quali deve far detonare l'eventuale corazza reattiva). Utilizza un sistema di puntamento e un autopilota simile a quello del modello \"AGM-114C\". L'AGM-114F Interim Hellfire \u00e8 stato sviluppato nel 1994 e viene ancora prodotto per essere venduto ad altri eserciti (non statunitensi).\nAGM-114G Interim Hellfire\nVersione dell'AGM-114F con SAD \u2014 non costruito.\nAGM-114H Interim Hellfire\nPotenziamento dell'AGM-114F con autopilota digitale \u2014 non costruito.\nAGM-114J Hellfire II\nVersione dell'AGM-114F pi\u00f9 leggero e con un maggior raggio d'azione \u2014 non costruito.\nAGM-114K Hellfire II\nQuesto modello \u00e8 dotato di due testate riprogrammabili per distruggere le corazze reattive, sistema di puntamento laser semiattivo, contromisure elettroniche e ottiche e autopilota programmabile per modifiche di traiettoria.\nR9X\nVariante Hellfire con testata cinetica e lame a scomparsa. Destinato a ridurre i danni collaterali. Distribuito in segreto dal 2017, con esistenza rivelata nel 2019. Questa variante \u00e8 stata utilizzata nell'uccisione di Jamal Ahmad Mohammad Al Badawi, accusato di essere la mente dell'attentato della USS \"Cole\" del 2000, e di Abu Khayr al-Masri, membro di spicco di al Qaeda.\nOperazioni di combattimento.\nL\"'Hellfire\" \u00e8 un'arma molto famosa per le prestazioni durante Desert Storm, quando ne vennero lanciati ben 5.000. Si tratta di un'arma a guida laser, supersonica, capace di danneggiare gravemente molti modelli di carro armato soprattutto grazie al fatto di colpire quasi sempre la parte superiore del bersaglio (che nei mezzi corazzati \u00e8 quasi sempre la meno protetta). Equipaggia essenzialmente gli AH-64 Apache, che possono imbarcarne fino a 16, suddivisi in quattro rastrelliere. Fu utilizzato anche nell'invasione statunitense di Panama, nell'Operazione Allied Force, nell'Operazione Enduring Freedom e nell'Operazione Iraqi Freedom."}
{"id": "564952", "revid": "729019", "url": "https://it.wikipedia.org/wiki?curid=564952", "title": "Swingfire", "text": "Lo Swingfire \u00e8 stato il missile anticarro a lungo raggio anti-tank guided wire missile (ATGW) standard di produzione inglese per l'esercito ed utenti esteri. Si trattava di un'arma potente, con caratteristiche moderne, ma la guida era ancora manuale.\nDi costruzione British Aerospace, esso era assegnato all'artiglieria britannica, In UK \u00e8 stato usato soprattutto dallo Striker, con rampa quintupla, versione (con 10 missili in tutto) dello FV101 Scorpion, ma anche con il FV432, 2 missili con 12 di ricarica.\nArma pesante di grande potenza, tozzo, con corte alette ma \"non\" retrattili, con una testata sufficiente per perforare qualunque carro dell'epoca, esso \u00e8 lanciabile, grazie a una \"console\" smontabile con cavo, da veicoli anche stando fino a 100\u00a0m di distanza e 23 metri pi\u00f9 in alto, lanciando contro bersagli con un campo di tiro di 45 gradi su ciascun lato, o fino a 20 gradi sopra o sotto l'orizzonte.\nLa versione Beeswing \u00e8 utilizzabile anche da un lanciatore portatile.\nUna volta che il massiccio Swingfire \u00e8 lanciato dalla rampa, viene automaticamente captato entro il campo di vista del puntatore, ma poi deve essere guidato contro l'obiettivo manualmente, come le armi di vecchia generazione (sistema CLOS). Nondimeno \u00e8 stato usato anche assieme ad un sofisticato sistema di osservazione/mira a immagine termica, un lusso per gli anni ottanta.Il missile Swingfire ha avuto anche miglioramenti come la sostituzione dell'elettronica originaria con sistemi a microchip.\nIn test nel 1979 contro un carro Conqueror esso perfor\u00f2 la piastra di acciaio da 130\u00a0mm, inclinata a 60 gradi, e con un angolo orizzontale di ulteriori 40 gradi (=circa 400\u00a0mm di spessore virtuale). Nondimeno, il jet HEAT perfor\u00f2 la corazza, la paratia tra lo scomparto pilotaggio e quello di combattimento, e infine danneggi\u00f2 anche lo scomparto motore.\nAlla fine degli anni ottanta, Belgio, Egitto (con tanto di produzione su licenza), Kenya, Regno Unito e Sudan hanno adottato tale arma.\nLo Swingfire era un missile potente, ma per competere con l'Euromissile HOT e soprattutto con il TOW avrebbe dovuto avere una guida semiautomatica SACLOS, cosa che stranamente non ha mai ricevuto, e non certo per mancanza di spazio o convenienza.\nIn termini di 'Hardware', infatti, la testata da 7\u00a0kg \u00e8 a tutt'oggi una delle pi\u00f9 pesanti, come anche il calibro tra i pi\u00f9 grandi nella categoria ATGW.Il TOW nei suoi modelli iniziali pesava 23\u00a0kg, con un diametro di soli 127\u00a0mm e una testata da 3,9\u00a0kg, poco oltre la met\u00e0 di quella dello Swingfire, e nondimeno ha dimostrato una potenza micidiale contro i carri degli anni settanta. Le versioni pi\u00f9 recenti hanno un calibro di 152\u00a0mm e una testata da 5,9\u00a0kg, ancora lontano dal missile britannico. Si pensi che anche l'Euromissile HOT, con la sua testata leggermente pi\u00f9 grande del corpo missile, raggiunge solo un diametro di 165\u00a0mm. Peraltro lo Swingfire ha al contrario una testata leggermente pi\u00f9 piccola del motore-razzo.\nMa nondimeno, malgrado la potenza bruta, esso \u00e8 scaduto a causa della mancanza di aggiornamento, mentre persino il vecchio Nord SS-11 ottenne la guida semiautomatica, seguito da armi sovietiche come l'AT-3 Sagger, e cos\u00ec la sua epoca \u00e8 finita."}
{"id": "564955", "revid": "729019", "url": "https://it.wikipedia.org/wiki?curid=564955", "title": "Hornet Malkara", "text": "Il Hornet Malkara \u00e8 un missile anticarro del dopoguerra utilizzato nel Regno Unito dal Royal Armoured Corps, regio corpo corazzato britannico. Esso era stato praticamente concepito come sostituto dei carri Conqueror, con una potenza distruttiva a lungo raggio alla quale si sacrific\u00f2 praticamente tutto il resto. \u00c8 stato uno dei primi missili anticarro filoguidati (ATGMs).\nIl missile venne sviluppato con l'uso del Telaio dell'autocarro Humber corazzato, trazione integrale. Una rampa posteriore teneva 2 missili ed era retrattile per consentire il tiro anche da posizioni defilate. Lo sviluppo ebbe luogo con la cooperazione tra Regno Unito e Australia, quest'ultima svilupp\u00f2 il missile da un gruppo di istituti di ricerca universitari e industriali, soprattutto il Government Aircraft Factories (industrie aeronautiche statali).\nIl Malkara era un'enorme arma anticarro, ben 91kg di peso, 27 della testata, gittata 4km, raggiungibile in 28 secondi. La sua particolarit\u00e0, oltre le dimensioni mostruose, era quella di avere una testata HESH a esplosivo al plastico, anche se il diametro di 20cm era pi\u00f9 che sufficiente per ospitare una potente testata HEAT.\nIl missile era lanciato con una rampa retrattile al tergo del veicolo, con 2 missili pronti al lancio con una rampa binata elevabile. Era molto grande, e le alette fisse non aiutavano certo a renderlo meno appariscente. Il veicolo, che praticamente non aveva parte posteriore per ospitare il braccio di lancio, era paracadutabile e pronto in 10 minuti dall'atterraggio. Infine era disponibile un congegno di puntamento sopra l'abitacolo a 10 ingrandimenti, mentre esisteva la possibilit\u00e0 di lancio anche da distanza di 80m dal mezzo.\n\"Malkara\" \u00e8 la parola aborigena per \"scudo\".\nSviluppo.\nIl concetto di base del Malkara fu probabilmente ispirato dal missile anticarro tedesco X-7 della seconda guerra mondiale. Il design del missile \u00e8 stata effettuata principalmente dal Laboratorio di Ricerca Aeronautica del governo australiano, e questa fase \u00e8 stato anche uno dei primi esempi di simulazione al computer in termini di progettazione tecnica. Il test di sviluppo \u00e8 stato effettuato presso l'area vietata di Woomera, e le prove di omologazione per le varie tipologie di carro furono svolte a Lulworth Cove, Dorset. Anche se le prove a Dorset apparentemente raggiunsero un impressionante 90% di successo sul target, in servizio i missili non sono stati considerati un grande successo, a causa di tre errori principali: essi sono stati considerati troppo pesanti. Mentre erano troppo pesanti per un utilizzo da parte di un soldato, potevano essere azionati soltanto dai loro veicoli specializzati, riducendone la flessibilit\u00e0 ed accuratezza facendo registrare nella pratica scarsi risultati. Questo pu\u00f2 essere stato perch\u00e9 il sistema di controllo scomodo richiedeva molta pratica, e non vi era n\u00e9 un sistema di simulazione, n\u00e9 missili sufficienti per l'utilizzo dell'addestramento. Si riscontra che molti operatori hanno solo sparato un missile nella loro carriera. Infine, la loro velocit\u00e0 era bassa.\nTuttavia, le esperienze fatte nell'ambito del progetto Malkara hanno portato a miglioramenti nei programmi successivi. Inoltre, la cellula di base e le relative competenze sono state utilizzate direttamente nello sviluppo del missile Ikara antisommergibile e del missile superficie-aria Cat Sea. Malkara era insolito tra i missili anticarro, in quanto aveva le seguenti testate: HESH, HEP e HEAT. Il Regno Unito ha sempre mostrato interesse per le testate HESH."}
{"id": "564960", "revid": "729019", "url": "https://it.wikipedia.org/wiki?curid=564960", "title": "Cobra-Mamba", "text": "Il Cobra, assieme alla sua versione evoluta Mamba, \u00e8 stato un missile anticarro tedesco di prima generazione, arma che ebbe a suo tempo notevole successo, con alette cruciformi, 1600m di gittata e 350mm di perforazione. Esso era simile al Sagger ma con alette pi\u00f9 grandi. Ne vennero prodotti moltissimi ma all'inizio degli anni settanta venne sostituito in produzione dal Mamba, leggermente migliorato, con 2\u00a0km di gittata, 500mm di perforazione e una scatola comando da 12 missili al lancio anzich\u00e9 8.\nStoria e tecnica.\nLa MBB present\u00f2 il Cobra nel 1957, ed esso entr\u00f2 in servizio 3 anni dopo, nel modello iniziale con 1600 metri di portata, poi, col modello BO810, 2.000 metri di gittata.\nL'ordigno venne adottato praticamente come arma NATO, con ben 170.000 missili prodotti in pochi anni, ed esportati in Paesi come Argentina, Pakistan, India.\nEsso aveva 4 alette cruciformi con freccia negativa sul bordo d'attacco, punta del missile molto appuntita, con fusoliera molto tozza e corta. Il principio di guida \u00e8 il CLOS, con l'operatore che controlla il missile con il joystick, e grazie alla scatola di collegamento pu\u00f2 essere applicato fino a 8 missili collegati in simultanea, con cavi di guida da 20 metri, e una piccola rampa di lancio, anche improvvisata. Una caratteristica inusitata era la presenza di una maniglia di trasporto sulla parte superiore del motore a razzo.\nIl missile venne impiegato in guerra tra India e Pakistan nel 1971, con scarso successo, e meno ancora contro gli inglesi nel 1982 da parte argentina (praticamente non v'erano corazzati da colpire, anche se vi erano missili con testata mista HEAT/Shrapnel). I missili vennero distrutti dagli artificieri.\nIl successore.\nNel 1972 venne presentato il Mamba, successore leggermente migliorato nel suo complesso, pi\u00f9 compatto e con una scatola capace di controllare fino a 12 missili, ma ancora con guida CLOS. Ebbe meno successo del precedente, anche perch\u00e9 oramai i missili con guida SACLOS, e alette ripiegabili (meno ingombro, possibilit\u00e0 di trasportare il missile dentro tubi di lancio sigillati che lo proteggono da urti e polvere, per non dire dell'umidit\u00e0) e maggiore velocit\u00e0.\nCos\u00ec come l'SS-11 venne sostituito dall'HOT (e l'americano TOW), il Cobra-Mamba venne rimpiazzato dal MILAN, e un'epoca finiva definitivamente."}
{"id": "564966", "revid": "1543377", "url": "https://it.wikipedia.org/wiki?curid=564966", "title": "MGM-166 LOSAT", "text": "L''MGM-166 LOSAT \u00e8 stato un missile anticarro dalla funzionalit\u00e0 simile a quella di un proiettile anticarro sparato da un carro armato.\nSviluppo.\nLo sviluppo del programma LOSAT (Line-Of-Sight Anti-Tank) avvenne sul finire degli anni ottanta del XX secolo, in conseguenza di un programma di studio su nuovi missili ipersonici. A quel tempo la ditta Ling-Temco-Vought aveva iniziato il progetto del nuovo missile HMV (Hyper Velocity Missile), destinato ad un programma per un ordigno superficie-aria per l'US Air Force, e nel 1988, insieme alla Texas Instruments, ne propose una evoluzione denominata LOSAT, destinata all'esercito degli Stati Uniti d'America. L'anno successivo l'esercito lanci\u00f2 l'ACAT I (Acquisition Category I), sotto la stretta supervisione del Director Operational Test and Evaluation (DOT&amp;E), per un sostituto del missile anticarro Hughes BGM-71 TOW. Il nuovo sistema d'arma comprendeva un lanciatore per missili ad energia cinetica (KEM), dotato di telemetro laser e camera termica per il controllo del tiro. Furono effettuati sei lanci sperimentali, durante i quali emerse il problema che gli impulsi laser necessari alla guida dell'ordigno non riuscivano a penetrare i gas ionizzanti prodotti dallo scarico del propulsore, e il missile non riceveva gli eventuali ordini di correzione impartite dal sistema di guida. Nell'estate del 1991, grazie all'intervento dell'ufficio tecnico della Texas Instruments Incorporated, il problema fu superato, e il LOSAT colp\u00ec per la prima volta il bersaglio.\nNel 1992 il programma fu ridotto a semplice programma di dimostrazione tecnologica, e nel maggio 1994 lo House Armed Service Committee ne propose la definitiva abbandono, supportato dalla decisione presa dal Dipartimento della Difesa nel 1996 che ne dispose l'anticipata cancellazione. L'esercito si oppose fermamente, presentando ricorso sulla decisione, proponendo che il programma andasse avanti come dimostratore tecnologico sotto la sigla ACTD (Advanced Concept Technology Demonstration), casa che avvenne ufficialmente il 12 novembre 1997.\nPer questo programma ACTD venne considerata l'installazione del missile dapprima sul veicolo da combattimento della fanteria M2 Bradley, poi sul carro leggero M8 AGS, e infine su veicoli 4x4 HMMWV Humvee. Nell'aprile 1998, quando erano gi\u00e0 stati effettuati una cinquantina di lanci sperimentali, la Lockhhed Martin Vought System di Grand Prairie, Texas firm\u00f2 con il Dipartimento della difesa un contratto, dell durata di cinque anni e del valore di 5 milioni di dollari, per ricerca e sviluppo del LOSAT Advanced Concept Demostrator. L'attivit\u00e0 sperimentale venne accelerata tra il 1999 e il 2000, e fu fatta richiesta della fornitura di 12 veicoli 4x4 HMMWV Humvee da modificare con l'installazione di due tubi lanciamissili binati sul tetto e 144 missili LRIP consegnati entro il 2003.\nTecnica.\nSi tratta di un'arma hit-to-kill, cio\u00e8 che deve centrare il bersaglio per distruggerlo, pesante 80\u00a0kg, capace di raggiungere velocit\u00e0 di 1.524\u00a0m/s (circa mach 4,5) in meno di 5 secondi e di penetrare il bersaglio con la sua testata perforante, praticamente come se fosse un proiettile di carro armato. L\u2019energia sviluppata al momento dell\u2019impatto \u00e8 pari a 40MJ, contro i 7/10 di un proiettile perforante APFSDS MM829. Il vantaggio del sistema KEM \u00e8 la totale assenza di parti mobili dell'arma, permettendo la produzione ad un minor prezzo.\nLungo tutto l\u2019asse di simmetria del missile vi \u00e8 un penetratore in tungsteno, mentre quattro alette stabilizzatrici posteriori permettono la manovrabilit\u00e0 al missile, alimentato da un motore a razzo a propellente solido ATK (Alliant Techsystems) Tactical Systems Company SRM che gli garantisce un raggio d\u2019azione di 5 km. Davanti al propulsore \u00e8 posizionata la sezione che contiene il sistema di guida inerziale, preceduta da quella contenente i piccoli razzi direzionali che consentono le correzioni di rotta. Sul muso, dietro il cappuccio aerodinamico e posta la sezione di guida primaria.\nIl sistema di controllo del fuoco Raytheon IBAS (Improved Bradley Acquisition System) \u00e8 costituito da una camera termica, un sistema TV e un telemetro laser BAE Systems Nord America a biossido di carbonio (CO\u00b2) per determinare la distanza del bersaglio e fornire le correzioni di rotta del missile.\nL'arma permette di ingaggiare un eventuale serie di bersagli in pochi secondi. Essa pu\u00f2 essere gestita da una squadra di tre uomini. L'artigliere, utilizzando un telemetro ad infrarossi, pu\u00f2 convalidare l'aggancio contemporaneo di due obbiettivi. Sempre tramite esso, pu\u00f2 regolare la traiettoria dell'ordigno durante il volo.\nIl veicolo di lancio \u00e8 costituito da un HMMWV Humvee nelle versioni M1113 e M1114, pesante 5.275 kg, sul tetto del quale sono sistemati quattro contenitori lanciatori per il missile MGM-116 LOSAT, il sistema di visione/condotta del tiro, e una gru azionata elettricamente per le operazioni di ricarica. Ulteriori otto missili sono trasportati nel rimorchio di riserva. Il sistema d\u2019arma sar\u00e0 dispiegabile all\u2019estero tramite il trasporto aereo strategico e tattico (velivoli C-5, C-17, C-130H), e in zona di combattimento tramite elicotteri UH-60L e CH-47.\nL'unit\u00e0 organizzativa basica del sistema LOSAT \u00e8 costituita da una squadra di cinque uomini equipaggiata con due veicoli HMMWV e un rimorchio di rifornimento missili ad alta mobilit\u00e0.\nImpiego operativo.\nI primi mezzi vennero assegnati alla Compagnia A, 5/11\u00b0 Parachute Infantry Regiment della 82\u00aa Airborne Division, in forza al XVIII Airborne Corps nell\u2019agosto 2002, e i test poterono cominciare presso il sito di White Sands Missile Range nel Nuovo Messico. I test videro il lancio di 18 missili a partire dall\u2019agosto 2003, e durarono fino al marzo 2004 dimostrando l'efficacia delle nuove armi contro obbiettivi pesantemente corazzati come fortificazioni o carri armati T-72 e M60. Ulteriori esperimenti, pi\u00f9 limitati, vennero condotti a Fort Bliss, Texas, e completati con successo nel luglio 2004 con il lancio di sette KOM LOSAT. Tuttavia L\u2019US Army decise di non produrre in serie il KEM ma una sua versione compatta, il CKEM, lungo 1,52 m, pesante 45,3 kg e con gittata da 5 km a 8 km, e nel 2007 questo fatto port\u00f2 alla cancellazione del programma di acquisizione del LOSAT dopo che erano stati realizzati 435 missili."}
{"id": "564968", "revid": "287204", "url": "https://it.wikipedia.org/wiki?curid=564968", "title": "Sandomierz", "text": "Sandomierz (in lingua latina: \"Sandomiria\", in tedesco: \"Sandomir\") \u00e8 una citt\u00e0 polacca del distretto di Sandomierz nel voivodato della Santacroce.\nRicopre una superficie di 28,8 km\u00b2 e nel 2006 contava 25.646 abitanti.\nSandomierz \u00e8 il punto di partenza, dalla Chiesa di San Jacopo, del Cammino di Piccola Polonia.\nStoria.\nLa citt\u00e0 fu fondata nel Medioevo durante il regno della dinastia Piast in Polonia. Nel XII secolo, Sandomierz era una delle tre principali citt\u00e0 del Regno di Polonia, accanto a Cracovia e Breslavia. Sandomierz era una citt\u00e0 reale nella Corona del Regno di Polonia e per centinaia di anni la capitale del voivodato di Sandomierz, la parte storica di Piccola Polonia.\nSandomierz \u00e8 inoltre nota per l'Accordo di Sandomierz, firmato il 14 aprile 1570 tra le tre confessioni protestanti polacche: luterani, calvinisti e Fratelli Boemi.\nCultura.\nA Sandomir \u00e8 ambientato il terzo atto del Boris Godunov di Mussorgsky. Vi si rifugia Grigorij, il falso Dmitrij, e prepara l'assalto a Mosca.\nMedia.\nTelevisione.\nA Sandomierz \u00e8 ambientata e girata la serie televisiva polacca \"Ojciec Mateusz\", ispirata all'italiana \"Don Matteo\"."}
{"id": "564970", "revid": "729019", "url": "https://it.wikipedia.org/wiki?curid=564970", "title": "Reggimento &quot;Cavalleggeri di Sardegna&quot;", "text": "Il Reggimento \"Cavalleggeri di Sardegna\" (anche Cavalleggeri di Sardegna, successivamente Corpo dei Moschettieri di Sardegna) fu un reggimento di cavalleria dell'Armata Sarda del Regno di Sardegna prima e del Regio Esercito, nonch\u00e9 uno dei reparti di Cavalleria italiana di formazione pi\u00f9 antica sciolto dopo la fine della seconda guerra mondiale.\nStoria.\nLa creazione.\nTraggono origine dai Dragoni di Sardegna, istituiti da Vittorio Amedeo II di Savoia, primo re di Sardegna di casa Savoia, nel 1726 per mantenere l'ordine pubblico nell'Isola, e in particolare contrastare fenomeni di brigantaggio e di banditismo.\nIl Corpo tenne un ottimo comportamento, insieme ai miliziani sardi, nel 1793, durante il fallito tentativo francese di occupazione della Sardegna, sorretto da un'imponente squadra navale (tra le unit\u00e0 della cavalleria miliziana sarda si distinse, nella difesa di Cagliari e del Regno, la compagnia di Villasor comandata da don Francesco Vaquer, coadiuvato dal primogenito don Giuseppe Andrea Vaquer).\nNel 1808 cambi\u00f2 ancora denominazione, divenendo il \"Reggimento Cavalleggeri di Sardegna\", dieci anni dopo assunse invece il nome di \"Corpo dei Moschettieri di Sardegna\" e, solo un anno dopo (2 giugno 1819), quello di \"Corpo dei Cacciatori reali di Sardegna\".\nQuesto reparto era costituito da uno Stato maggiore con il colonnello comandante e quattro ufficiali, quattro compagnie a cavallo e quattro a piedi, con un organico complessivo di 24 ufficiali e 677 uomini di truppa. In questo periodo il compito fondamentale dei Cacciatori di Sardegna era la lotta senza quartiere al banditismo.\nNei Carabinieri.\nIl 16 ottobre 1822 il re Carlo Felice istituiva il \"Corpo dei Carabinieri reali di Sardegna\" che incorpor\u00f2 i Cacciatori reali, proprio per il loro buon risultato nel compito del mantenimento dell'ordine pubblico. L'incorporazione ebbe termine il 1\u00ba aprile 1823 e, poich\u00e9 era stato stabilito che la forza comprendesse 425 carabinieri a cavallo e 100 a piedi, gli esuberanti 145 Cacciatori reali furono trasferiti nei corpi degli Stati di terraferma (Savoia, Nizza, Piemonte, Liguria).\nNel 1832 il governo del re Carlo Alberto decise la ricostituzione del \"Reggimento Cavalleggeri di Sardegna\", che venne organizzato su due \u201cdivisioni\u201d, quattro \u201csquadroni\u201d, 13 \u201cdistaccamenti\u201d e ben 65 \u201cposti\u201d, spesso composti da pochi cavalleggeri. Come intuibile, tale organizzazione territoriale era finalizzata al mantenimento delle condizioni minimali dell'ordine pubblico in un momento di grave crisi sociale ed economica dell'Isola, che vede i cavalleggeri duramente impegnati contro il banditismo.\nIn questi anni verranno conferite ben tre medaglie d'oro ad ufficiali dei Cavalleggeri di Sardegna per il non comune coraggio dimostrato in varie occasioni: sono i capitani Gerolamo Berlinguer (Sassari, 25 giugno 1835), Efisio Falqui Pes (Cagliari, 12 febbraio 1836) ed Agostino Castelli (Orgosolo, 1840).\nIl deteriorarsi della situazione della sicurezza pubblica oltre che la necessit\u00e0 di omologare i reparti militari durante una fase di profonda riorganizzazione portarono, con la legge n. 1505 del 21 aprile 1853, alla soppressione del Reggimento Cavalleggeri di Sardegna ed alla contemporanea ricostituzione del Corpo dei Carabinieri reali in Sardegna. \nIl reparto seguir\u00e0, a partire dall'unificazione italiana nel 1861, le vicende dei Reali Carabinieri, con lo scioglimento del corpo e l'incorporazione nella neocostituita Legione carabinieri Sardegna.\nLo squadrone nella prima guerra mondiale.\nNel dicembre 1914, all'approssimarsi dell'entrata dell'Italia nella prima guerra mondiale, venne costituito in Ozieri il \"X Gruppo squadroni di nuova formazione\", comprendente il 19\u00ba squadrone ed il 20\u00b0, composti quasi interamente da personale sardo. Il Gruppo era il naturale erede dei Cavalleggeri di Sardegna e, con la dichiarazione di guerra italiana all'Impero austro-ungarico (24 maggio 1915), veniva subito inviato in zona operativa, sul basso corso dell'Isonzo e presso Monfalcone, con base a Isola Morosini.\nDopo i primi mesi di guerra, passati svolgendo numerosi pattugliamenti e perlustrazioni sotto il comando dei capitani Bolla (deceduto dopo qualche tempo alla guida del suo aereo durante uno scontro nei cieli di Medea sull'Isonzo), Segre e Rizzardo di Spilimbergo, giungeva l'ordine di scioglimento di tutti i reparti di Cavalleria di recente formazione al fine di rafforzare quelli di consolidata esistenza. Si deve evidenziare, infatti, che all'entrata in guerra l'Italia poteva schierare ben trenta reggimenti di Cavalleria.\nAd impedire la completa smobilitazione del Gruppo intervenne personalmente S.A.R. il Conte di Torino, Ispettore generale dell'Arma di Cavalleria: veniva, quindi, ordinata l'immediata ricostituzione del 19\u00ba squadrone (dicembre 1915) che assunse la denominazione di 19\u00ba Squadrone Sardo \u2013 Nuova Formazione (N.F.) proprio perch\u00e9 costituito quasi interamente da cavalleggeri sardi.\nNel maggio del 1916 lo Squadrone Sardo veniva aggregato al Reggimento Cavalleggeri di Lodi ed inviato in Albania per coprire la tragica ritirata verso la costa adriatica dell'esercito serbo, sconfitto dalle truppe austro-ungariche.\nPer circa due anni lo Squadrone Sardo svolse una logorante attivit\u00e0 di pattugliamento e perlustrazione lungo la sponda sinistra del fiume Vojussa e, grazie all'ausilio di barconi della Marina, con veri e propri raid notturni sulla sponda destra occupata dal nemico.\nNell'estate del 1918 lo Squadrone prese parte alla grande offensiva che avrebbe portato le nostre truppe ai confini della Bulgaria.\nIl 27 giugno 1918, infatti, veniva costituita la Colonna di Cavalleria (quattro squadroni dei Cavalleggeri di Catania, due squadroni dei Cavalleggeri di Palermo e lo Squadrone Sardo, per un totale di 2.000 cavalleggeri) per una penetrazione in profondit\u00e0 nell'area Vojussa \u2013 Semeni.\nSi trattava di un'impresa considerata quasi impossibile: l'aggiramento delle forti linee austro-ungariche sulla catena montuosa della Malacastra attraverso l'ampia zona paludosa compresa tra i corsi d'acqua della Vojussa e del Semeni.\nTutta la vallata del fiume Semeni, dal mare fino a Berat, per un tratto di circa settanta chilometri, fu teatro di sanguinosi e durissimi combattimenti che durarono per oltre un mese: secondo i rapporti dell'epoca, lo Squadrone Sardo in tutto questo tempo e in tutti i punti della vallata sostenne sempre parte attivissima.\nSempre in avanguardia quando la Colonna procedeva in avanti e di retroguardia quando essa retrocedeva.\nIl 7 luglio 1918, sempre all'avanguardia della Colonna di Cavalleria, irrompeva alla carica nel campo di aviazione austriaco di Fieri, abbattendo un aereo a fucilate, catturandone sei, prendendo oltre trecento prigionieri e l'intero materiale del campo, meritandosi quindi la citazione sul bollettino nazionale di guerra. Lo stesso giorno, insieme a due sezioni di mitraglieri dei Cavalleggeri di Catania, conteneva i nemici per ben dodici ore sul fronte di Metali.\nIl 9 luglio, ancora all'avanguardia della Colonna di Cavalleria, si imbatteva in nidi di mitragliatrici nemiche posti a difesa di un ponte di barche: dopo averli eliminati, procedeva alla distruzione del medesimo ponte.\nSuccessivamente raggiungeva una compagnia austriaca in ripiegamento verso il torrente Kuci e la catturava.\nRaggiungeva, poi, la retroguardia nemica assalendola e catturando duecento soldati ed una notevole quantit\u00e0 di materiale bellico, fra cui due cannoni e sei mitragliatrici completi di munizionamento.\nIl 12 luglio attraversava il fiume Semeni insieme ad altri due squadroni, ma doveva ripiegare davanti alla violentissima reazione austro-ungarica.\nDal 21 al 24 luglio 1918 le truppe austro-ungariche lanciarono una serie di rabbiosi contrattacchi sul torrente Kuci che videro lo Squadrone Sardo battersi a cavallo ed a piedi con incredibile coraggio e fermezza. In questi scontri perdeva la vita anche il comandante dello Squadrone, il capitano Giovanni Battista Menini, morto eroicamente la mattina del 24 luglio.\nNon comune anche la figura del sergente Cambarau che per quattro giorni rest\u00f2 nelle file nemiche riuscendo, individuato, a non lasciarsi catturare ed a recare importanti informazioni sulle posizioni nemiche. On questi combattimenti continui la Colonna di cavalleria aveva, comunque, subito numerose perdite: tra il 25 ed il 30 luglio, con forti rinforzi di fanteria giunti a Berat, si passava all'ultima fase del ciclo di operazioni. Lo Squadrone Sardo era ridotto ormai a soli 40 cavalleggeri.l; nonostante ci\u00f2, con il sostegno di uno squadrone dei Cavalleggeri di Catania, caricava pi\u00f9 volte un battaglione austriaco che veniva travolto e disperso. Il 5 agosto catturava un'intera compagnia nemica. Fra il 5 ed il 7 agosto la Colonna di Cavalleria catturava altre due compagnie austro-ungariche con notevoli quantit\u00e0 di materiale bellico.\nSuccessivamente veniva ritirata dalla linea del fuoco a causa delle gravi perdite subite.\nPer i fatti dell'estate 1918 e, in particolare, per la carica di Fieri (7 luglio 1918), lo Squadrone Sardo veniva decorato con medaglia d'argento al valor militare, unico fra i reparti minori dell'Esercito, con la seguente motivazione:\n\u201c\"i Cavalleggeri dello Squadrone Sardo, avanguardia di un'ardita colonna di Cavalleria, travolgevano impetuosamente l'accanita resistenza nemica, seminando ovunque lo scompiglio ed il terrore. In un mese di asprissima lotta, infaticabilmente cercavano e caricavano l'avversario, spezzandone audacemente la superiorit\u00e0 del numero e le ostinate difese. Con le superbe loro gesta, l'incrollabile disciplina, l'abnegazione e l'ardimento, si congiungevano nella gloria alle pi\u00f9 fiere tradizioni, antiche e recenti, dell'intrepida gente di Sardegna\"\u201d.\nMa il migliore riconoscimento delle proprie capacit\u00e0 i Cavalleggeri dello Squadrone Sardo lo ricevevano dagli altri soldati con cui dividevano pericoli e scontri.\nUna chiara dimostrazione si ebbe quando, in seguito ad un ordine di spostamento e davanti ad un passaggio obbligato, lo Squadrone doveva attraversare tutta la Colonna di Cavalleria.\nImprovvisamente da tutta la truppa della Colonna stessa, spontaneo si lev\u00f2 un grido ed un applauso \"Viva i Cavalleggeri di Sardegna!\", che si ripet\u00e9, forte ed entusiasta, per tutta la lunghezza dello schieramento.\nGli stessi austro-ungarici, nei loro rapporti militari, ne parlavano come del reparto \u201c\"temibilissimo\"\u201d della Cavalleria avversaria in Albania.\nNel primo dopoguerra.\nAl termine della vittoriosa prima guerra mondiale lo Squadrone Sardo veniva sciolto.\nIl 10 settembre 1936 veniva costituito a Cagliari lo Squadrone \"Cavalleggeri di Sardegna\", formato con personale e quadrupedi sardi su plotone comando, quattro plotoni cavalieri, un plotone mitraglieri. venivano ricostituiti i \"Cavalleggeri di Sardegna\".\nNella primavera 1940 lo squadrone \u00e8 trasformato in Gruppo Squadroni ed alla vigilia del conflitto \u00e8 mobilitato quale III Gruppo Squadroni \"Cavalleggeri di Sardegna\", formato su comando, reparto comando, tre squadroni.\nLa seconda guerra mondiale e lo scioglimento.\nAlla vigilia della seconda guerra mondiale erano alle dipendenze del XIII Corpo d'Armata con sede a Cagliari. Durante il tragico periodo bellico rimasero sempre a presidio della Sardegna, inquadrati fra le forze di riserva mobile destinate a fronteggiare il lungamente atteso tentativo di sbarco delle truppe alleate.\nNel maggio 1942, ad Oristano, il Gruppo squadroni veniva passato in rassegna dal Capo del Governo Benito Mussolini in visita alle Forze armate dell'Isola. Nel luglio 1943 veniva costituito il Comando Forze armate della Sardegna ed al Gruppo squadroni Cavalleggeri di Sardegna, comandato dal maggiore Enrico Cadeddu, veniva assegnata la difesa mobile del Golfo di Oristano.\nL'armistizio con gli Alleati dell'8 settembre 1943 giungeva certo preceduto da qualche segnale non certo positivo, con il rafforzamento della presenza tedesca anche in Sardegna, dove faceva parte del dispositivo di difesa la 90\u00aa Divisione Panzer grenadier, formata in buona parte da veterani della campagna d'Africa e comandata dal generale Carl Hans Lungershausen.\nIl 3 settembre il comandante delle Forze armate della Sardegna generale Antonio Basso aveva ricevuto dallo Stato maggiore la famosa \u201cmemoria 44\u201d con la quale, in vista del prossimo armistizio, veniva posto sull'avviso riguardo eventuali azioni ostili da parte dei tedeschi e riceveva l'ordine di \u201celiminare\u201d le forze tedesche dalla Sardegna.\nCompito non facile, vista la disparit\u00e0 di armamenti e la dislocazione sparsa dei reparti.\nCon l'armistizio dell'8 settembre la situazione divenne estremamente difficile ed il Comando italiano riusc\u00ec ad indicare alla 90\u00aa Divisione tedesca la direttrice di marcia (Sanluri \u2013 Oristano \u2013 Macomer \u2013 Ozieri \u2013 Tempio \u2013 Palau) per lasciare la Sardegna in direzione della Corsica. I tedeschi non ritenevano, comunque, difendibile la Sardegna ed il generale Basso riteneva, analogamente, rispettati gli ordini ricevuti in quanto veniva in qualche modo \u201celiminata\u201d la presenza germanica dall'Isola.\nGli avvenimenti legati al \u201ctrasferimento\u201d della 90\u00aa Panzer grenadier Division in Corsica non furono tuttavia incruenti e videro defezioni italiane di reparti che seguirono i tedeschi (alcune unit\u00e0 della Divisione paracadutisti Nembo), diversi scontri a fuoco, numerosi feriti da ambedue le parti.\nAnche in questi tragici frangenti i Cavalleggeri di Sardegna fecero la loro parte.\nLa mattina del 9 settembre i Cavalleggeri comandati dal maggiore Cadeddu impedirono ad Oristano la violenta requisizione di autoveicoli da parte dei tedeschi e, soprattutto, riuscirono ad evitare, a squadroni schierati minacciosamente in posizione dominante rispetto alla strada statale \u201cCarlo Felice\u201d, la distruzione del Ponte Mannu sul fiume Tirso programmata dalle truppe tedesche, evitando cos\u00ec l'interruzione delle comunicazioni fra il nord ed il sud della Sardegna in un momento cos\u00ec delicato. In realt\u00e0 il ponte era caduto in mani tedesche dopo venti minuti di combattimento serrato, senza vittime ma con feriti da entrambe le parti, ma a seguito di trattative col comando delle forze italiane presenti nella zona i tedeschi decisero di rinunciare a far saltare il ponte e proseguirono verso nord.\nNel 1944 giungeva, infine, l'ordine di scioglimento del reparto, mentre il personale parteciper\u00e0 successivamente alle operazioni di liberazione della Penisola con il Gruppo da combattimento \u201cCremona\u201d.\nMotto del Reggimento.\nIl motto del Reggimento, in lingua sarda, \u00e8: Solu in sa morte zedere (\"Cedere solo alla morte\").\nFesta del reggimento.\nLa festa del Reggimento si teneva il 7 luglio, anniversario del combattimento di Fieri in Albania del 1918 dove il reparto si guadagn\u00f2 la Medaglia d'Argento al Valor Militare."}
{"id": "564972", "revid": "16819", "url": "https://it.wikipedia.org/wiki?curid=564972", "title": "Equazioni lineari", "text": ""}
{"id": "564978", "revid": "77358", "url": "https://it.wikipedia.org/wiki?curid=564978", "title": "Numeri negativi", "text": ""}
{"id": "564979", "revid": "77358", "url": "https://it.wikipedia.org/wiki?curid=564979", "title": "1\u00b0 Aviere Scelto", "text": ""}
{"id": "564980", "revid": "16819", "url": "https://it.wikipedia.org/wiki?curid=564980", "title": "Sistemi di equazioni", "text": ""}
{"id": "564981", "revid": "77358", "url": "https://it.wikipedia.org/wiki?curid=564981", "title": "2\u00b0 Capo", "text": ""}
{"id": "564983", "revid": "45927", "url": "https://it.wikipedia.org/wiki?curid=564983", "title": "Equazioni quadratiche", "text": ""}
{"id": "564990", "revid": "45927", "url": "https://it.wikipedia.org/wiki?curid=564990", "title": "Successione geometrica", "text": ""}
{"id": "564991", "revid": "7077", "url": "https://it.wikipedia.org/wiki?curid=564991", "title": "Ammiraglio di Divisione", "text": ""}
{"id": "564992", "revid": "7077", "url": "https://it.wikipedia.org/wiki?curid=564992", "title": "Ammiraglio di Squadra", "text": ""}
{"id": "564993", "revid": "78273", "url": "https://it.wikipedia.org/wiki?curid=564993", "title": "Equazione algebrica del secondo ordine", "text": ""}
{"id": "564994", "revid": "547034", "url": "https://it.wikipedia.org/wiki?curid=564994", "title": "Dendrite (biologia)", "text": "In biologia si definiscono dendriti (dal greco \u03b4\u03ad\u03bd\u03b4\u03c1\u03bf\u03bd \"dendron\", \"albero\") le fibre minori che si ramificano a partire dal neurone, che trasportano il segnale nervoso in direzione centripeta (verso il soma, il corpo cellulare del neurone). Pi\u00f9 dendriti di un unico neurone formano un albero dendritico. La maggior parte dei neuroni presenta un numero molto elevato di dendriti attraverso i quali riceve impulsi provenienti da altri neuroni o, nel caso di neuroni sensoriali, prodotti da stimoli ambientali. I dendriti sono pi\u00f9 corti rispetto al neurite (o assone) che in un preparato istologico risulta meno evidente essendo pi\u00f9 sottile e senza ramificazioni, se non consideriamo le ramificazioni finali che terminano con piccoli slargamenti definiti bottoni sinaptici.\nPossono variare molto nelle dimensioni e nel numero in base al compito che svolgono, anche perch\u00e9 sono in genere specializzati in un particolare compito. Il citoplasma dei dendriti non \u00e8 uguale a quello degli assoni in quanto formato anche da mitocondri. I dendriti portano i segnali dall'esterno all'interno della cellula, e questo segnale pu\u00f2 provenire o da un altro neurone, o da un organo di senso. \nIn genere i dendriti sono anche ricoperti da piccole protrusioni chiamate spine dendritiche. Le spine rappresentano siti post-sinaptici (vedi sinapsi) diffusi sul dendrite. \u00c8 stato stimato che nelle spine dendritiche risiedano oltre il 90% delle sinapsi eccitatorie del cervello."}
{"id": "564997", "revid": "7077", "url": "https://it.wikipedia.org/wiki?curid=564997", "title": "Appuntato Scelto", "text": ""}
{"id": "565000", "revid": "287204", "url": "https://it.wikipedia.org/wiki?curid=565000", "title": "Dendrite (geologia)", "text": "Il termine dendrite \u00e8 solitamente utilizzato per classificare strutture di tipo ramificato. L'origine del termine \u00e8 riconducibile alla parola greca \"dendr\u00f2n\" (\u03b4\u03b5\u03bd\u03b4\u03c1\u03bf\u03bd) cio\u00e8 albero.\nTali strutture sono molto comuni nei minerali e si formano spontaneamente durante la crescita di cristalli in condizioni di \"non equilibrio\": ad esempio partendo da soluzioni sovrasature oppure per rapido raffreddamento di materiale fuso.\nAnche molte sostanze non metalliche (come ad esempio l'acqua) formano spontaneamente tali strutture se sottoposte ad un rapido congelamento."}
{"id": "565005", "revid": "7077", "url": "https://it.wikipedia.org/wiki?curid=565005", "title": "Assistente Capo", "text": ""}
{"id": "565006", "revid": "110157", "url": "https://it.wikipedia.org/wiki?curid=565006", "title": "Qabiao", "text": "I Qabiao (o Pubiao) sono un gruppo etnico del Vietnam, uno dei pi\u00f9 piccoli tra quelli ufficialmente riconosciuti dal governo vietnamita. La popolazione \u00e8 stata stimata in 307 persone in Vietnam e altri 300 circa in Cina, per una popolazione totale che supera di poco le 600 unit\u00e0.\nI Qabiao sono presenti essenzialmente nelle province di Ha Giang, ai confini tra il Vietnam e la provincia cinese di Yunnan, nei distretti di Y\u00ean Minh, M\u00e8o Vac, D\u00f4ng Van (villaggi di Ph\u00f4 L\u00e0 e Sung Chang).\nI Qabiao chiamano loro stessi Ka Beo o Qa Beo. Altri nomi alternativi sono: Pubiao, Ka Bao, Ka Biao, Laqua, Pupeo, Pu P\u00e9o, Pen Ti Lolo, Bendi Lolo.\nLa religione predominante \u00e8 l'animismo.\nLingua.\nI Qabiao parlano una propria lingua, la lingua qabiao, del ceppo Tai-Kadai."}
{"id": "565010", "revid": "46931", "url": "https://it.wikipedia.org/wiki?curid=565010", "title": "Pubiao", "text": ""}
{"id": "565012", "revid": "113597286", "url": "https://it.wikipedia.org/wiki?curid=565012", "title": "Tylopilus felleus", "text": "\"Tylopilus felleus\" (Bulliard) P. Karsten, 3: 16 (1881)\nIl Tylopilus felleus \u00e8 un fungo facente parte della famiglia delle Boletaceae molto noto ai cercatori di funghi (specialmente di porcini) con l'appellativo di \"Porcino di Fiele\" per via del suo sapore amarissimo, anche \"boleto falso\".\nLa notoriet\u00e0 di questa specie deriva dal fatto che la stessa viene spesso confusa con i porcini per via della somiglianza; durante la cottura, anche un solo esemplare contamina il sapore dell'intero raccolto e lo rende letteralmente disgustoso.\nDescrizione della specie.\nCappello.\n5\u201313\u00a0cm, dapprima emisferico, poi spianato; liscio e carnoso, dal giallo al bruno pi\u00f9 o meno scuro.\nTubuli.\nPiuttosto lunghi; inizialmente bianchi, poi rosati.\nPori.\nPiccoli, rotondeggianti o angolosi; prima bianchi, poi rosati per via della sporata, tendenti al nerastro.\nGambo.\n8-15 x 2\u20135\u00a0cm, robusto, ingrossato alla base, a volte obeso, grossomodo concolore al cappello, con reticolo di colore giallo-brunastro molto marcato.\nCarne.\nBianca con tonalit\u00e0 rosa, bruna sotto la cuticola.\nSpore.\nFusiformi, rosate in massa.\nHabitat.\nPiuttosto comune, sia in boschi di latifoglie che di conifere.\nCommestibilit\u00e0.\nPraticamente non commestibile per via del sapore molto amaro.\nSaper riconoscere questa specie pu\u00f2 evitare di rovinare un buon piatto di funghi a causa del sapore amarissimo che prevale su quello degli altri carpofori, anche in minima quantit\u00e0 nei misti; per questo \u00e8 necessario imparare a conoscere l'imenoforo del \"Tylopilus felleus,\" che \u00e8 di colore rosato anzich\u00e9 verde-giallastro come altre specie di boleti. Il \"felleus\" non presenta alcuna velenosit\u00e0.\nSpecie simili.\nPer fugare ogni dubbio il cercatore dovr\u00e0 ricorrere all'\"assaggio\"."}
{"id": "565014", "revid": "7077", "url": "https://it.wikipedia.org/wiki?curid=565014", "title": "Aviere Capo", "text": ""}
{"id": "565020", "revid": "1439770", "url": "https://it.wikipedia.org/wiki?curid=565020", "title": "Orto botanico di Bergamo &quot;Lorenzo Rota&quot;", "text": "LOrto botanico di Bergamo \"Lorenzo Rota\", che si trova sul Colle aperto di Citt\u00e0 Alta, \u00e8 un piccolo laboratorio naturalistico dove la passione e l'arte degli addetti fanno convivere piante esotiche con quelle indigene. Fa parte della Rete degli Orti botanici della Lombardia, associazione che l'Orto di Bergamo ha contribuito in modo determinante a creare e che ha come scopo la \"tutela, la conoscenza, la promozione e la valorizzazione del patrimonio degli Orti botanici, della natura e dell'ambiente\". \u00c8 intitolato a Lorenzo Rota, medico e botanico che per primo descrisse la flora della provincia di Bergamo. I 10.000 campioni da lui raccolti sono custoditi nell\u2019erbario dell\u2019Orto Botanico costituito da circa 50.000 exiccata. \nDescrizione.\nLa sezione storica di Citt\u00e0 Alta \u201cUna Finestra sul Paesaggio\u201d, 3.000 mq con circa 1000 specie, \u00e8 organizzata in aiuole tematiche in larga misura dedicate alla flora autoctona, ma rappresentative anche della flora italiana e di altri continenti.\nSi possono osservare specie botaniche differenti che comprendono endemismi orobici, quali la \"Sanguisorba dodecandra\", nonch\u00e9 diverse specie di piante carnivore (tra tutte la \"Drosera carnivora\"), piante acquatiche e piante officinali, in un insieme sapientemente assortito. \nHa portato avanti, con successo, il tentativo di recuperare e reintrodurre una felce quasi del tutto scomparsa, la \"Osmunda regalis\", una volta presente nella Valcalepio e lungo le sponde del fiume Adda\nIl sito gode di un panorama verso l'anfiteatro delle Prealpi Orobiche, ma anche verso Citt\u00e0 Alta.\n\u00c8 presente anche una piccola serra di piante succulente. \nDa maggio 2015 l'Orto botanico si \u00e8 arricchito di una nuova sezione di Astino - \u201cValle della Biodiversit\u00e0\u201d dedicata in particolare alla biodiversit\u00e0 delle piante alimentari, con oltre 1200 variet\u00e0 dall\u2019Italia e dal mondo, coltivate su una superficie di 9000 mq. nei pressi del monastero di Astino e del SIC \u201cBoschi dell\u2019Astino e dell\u2019Allegrezza\"\nParte integrante dell'Orto botanico di Bergamo \u00e8 la Sala Viscontea, spazio polifunzionale di origine trecentesca, perfetto per accogliere attivit\u00e0 culturali per il pubblico. \nDurante l\u2019anno vengono organizzate molte attivit\u00e0 per avvicinare il pubblico al mondo vegetale, mostre temporanee, laboratori educativi, conversazioni convegni, proiezioni, concerti e spettacoli ecc. \nI servizi educativi propongono occasioni di relazione, incontro, scambio, costruzione della conoscenza attraverso attivit\u00e0 basate sull\u2019esperienzialit\u00e0, sulla didattica hands on, sulle metodologie di coinvolgimento attivo come IBSE - Inquiry Based Science Education e sull\u2019interattivit\u00e0. \nNegli ultimi anni \u00e8 stata potenziata la funzione di museo di relazione: l\u2019Orto botanico si rivolge a nuovi pubblici e promuove la coesione e l\u2019inclusione sociale, incentiva progetti di volontariato e accoglie nei propri spazi persone diversamente abili e inserimenti lavorativi. \nL\u2019Orto Botanico ha partecipato, in qualit\u00e0 di unico partner italiano al progetto europeo sulla sicurezza alimentare Big Picnic - Big Questions \u2013 engaging the public with Responsible Research and Innovation on Food Security.\nStoria.\nIn Europa, nella seconda met\u00e0 del XX secolo, ci fu un crescente interesse nei confronti della botanica, sia in un\u2019ottica ricreativa che didattica. Diversi naturalisti ed associazioni erano favorevoli alla creazione di un Orto Botanico nella citt\u00e0 di Bergamo. Nel 1968 l\u2019Amministrazione Comunale ha sostenuto la creazione del Giardino Botanico \u201cLorenzo Rota\u201d, primo botanico che ha studiato le specie vegetali della provincia di Bergamo, ad opera di due esperti in ambito naturalistico: l\u2019ingegnere Luciano Malanchini e il pittore Guido Isnenghi. Nel 1969 venne approvato il loro progetto, cos\u00ec iniziarono i lavori. L\u2019inaugurazione avvenne nel 1972 e per qualche anno ebbe molto successo, per\u00f2 sfortunatamente durante gli anni Ottanta il Giardino sub\u00ec un processo di declino.\nPer questo motivo, nel 1991 venne consegnata la gestione al Museo Civico di Scienze Naturali \u201cEnrico Caffi\u201d. Questo evento fece s\u00ec che il posto venne denominato Orto Botanico \u201cLorenzo Rota\u201d e la sua funzione si focalizzasse maggiormente sulla coltivazione e sullo studio scientifico delle piante. La nuova gestione miglior\u00f2 sia l\u2019aspetto e la struttura organizzativa dell\u2019Orto, che le collaborazioni con enti locali, nazionali ed internazionali. Dal 2000 l\u2019Orto divenne un civico istituto culturale.\nSpecie conservate.\nA luglio del 2009 l'Orto Botanico coltivava circa 1200 taxa e conservava \u201coltre 45.000 campioni d\u2019erbario, sia storici che attuali, incrementati con la raccolta diretta da parte del personale e dei collaboratori dell\u2019Orto ma anche per le donazioni di privati cittadini e associazioni\u201d.\nMostre ed esposizioni artistiche.\nMostre di pittura botanica.\nL\u2019Orto Botanico \u201cLorenzo Rota\u201d ha ospitato numerose mostre di arte botanica. Nel 1996 ci fu una mostra sulle collezioni vive permanenti. Nel 1999 ci fu una mostra di arte sulla foresta atlantica brasiliana, con disegni di Margherita Leoni. Nel 2001 ospit\u00f2 una mostra sulle orchidee brasiliane ritratte da Margherita Leoni. Nel 2002 ci fu una mostra di 11 pittori e 2 pittrici sulla pittura botanica contemporanea. Nel 2006 si ebbe una mostra sulle erbe e i fiori di Giacomo Manz\u00f9 grazie alla collaborazione con la Galleria d\u2019Arte Moderna e Contemporanea di Bergamo. Nel 2007 l\u2019Orto ospit\u00f2 una mostra di arte botanica dedicata alla flora selvaggia.\nMostra sulla relazione tra botanica e musica.\nNel 2007 fu allestita una mostra itinerante dedicata agli strumenti musicali e alla loro creazione. Questa mostra evidenziava la relazione tra uomini e piante e l\u2019importanza della gestione sostenibile delle foreste.\nStatistiche sui visitatori.\nNell\u2019anno 2019 i visitatori dell\u2019Orto Botanico furono 72.328, di cui 36.759 nella sezione di Colle Aperto, 16.781 nella Sala Viscontea e 18.788 nella \u201cValle della Biodiversit\u00e0\u201d di Astino. Il 23 % dei visitatori vengono dall\u2019estero, il 31 % da Bergamo, il 39 % dalla Provincia di Bergamo, il 9 % dalla Lombardia e il restante 8 % da altre parti dell\u2019Italia."}
{"id": "565021", "revid": "57797", "url": "https://it.wikipedia.org/wiki?curid=565021", "title": "Visus", "text": ""}
{"id": "565035", "revid": "46931", "url": "https://it.wikipedia.org/wiki?curid=565035", "title": "La Chi", "text": ""}
{"id": "565036", "revid": "339392", "url": "https://it.wikipedia.org/wiki?curid=565036", "title": "Ketelbey", "text": ""}
{"id": "565038", "revid": "46931", "url": "https://it.wikipedia.org/wiki?curid=565038", "title": "La Ha", "text": ""}
{"id": "565039", "revid": "7077", "url": "https://it.wikipedia.org/wiki?curid=565039", "title": "Brigadier Generale", "text": ""}
{"id": "565042", "revid": "7077", "url": "https://it.wikipedia.org/wiki?curid=565042", "title": "Brigadiere Capo", "text": ""}
{"id": "565043", "revid": "339392", "url": "https://it.wikipedia.org/wiki?curid=565043", "title": "Xinh-mun", "text": ""}
{"id": "565046", "revid": "287204", "url": "https://it.wikipedia.org/wiki?curid=565046", "title": "Ta Oi", "text": ""}
{"id": "565049", "revid": "34971", "url": "https://it.wikipedia.org/wiki?curid=565049", "title": "Zuccherino di Vernio", "text": ""}
{"id": "565053", "revid": "478814", "url": "https://it.wikipedia.org/wiki?curid=565053", "title": "Sedang", "text": ""}
{"id": "565055", "revid": "123490741", "url": "https://it.wikipedia.org/wiki?curid=565055", "title": "Mercedes-Benz O305", "text": "Il Mercedes-Benz O305 \u00e8 un autobus tedesco prodotto dal 1968 al 1987.\nProgetto.\nVerso la fine degli anni '60, in Germania nacque l'esigenza, da parte delle aziende di trasporto, di disporre di un modello di autobus \"unificato\" cos\u00ec da rendere meno costosa e pi\u00f9 facile la reperibilit\u00e0 dei ricambi e realizzare economie di scala. A tale scopo venne costituita la VOV (\"Verband \u00f6ffentlicher Verkehrsbetriebe\"), il cui obiettivo era l'emanazione dei normative volte alla costruzione di autobus standardizzati.\nLa prima generazione di autobus VOV vide la luce a fine anni '60: tra questi, vi era il Mercedes-Benz O305.\nTecnica.\nL'O305 \u00e8 equipaggiato con il motore OM 360, erogante 170 o 192 cavalli e posto in posizione posteriore; il cambio pu\u00f2 essere manuale a 5 marce con sincronizzatore o automatico W3D-080 a 3 marce. Successivamente, dal 1974, l'O305 riceve il nuovo motore OM 407, erogante in un primo momento 180 o 210 cavalli, poi portati a 200 o 240. Sempre nel 1974 viene rivista la linea del mezzo con l'adozione di un parabrezza di nuovo tipo, pi\u00f9 avvolgente, ripreso dal Mercedes-Benz O307 (versione interurbana dell'O305).\nL'O305 ha riscosso un grandissimo successo in tutta Europa, anche grazie alla sua affidabilit\u00e0 ed economia.\nVersioni.\nEcco un riepilogo delle versioni prodotte:\nDiffusione.\nL'O305 ha avuto una grandissima diffusione in Germania e in tutta Europa; sono state anche allestite versioni attrezzate per la guida a destra, destinate all'esportazione in Regno Unito o nel Commonwealth; la sola citt\u00e0 di Sydney vide in servizio oltre 1 300 autobus di questo tipo.\nIn Italia pochissime aziende hanno acquistato questo modello di autobus. Fa eccezione l'AMAT Taranto, che acquist\u00f2 due lotti di O305 per un totale di 17 vetture; immatricolati nella serie 140-166, questi mezzi presentavano la livrea arancio-avana."}
{"id": "565057", "revid": "260676", "url": "https://it.wikipedia.org/wiki?curid=565057", "title": "Museo storico di Bergamo", "text": "Il Museo storico di Bergamo si trova nella Citt\u00e0 Alta, all'interno della Rocca di Bergamo per la sezione espositiva sul Risorgimento, i cui reperti sono databili tra 1797 al 1870, e nell'ex convento di San Francesco per quanto riguarda gli uffici, la biblioteca e gli archivi. Il polo museale offre anche ampi spazi per manifestazioni e mostre temporanee.\nL'edificio che ospita il museo vero e proprio, la cosiddetta Scuola Bombardieri, fu costruito dentro il mastio della Rocca di Bergamo nel XV secolo durante la dominazione veneziana.\nLa Rocca di Bergamo.\nIl complesso fortificato della Rocca, la cui costruzione inizi\u00f2 nel 1331, venne originariamente destinato a ospitare il comando di Giovanni del Lussemburgo, Re di Boemia.\nIl periodo storico in cui si svolse la costruzione della Rocca fu particolarmente travagliato e convulso a causa della lotte intestine fra le fazioni avverse del Guelfi e dei Ghibellini, e in questo contesto Bergamo, al pari di altre citt\u00e0, si diede, il 5 febbraio 1331, a Giovanni del Lussemburgo nella speranza che un potere forte esterno potesse portare a una pacificazione generale.\nIl tentativo del re boemo si rivel\u00f2 effimero di fronte all'incalzare del potere emergente dei Visconti, sotto la cui signoria Bergamo cadde nel 1332.\nNel 1336 Azzone Visconti complet\u00f2 la Rocca, la cui funzione difensiva fu poi esaltata dalla costruzione della Cittadella, che venne inserita in un sistema difensivo rivolto non solo verso l'esterno, ma anche verso l'interno contro qualsiasi velleit\u00e0 di ribellione.\nAlla signoria viscontea successe, nell'ottobre 1427, la dominazione della Serenissima che ebbe, dopo la vittoria della battaglia di Maclodio del successivo 11 ottobre e con la pace di Ferrara del 19 aprile 1428, il riconoscimento formale del proprio dominio su Bergamo e sul suo territorio.\nVenezia potenzi\u00f2 con nuove addizioni al complesso fortificato della Rocca costruendovi il torrione circolare che tuttora la caratterizza e, al suo interno, l'edificio destinato all'alloggio dei granatieri.\nIl potenziamento difensivo veneziano della Rocca si inser\u00ec in un progetto di pi\u00f9 ampio respiro, con la costruzione nella citt\u00e0 bassa di un perimetro difensivo, le Muraine, il cui resto pi\u00f9 vistoso \u00e8 la Torre del Galgario e successivamente, dal 1561 al 1588, di una poderosa cintura bastionata attorno ai colli di Citt\u00e0 Alta, che trasform\u00f2 Bergamo in una fortezza.\nAlla fine del XVIII secolo Bergamo, sotto la spinta del vento della Rivoluzione francese, si sollev\u00f2 contro Venezia e prima fra le citt\u00e0 sotto dominio veneto si costitu\u00ec, il 13 marzo 1797, in repubblica autonoma.\nLa Rocca mantenne la propria funzione militare sia dopo l'ingresso a Bergamo delle truppe di Napoleone a fine dicembre 1796, che scardin\u00f2, oltre quello europeo, il sistema geopolitico veneziano, sia successivamente, dal 1814, con gli Austriaci che la terranno fino alla liberazione di Bergamo da parte di Garibaldi l'8 giugno 1859.\nIl museo.\nNegli anni tra il 1927 e il 1933 il complesso architettonico della Rocca, ormai di propriet\u00e0 del comune di Bergamo, fu sottoposto a un restauro teso a riportarlo al suo aspetto medievale restituendolo come oggi pu\u00f2 essere visto e facendone al tempo stesso il luogo della memoria della storia risorgimentale bergamasca.\nPer la sua storia e per la sua architettura fu ritenuto il sito ideale per conservare e celebrare le testimonianze della partecipazione della comunit\u00e0 orobica alla lotta per l'indipendenza e l'unit\u00e0 d'Italia.\nL'edificio all'interno del mastio, gi\u00e0 Scuola dei Bombardieri, ospita dal 7 maggio 2004 l'attuale museo storico di Bergamo, erede del Civico Museo e Archivio del Risorgimento costituito nel 1917.\nCriteri museologici.\nMuseo non \u00e8 stato pensato come vetrina di muti reperti storici autoreferenziali, ma come rappresentazione dell'intervento popolare bergamasco nella costruzione dell'Italia risorgimentale: testimonia quindi il cammino storico di una comunit\u00e0 nel periodo compreso tra il 1797 al 1870, con particolare riguardo all'elemento umano che ne fu artefice e protagonista, specie con la partecipazione volontaria all'avventura garibaldina percepita come pietra angolare dell'unit\u00e0 nazionale. \nIl museo celebra il mito garibaldino, il cui simbolo \u00e8 la camicia rossa, che nel Novecento:\nLa memoria come conoscenza \u00e8 perseguita dal museo attraverso i servizi educativi che hanno predisposto percorsi per le scuole di ogni ordine e grado.\nLe esposizioni.\nI documenti esposti testimoniano i momenti pi\u00f9 significativi della storia risorgimentale bergamasca fino alla raggiunta unit\u00e0 d'Italia, con puntuali riferimenti alla storia nazionale ed europea. Opere pittoriche, marmi, bronzi, ricostruzioni d'ambiente e schede asportabili accompagnano il visitatore spiegandogli gli avvenimenti cui si riferiscono, quasi facendoglieli rivivere.\nAlcuni di essi assumono l'aspetto delle curiosit\u00e0 senza, tuttavia, perdere il proprio contenuto documentale, rendendone con ci\u00f2 pi\u00f9 piacevole e meno accademica la visione, specialmente da parte dei pi\u00f9 giovani, come nel caso dell'esposizione della rivoltella regalata da Garibaldi al giovane garibaldino Dionigi Zanchi.\nPostazioni multimediali e macchine del tempo opportunamente collocate facilitano la comprensione degli avvenimenti illustrati.\nFin dall'inizio del percorso espositivo la ricostruzione dell'Albero della Libert\u00e0 indica, con tutta la carica simbolica che emana, lo spirito informatore delle collezioni museali: la partecipazione della comunit\u00e0 locale a quella rottura storica che sostanzier\u00e0 il Risorgimento italiano e la sua celebrazione.\nParticolarmente interessanti sono le testimonianze relative ai volontari bergamaschi della spedizione garibaldina, accorsi in numero tale da fare meritare a Bergamo il titolo ufficiale di \"Citt\u00e0 dei Mille\", 20 gennaio 1960.\nI bergamaschi che risposero all'appello che Garibaldi aveva lanciato dal suo quartier generale di Lovere furono 174, che si presentarono, a partire dall'aprile del 1860, all'arruolamento condotto da Francesco Cucchi e Francesco Nullo, figure fra le pi\u00f9 emblematiche del Risorgimento bergamasco.\nI volontari prevalentemente giovani, alcuni giovanissimi, appartenevano a tutte le classi sociali e in maggioranza provenivano dalla citt\u00e0. Secondo dati ufficiali, rilevati dagli studi del Museo storico di Bergamo, il 18% aveva un'et\u00e0 tra i 13 e i 18 anni, il 42% tra 19 e 22, il 27% tra 23 e 30 e solo il 13% oltre i 31. Il 62% era nato nella citt\u00e0, il 31% nella provincia e il 7% era costituito da immigrati. Il 39% era composto da operai e artigiani, il 18% da impiegati e intellettuali, il 16% da studenti, il 10% da abbienti, industriali e commercianti, il 5% da soldati mentre del restante 12% non si ha la qualifica.\nDall'analisi dei dati si evidenzia la partecipazione popolare e al tempo stesso l'assenza di provenienti dal mondo agricolo, l'unico assente in questa avventura. Questa massiccia partecipazione popolare fu catalizzata: \nLe giubbe dei Cacciatori delle Alpi perdono nella propria semplicit\u00e0 ogni connotazione retorica per ritornare a essere oggetti vissuti in un particolare momento storico.\nI protagonisti sono presenti attraverso i quadri, le sculture, gli oggetti, interessanti anche sotto l'aspetto artistico oltre che documentale: si riconoscono in alcune opere nomi altrimenti conosciuti, quasi in maniera virtuale, solo come titoli di vie o piazze.\nNotevoli i busti marmorei di Gabriele Camozzi, della moglie Alba Coralli, di Francesco Nullo, quelli bronzei di Daniele Piccinini e di Vittore Tasca, tutti patrioti bergamaschi e protagonisti di primo piano del Risorgimento.\nMolti esponenti delle famiglie coinvolte nel settore serico parteciparono al movimento risorgimentale per motivi ideali ma anche per l'aspettativa di un mercato nazionale unico privo di barriere doganali interne in cui esportare quello che era chiamato l'\"oro dei bergamaschi\": la seta.\nIl percorso didascalico del museo si completa attraverso mappe, manifesti d'epoca e documenti originali, e per la parte economica attraverso la descrizione della produzione della seta e la ricostruzione di una sua filanda, attivit\u00e0 industriale particolarmente importante nella Bergamo dell'epoca."}
{"id": "565060", "revid": "93270", "url": "https://it.wikipedia.org/wiki?curid=565060", "title": "Atollo Ari", "text": ""}
{"id": "565062", "revid": "129019", "url": "https://it.wikipedia.org/wiki?curid=565062", "title": "Gustavo Kuerten", "text": "Biografia.\nKuerten nasce a Florian\u00f3polis nel Brasile meridionale. La sua famiglia ha radici tedesche.\nLa vita di \"Guga\" \u00e8 stata subito segnata da due tragedie familiari; la prima riguarda suo fratello minore Guilherme, che soffriva di una paralisi cerebrale e che, dopo una vita dolorosa, \u00e8 morto il 7 novembre 2007. Gustavo rimase profondamente colpito dai disagi quotidiani di suo fratello tanto che, ogni anno della sua carriera, donava l'intero montepremi di un torneo vinto alla NGO, societ\u00e0 brasiliana che dava assistenza a persone con disagi simili a quelli del fratello. \"Guga\" inoltre donava ogni trofeo vinto a suo fratello minore come souvenir (inclusi i tre trofei \"replica\" del Roland Garros).\nLa seconda tragedia riguard\u00f2 suo padre, che fu un tennista a livello amatoriale ed arbitro di tennis. Nel 1985, quando Gustavo aveva solo 8 anni, egli mor\u00ec di infarto mentre stava arbitrando una partita tra due juniors a Florian\u00f3polis.\nCarriera.\nKuerten inizi\u00f2 a giocare all'et\u00e0 di 6 anni, allenato dall'allenatore Oscar Wegner a Florian\u00f3polis. Successivamente, quando aveva 14 anni, incontr\u00f2 Larri Passos, suo coach per i seguenti 15 anni, A causa della bravura di \"Guga\" la sua famiglia fu costretta a girovagare il mondo per far partecipare il figlio ai tornei juniors. Kuerten divent\u00f2 professionista nel 1995.\nSi \u00e8 rivelato sulla ribalta internazionale vincendo sulla terra rossa di Parigi nel 1997, battendo in finale, a sorpresa, lo spagnolo Sergi Bruguera, n. 19 del mondo, ma gi\u00e0 vincitore due volte a Parigi. Il suo tabellone, a parte la semifinale dei carneadi contro il modesto belga Dewulf, legittim\u00f2 la vittoria del semisconosciuto brasiliano: elimin\u00f2 infatti prima lo svedese Bjorkman (all'epoca n. 23 del mondo), poi l'austriaco Muster (5), quindi l'ucraino Medvedev (20) e nei quarti il n. 3 del mondo, il russo Kafel'nikov, nell'anno in cui anche tra le donne la croata Iva Majoli caratterizz\u00f2 un Open di Francia con vincitori inattesi.\nCon l'affermazione nel torneo del Grande Slam sal\u00ec in un colpo solo dal n. 66 al n. 15 del mondo. Si \u00e8 ripetuto al Roland Garros anche nel 2000 (finalista lo svedese Magnus Norman) e nel 2001 (battendo lo spagnolo Corretja), quando sono cominciati i problemi fisici che ne hanno offuscato prematuramente la stella.\nHa occupato il primo posto nella classifica ATP il 4 dicembre 2000. Tra i suoi migliori risultati anche la vittoria nel Master del 2000, quelle a Roma nel 1999 (per lui anche due finali al Foro Italico) e a Montecarlo nel 2001, pi\u00f9 altre finali in tornei ATP Master Series. Dopo alcune stagioni di scarsa presenza sulla scena tennistica a causa di problemi muscolari, che lo avevano portato a scendere fino alla posizione numero 576, si \u00e8 dapprima ritirato dalle competizioni agonistiche, nel 2006, ma nel 2007 ha deciso di riprendere a giocare nel tentativo di tornare il giocatore fortissimo di un tempo. Nel torneo di Vi\u00f1a del Mar \u00e8 uscito al primo turno, ma nel torneo brasiliano di Costa do Sau\u00edpe ha battuto al primo turno Filippo Volandri, n. 7 del tabellone, in 2 set (con il punteggio di 6-3, 6-1).\nHa colto la sua ultima vittoria il 15 aprile 2008 nel primo turno del torneo di Florianopolis quando ha battuto per 6-4 6-4 il colombiano Salamanca. Al secondo turno verr\u00e0 sconfitto dal connazionale Ferreiro.\nAlto 190\u00a0cm, il suo peso forma da atleta era di 83\u00a0kg. Giocatore da terra ma completo, rete compresa (ottimo doppista). Gran velocit\u00e0 di braccio, servizio sciolto, dritto da terra, rovescio devastante (soprattutto il lungolinea). Come la maggior parte degli specialisti della terra rossa faceva del gioco da fondocampo la sua specialit\u00e0.\nHa chiuso la sua carriera agli Open di Francia del Roland Garros il 25 maggio del 2008.\n\u00c8 stato introdotto nell'International Tennis Hall of Fame nel 2012.\nVita privata.\nVive a Florianopolis con la moglie Mariana Soncini e i loro due figli: una femmina, Maria Augusta, e un maschio, Luiz Felipe."}
{"id": "565072", "revid": "1647404", "url": "https://it.wikipedia.org/wiki?curid=565072", "title": "Lou Bega", "text": "\u00c8 noto principalmente come meteora per la canzone \"Mambo No. 5\" del 1999. Il pezzo \u00e8 un remake del brano strumentale del 1950 di P\u00e9rez Prado, al quale Bega ha aggiunto un testo, con un arrangiamento che ha mantenenuto integra la parte strumentale originale.\nBiografia.\nBega proviene da una famiglia multiculturale. La madre \u00e8, infatti, siciliana, mentre il padre \u00e8 originario dell'Uganda. Bega ha trascorso la sua adolescenza a Miami.\n\"Mambo No. 5\" di Bega \u00e8 stato da subito un successo internazionale, entrando tra le prime cinque posizioni in classifica in Europa e negli USA, dove \u00e8 diventata un popolare inno sportivo. \u00c8 stata usata anche dal canale televisivo britannico \"Channel 4\" come sigla per i servizi sul test cricket tra il 1999 e il 2005. Curiosamente, nello stesso anno la versione originale di Perez Prado \u00e8 stata inserita in una famosa pubblicit\u00e0 della birra Guinness.\nNel 1999 \u00e8 uscito l'album di Lou Bega \"A Little Bit of Mambo\" che include \"Mambo No. 5\" e le hits \"1+1=2\", \"I got a girl\" e \"Tricky Tricky\". Il 13 dicembre 1999 quest'album ha ricevuto un triplo disco di platino dalla RIAA. Ha venduto quasi quattro milioni di copie solo negli Stati Uniti.\n\u00c8 seguito nel 2001 l'album \"Ladies and Gentlemen\", contenente anche la canzone \"Baby Keep Smiling\", duetto con Compay Segundo.\nNel 2005 Bega ha registrato il suo terzo album, \"Lounatic\", dal quale sono stati tratti due videoclip abbinati a \"You wanna be Americano\" e \"Bachata\".\nLou Bega funge anche da produttore per il noto gruppo trance tedesco Groove Coverage.\nInfluenza culturale.\nNel video game \"Tropico\" Lou Bega \u00e8 uno dei personaggi che il giocatore pu\u00f2 scegliere come suo dittatore. Compariva anche in una versione tedesca del gioco, in cui era stata inclusa anche una delle sue canzoni.\nPaul Shanklin si ispir\u00f2 alla musica e alle parole di \"Mambo No. 5\" per una canzone satirica sul presidente degli Stati Uniti Bill Clinton e lo Scandalo Clinton-Lewinsky."}
{"id": "565076", "revid": "228587", "url": "https://it.wikipedia.org/wiki?curid=565076", "title": "Catastrofe", "text": ""}
{"id": "565077", "revid": "1632387", "url": "https://it.wikipedia.org/wiki?curid=565077", "title": "Something Wild", "text": "Something Wild \u00e8 il primo album in studio del gruppo musicale finlandese Children of Bodom, pubblicato il 16 febbraio 1997 dalla Spinefarm Records e dalla Nuclear Blast.\nIl disco.\nQuesto album presenta influenze black metal e neoclassiche, che sono facili da notare a causa dell'uso di tastiere di Janne Wirman. ma rimangono comunque molto melodici e veloci. Nelle canzoni \"Red Light in My Eyes Pt. 1\" e \"Pt. 2\", si pu\u00f2 notare come la musica classica influenzi il loro stile.\nL'intro della traccia \"Deadnight Warrior\" \u00e8 in realt\u00e0 un frammento di una traccia audio del film \"It\", adattamento televisivo dell'omonimo libro di Stephen King. La si pu\u00f2 chiaramente distinguere a circa 1 ora e 10 minuti dall'inizio del film, nella scena in cui, al termine di un flashback, Mike Hanlon, da solo nella biblioteca di Derry, osserva delle tracce di fango sul pavimento, e voltandosi scorge un palloncino giallo che immediatamente esplode.\nAllo stesso modo l'intro della traccia \"The Nail\" \u00e8 la combinazione di due frammenti audio del film \"Nightmare - Dal profondo della notte\" (la scena iniziale in cui Freddy Krueger fabbrica il suo celebre guanto con le lame), e del colossal \"Ben-Hur\" (la frase: \"Your eyes are full of hate, forty-one, that's good, hate keeps a man alive, it gives him strength!\").\nCuriosit\u00e0.\n\"Touch Like Angel of Death\" (4:00) contiene una traccia fantasma intitolata \"Coda\". La si pu\u00f2 sentire a cominciare dal minuto 6:00, dopo 2 minuti dalla fine della canzone. Questa ghost track \u00e8 completamente eseguita da tastiera, senza l'ausilio di altri strumenti e musicalmente \u00e8 molto simile all'inizio della canzone \"Black Widow\" contenuta nell'album \"Hatebreeder\".\nLa traccia nascosta e \"Black Widow\" per\u00f2 hanno due effetti tastiera diversi."}
{"id": "565078", "revid": "1502151", "url": "https://it.wikipedia.org/wiki?curid=565078", "title": "LightWave 3D", "text": "LightWave 3D \u00e8 un programma di computer grafica per la modellazione 3D, il rendering, e l'animazione. Anche se il programma fu costruito per il Commodore Amiga, \u00e8 stato adattato per supportare macOS, Windows, Sgi IRIX, e il motore di rendering \u00e8 stato anche adattato per le piattaforme Linux. Fu in partenza solo sotto licenza dalla NewTek e ora ne \u00e8 interamente sviluppato.\nCaratteristiche.\nLightwave \u00e8 conosciuto per le sue eccellenti capacit\u00e0 di rendering e l'inusuale interfaccia (ad esempio, non vi sono icone, ma solo larghi pulsanti etichettati). Le prime versioni hanno mancanze rispetto ai pi\u00f9 famosi pacchetti 3D Studio Max e Maya, ma con la versione 9 supplisce a due delle sue principali tre mancanze (ovvero una struttura a \"Nodi\" per i materiali ed un pi\u00f9 efficiente algoritmo di \"Subpatching\").\nLa terza mancanza, quella di fornire motori di rendering alternativi, \u00e8 risolvibile tramite FPrime, un componente addizionale a pagamento che aggiunge funzionalit\u00e0, come il rendering a mosaico che pu\u00f2 essere interrotto in qualsiasi istante e ripreso anche dopo aver chiuso l'applicazione. Come motori di rendering esterni sono disponibili anche Maxwell Render con caratteristiche unbiased e K Ray ancora in beta testing, che dovrebbe rappresentare il \"V Ray\" di Lightwave.\nCome molti altri pacchetti 3D, Lightwave \u00e8 composto da due parti, un ambiente per la modellazione (chiamato \"Modeler\") dove gli oggetti vengono creati, e un ambiente di animazione/rendering (chiamato \"Layout\") dove gli oggetti vengono disposti per il risultato finale. A differenza degli altri pacchetti, queste due parti sono programmi indipendenti. Vi \u00e8 anche una terza applicazione per il rendering su pi\u00f9 macchine in rete locale.\nAlcune funzioni di Lightwave sono in multi-thread, il che significa che quei componenti possono usare fino a otto processori della macchina che effettua il rendering.\nI programmatori possono espandere le possibilit\u00e0 di Lightwave utilizzando uno SDK ed anche uno speciale linguaggio di scripting chiamato LScript. Questo SDK \u00e8 basato sul linguaggio C grazie al quale \u00e8 possibile creare quasi tutto quello che manca, da uno shader personale a un esportatore a diverso formato di file. Lightwave stesso include dozzine di plugin gratuiti e molti altri possono essere ottenuti e/o acquistati dai numerosi sviluppatori nel mondo.\nStoria.\nNel 1988 Allen Hastings cre\u00f2 un programma di rendering e animazione chiamato \"Videoscape\", ed il suo amico Stuart Ferguson cre\u00f2 un programma di modellazione complementare chiamato \"3D Aegis Modeler\". Questi due programmi evolveranno in quello che verr\u00e0 poi chiamato Lightwave 3D.\nLa Newtek pens\u00f2 di incorporare Videoscape ed Aegis nella sua suite, Video Toaster. Secondo Hastings, la NewTek originariamente aveva intenzione di chiamare il nuovo programma \"NewTek 3D Animation System for the Amiga\" (Sistema di Animazione 3D Newtek per Amiga). Pi\u00f9 tardi, nel dicembre 1989, Hastings arriv\u00f2 al nome \"LightWave 3D\", ispirato da due dei pacchetti 3D di fascia alta del tempo: \"Intelligent Light\" e \"Wavefront\". Nel 1990 la suite Video Toaster venne pubblicata, incorporando Lightwave 3D, e girando sui computer Commodore Amiga.\nLightwave 3D fu disponibile come programma indipendente sin dal 1994 e l'attuale versione 9.0 ora gira su PC basati su macOS e Windows.\nLightWave guadagn\u00f2 popolarit\u00e0 in quanto fu il programma usato nelle serie fantascientifiche televisive \"Babylon 5\" e \"seaQuest DSV\"; il programma fu inoltre utilizzato per gli effetti speciali in alcune scene del film \"Titanic\" ed i pi\u00f9 recenti \"Sin City\" e \"Star Wars\".\nAd esso si deve anche la creazione di numerosi spot pubblicitari e video musicali, tra i quali citiamo \"Sing for Absolution\" dei Muse (gruppo musicale), che \u00e8 stato interamente prodotto da un singolo artista di Lightwave (scene filmate ovviamente escluse).\nNel 2001 un disaccordo sorse tra la gestione NewTek ed un gruppo capeggiato dal vice presidente dello Sviluppo 3D Brad Peebler, ed in cui erano inclusi anche gli sviluppatori originali Allen Hastings e Stuart Ferguson. Per la seconda volta nella sua storia la NewTek dovette affrontare un grosso sciopero, ma questa volta vide la maggior parte dei suoi ingegneri e programmatori chiave di Lightwave lasciare l'azienda. Dopo mesi di confusione, il gruppo che si separ\u00f2 fond\u00f2 una nuova compagnia, \"Luxology\", che ha gi\u00e0 prodotto il suo software, in un primo tempo solo modellatore a cui successivamente sono state aggiunte capacit\u00e0 di rendering e animazione chiamato Modo, a dir la verit\u00e0 poco differente da Lightwave, se non per la capacit\u00e0 di gestire il microdisplacement tramite normal o displacement map in fase di rendering, e un'interfaccia totalmente innovativa.\nNewTek e LightWave sono stati onorati con Emmy Award dal 1993 e vinsero i loro 10\u00b0 ed 11\u00b0 premi nel 2004. Nel 2003 la NewTek fu premiata con un Emmy per la Tecnologia che ebbe grande impatto in televisione.\nGiunto alla nona versione, il suo mercato spazia dagli hobbisti (a causa del suo basso costo) ai professionisti nel campo di videogiochi, televisione e cinema. La compagnia ha inoltre pubblicato la versione 64-bit del software, sia nell'ultima versione che come aggiornamento per la versione 8; quest'ultima fu una nota rimarcata da Bill Gates durante il suo discorso al WinHEC 2005.\nLightWave 3D 9 \u00e8 stato lanciato ufficialmente il 13 giugno 2006, dopo essere stato sottoposto a beta testing da febbraio a giugno. Tra le nuove caratteristiche spiccano il gi\u00e0 menzionato Editor di superfici a Nodi e l\u2019\"Adaptive Pixel Subdivision\" (APS) che permette di migliorare la distribuzione della complessit\u00e0 geometrica, ad esempio rendendo automaticamente meno complessi i poligoni pi\u00f9 lontani dal punto di vista.\nLa versione 9.5 ha incrementato le capacit\u00e0 di modellazione, la qualit\u00e0 della global illumination riducendo nel contempo i tempi di rendering, con la riscrittura del motore stesso. Venne introdotta la capacit\u00e0 di importare i profili IES per le luci, ampliando le possibilit\u00e0 in campo architettonico.\nIl plug-in a pagamento LwCad con strumenti innovativi di snapping e disegno vettoriale trasforma il Modeler in un piccolo CAD permettendo la modellazione di edifici complessi.\nLightWave3D 10 ha puntato molto allo scambio dati, infatti si gioc\u00f2 sul nome 10 - IO (in out), introducendo pi\u00f9 importer exporter nei formati FBX, Collada, GoZ per la interconnessione con Zbrush, il noto programma di scultura digitale.\nSi sono susseguite le versioni 11, 11.5 e le recenti LightWave3D 2015 che hanno introdotto :"}
{"id": "565080", "revid": "7077", "url": "https://it.wikipedia.org/wiki?curid=565080", "title": "Capitano di Corvetta", "text": ""}
{"id": "565082", "revid": "22356", "url": "https://it.wikipedia.org/wiki?curid=565082", "title": "Chasmatosaurus", "text": ""}
{"id": "565087", "revid": "287204", "url": "https://it.wikipedia.org/wiki?curid=565087", "title": "Cham (popolo)", "text": ""}
{"id": "565088", "revid": "287204", "url": "https://it.wikipedia.org/wiki?curid=565088", "title": "Giay", "text": ""}
{"id": "565099", "revid": "125864357", "url": "https://it.wikipedia.org/wiki?curid=565099", "title": "Alessandro Gassmann", "text": "Biografia.\nNasce a Roma il 24 febbraio 1965 dalla relazione fra Vittorio Gassman e l'attrice francese Juliette Mayniel, che si lasciano quando ha 3 anni. Debutta a 17 anni nel film autobiografico \"Di padre in figlio\", scritto, diretto e interpretato con il padre Vittorio, con il quale poi studia recitazione presso la Bottega Teatrale di Firenze. Nel 1984 interpreta a teatro \"Affabulazione\" di Pier Paolo Pasolini. Nel 1996 inizia un sodalizio artistico con Gianmarco Tognazzi, inevitabilmente accostato a quello fra i rispettivi padri, che li ha visti recitare assieme nei film \"Uomini senza donne\", \"Facciamo fiesta\", \"Lovest\", \"I miei pi\u00f9 cari amici\", \"Teste di cocco\", \"Ex\" e \"Natale a Beverly Hills\", nella versione teatrale di \"A qualcuno piace caldo\" e doppiare il cartone animato \"La strada per El Dorado\".\nNel 1997 recita nel film \"Il bagno turco\" di Ferzan \u00d6zpetek, che riscuote un ottimo successo. La sua interpretazione gli vale molti riconoscimenti. Viene scelto da Yves Saint Laurent come testimonial per la campagna pubblicitaria del profumo \"Opium\" e posa nudo per il calendario sexy 2001 della rivista \"Max\"; diviene inoltre testimonial per Lancia, della Musa, e presta la sua faccia per il liquore Glen Grant. Successivamente partecipa a fiction TV come \"Piccolo mondo antico\", \"Le stagioni del cuore\", \"La guerra \u00e8 finita\" e \"La sacra famiglia\", partecipa negli Stati Uniti d'America al film d'azione \"\" e in Italia al film drammatico \"Non prendere impegni stasera\".\n\u00c8 del 2008 la sua partecipazione al film \"Caos calmo\" dove, per la parte del fratello del protagonista interpretato da Nanni Moretti, vince il \"David di Donatello per il miglior attore non protagonista\", il \"Ciak d'oro\", il \"Nastro d'argento\" e il \"Globo d'oro\" della stampa estera. Nello stesso anno adatta per il teatro il dramma \"La parola ai giurati\", scritto da Reginald Rose nel 1954 e gi\u00e0 oggetto di un film di Sidney Lumet del 1957: lo spettacolo viene riproposto anche nel 2009, anno in cui \u00e8 nuovamente protagonista sul grande schermo di \"4 padri single\" di Paolo Monico, \"Ex\" di Fausto Brizzi e \"Il compleanno\" di Marco Filiberti e sul piccolo di \"Pinocchio\" di Alberto Sironi.\nDal 2010 al 2014 \u00e8 stato il direttore del Teatro stabile del Veneto Carlo Goldoni; nello stesso anno, insieme a Giancarlo Scarchilli, ha realizzato un documentario sul padre Vittorio a dieci anni dalla scomparsa, \"Vittorio racconta Gassman\", presentato in apertura della Mostra del Cinema di Venezia. Nel 2012 sostituisce Luca Argentero per cinque puntate alla conduzione del programma \"Le iene\". Sempre dal 2012 stabilisce un sodalizio artistico con Massimiliano Bruno per il quale interpreta i film \"Viva l'Italia\" (2012), \"Gli ultimi saranno ultimi\" (2015), \"Beata ignoranza\" (2017), \"Non ci resta che il crimine\" (2019) e il suo seguito \"Ritorno al crimine\" (2021). Nel 2013 al Bifest riceve il \"Premio Francesco Laudadio\" per la miglior opera prima e seconda per il film \"Razzabastarda\". Nel 2017 dirige il film \"Il premio\", di cui \u00e8 anche interprete assieme a Gigi Proietti. Nel 2021 viene presentato al Festival del cinema di Venezia il suo nuovo film \"Il silenzio grande\" con Massimiliano Gallo e Margherita Buy, tratto dal suo spettacolo teatrale del 2019; nello stesso anno \u00e8 membro della giuria al trentanovesimo Torino Film Festival. Inizia il 2022 tornando a teatro con \"Il silenzio grande\" e \"Racconti disumani\", spettacolo con protagonista Giorgio Pasotti, e pubblicando \"Io e i #GreenHeroes\", un diario di impegno civico scritto con Roberto Bragalone e cui proventi verranno utilizzati per piantare alberi.\nVita privata.\n\u00c8 sposato dal 1998 con l'attrice Sabrina Knaflitz, dalla quale nello stesso anno ha avuto un figlio, Leo, cantautore.\nAteo, preferisce definirsi \"non credente\". Da molti anni \u00e8 testimonial di Unipol."}
{"id": "565101", "revid": "77358", "url": "https://it.wikipedia.org/wiki?curid=565101", "title": "Capo di 2\u00aa Classe", "text": ""}
{"id": "565102", "revid": "26630", "url": "https://it.wikipedia.org/wiki?curid=565102", "title": "Ural-375", "text": "L'autocarro Ural-375, da 4 tonnellate di capacit\u00e0, \u00e8 un tipico autocarro da trasporto tattico dell'Unione Sovietica.\n\u00c8 stato largamente usato, anche con ruoli operativi di combattimento e in particolare, come vettore per i lanciarazzi multipli BM-21. La sua produzione cominci\u00f2 nel 1961. La versione costruita in pi\u00f9 esemplari \u00e8 la Ural-375D. Ha una cabina chiusa completamente d'acciaio e un impianto di pre-riscaldamento per il motore, cosa che permette la partenza a freddo anche nei climi pi\u00f9 rigidi. Possiede anche un sistema centrale per il controllo della pressione degli pneumatici, e questo gli consente di trasportare grossi carichi anche fuoristrada. Altre varianti includono un camion per le riparazioni, un'autocisterna e una versione tropicalizzata.\nIl TMS-65 era la versione progettata come veicolo per la decontaminazione."}
{"id": "565103", "revid": "932277", "url": "https://it.wikipedia.org/wiki?curid=565103", "title": "MAN 6x6", "text": "Il MAN 6x6 \u00e8 un autocarro tedesco da trasporto militare, con capacit\u00e0 di 7 tonnellate, usato in vari ruoli, tra cui quello come piattaforma di armi tipo il Roland e il LARS."}
{"id": "565104", "revid": "287204", "url": "https://it.wikipedia.org/wiki?curid=565104", "title": "San Diu", "text": ""}
{"id": "565106", "revid": "339392", "url": "https://it.wikipedia.org/wiki?curid=565106", "title": "City of angels - La citt\u00e0 degli angeli", "text": ""}
{"id": "565107", "revid": "729019", "url": "https://it.wikipedia.org/wiki?curid=565107", "title": "Hino 6x6", "text": "Hino 6x6 \u00e8 un autocarro medio 6x6 giapponese, a cabina aperta, 4 ton. di carico, e nondimeno ampiamente usato anche per avere piattaforme di tiro di armamenti, quali il sistema lanciarazzi binato a lunga gittata Tipo 67."}
{"id": "565108", "revid": "729019", "url": "https://it.wikipedia.org/wiki?curid=565108", "title": "SAMIL 4x4", "text": "I camion SAMIL Trucks (South African MILitary) sono i veicoli di trasporto logistici standard della South African National Defence Force. Le versioni civili di questi camion sono denominate SAMAG (South African MAGirus).\nLa produzione di questi veicoli si \u00e8 conclusa nel 1998.\nCon 2,5 tonnellate di capacit\u00e0 di trasporto pu\u00f2 venire anche armato con il lanciarazzi Valkiri."}
{"id": "565112", "revid": "438678", "url": "https://it.wikipedia.org/wiki?curid=565112", "title": "Lightwave", "text": ""}
{"id": "565113", "revid": "32936", "url": "https://it.wikipedia.org/wiki?curid=565113", "title": "Forza 4", "text": ""}
{"id": "565114", "revid": "14480", "url": "https://it.wikipedia.org/wiki?curid=565114", "title": "Vajont, diga", "text": ""}
{"id": "565120", "revid": "287204", "url": "https://it.wikipedia.org/wiki?curid=565120", "title": "Tatra T813", "text": "Il Tatra T813 \u00e8 uno dei pochissimi autocarri 8x8 nato negli anni sessanta, impiegato in un gran numero di varianti. Costruito dalla Tatra cecoslovacca questo veicolo \u00e8 ad alta mobilit\u00e0, con cabina per una squadra di artiglieria, un comparto protetto con apparato NBC e la possibilit\u00e0 di essere usato come trattore d'artiglieria.\nAutocarro pesante da 7900\u00a0kg di carico utile, grazie alla sua mobilit\u00e0 esso \u00e8 utilizzato anche per armi, come il lanciarazzi RM-70 e il semovente DANA da 152mm. In entrambi i casi il veicolo \u00e8 corazzato.\nNon sono peraltro mancati gli utilizzi dell'autocarro anche in campo civile, in particolare quelli destinati ad impegni gravosi o in ambienti difficoltosi. Anche nel caso delle competizioni destinate a questo tipo di autocarri in fuoristrada ha avuto modo di farsi valere."}
{"id": "565125", "revid": "110157", "url": "https://it.wikipedia.org/wiki?curid=565125", "title": "Chu-ru", "text": "I Chu-ru (o Chru, Seyu) sono un gruppo etnico del Vietnam la cui popolazione \u00e8 stimata in circa 14.978 individui (censimento del 1999).\nI Chu-ru sono presenti essenzialmente nelle province di Lam Dong and Binh Thuan.\nI nomi alternativi per i Chu-ru sono: Churu, Choru, Chu Ru, Chu, Cru, Kru, Chrau Hma, Cadoe Loang, Seyu. L'etnia Chu-ru del Vietnam \u00e8 strettamente correlata ai Ch\u0103m. Diffuso \u00e8 il culto degli antenati; una buona parte \u00e8 cristiana.\nLingua.\nI Chu-ru parlano la lingua Chru, del ceppo delle lingue maleo-polinesiache, che raccoglie i dialetti Rai e Noang."}
{"id": "565126", "revid": "339392", "url": "https://it.wikipedia.org/wiki?curid=565126", "title": "Caporal Maggiore", "text": ""}
{"id": "565128", "revid": "46931", "url": "https://it.wikipedia.org/wiki?curid=565128", "title": "Chru", "text": ""}
{"id": "565129", "revid": "729019", "url": "https://it.wikipedia.org/wiki?curid=565129", "title": "ZIL-135", "text": "L'autocarro ZIL-135 8x8 \u00e8 un mezzo basico per il ruolo di trasporto pesante nell'Armata Sovietica e in molti altri paesi clienti. Prodotto dalla Zavod Imeni Licha\u010d\u00ebva, ha una capacit\u00e0 di trasporto di oltre 10 ton. ed \u00e8 usato tra l'altro per il BM-22 e per il lancio dei razzi balistici pesanti FROG."}
{"id": "565130", "revid": "46931", "url": "https://it.wikipedia.org/wiki?curid=565130", "title": "Seyu", "text": ""}
{"id": "565132", "revid": "46931", "url": "https://it.wikipedia.org/wiki?curid=565132", "title": "Chu Ru", "text": ""}
{"id": "565133", "revid": "729019", "url": "https://it.wikipedia.org/wiki?curid=565133", "title": "Tectran 6x6", "text": "Il Tectran VBT-2028 (6x6) \u00e8 un autocarro armato da 10 tonnellate prodotto dall'azienda brasiliana Tectran Engenharia.\n\u00c8 stato concepito e sviluppato come veicolo, sia di supporto che di lancio, per il sistema d'arma ASTROS II dell'Avibras Aerospacial SA."}
{"id": "565134", "revid": "46931", "url": "https://it.wikipedia.org/wiki?curid=565134", "title": "Chu-Ru", "text": ""}
{"id": "565135", "revid": "2103280", "url": "https://it.wikipedia.org/wiki?curid=565135", "title": "Joseph Boulogne Chevalier de Saint-George", "text": "Fu un'importante figura della musica parigina nella seconda met\u00e0 del XVIII secolo. Soprannominato il \"Mozart nero\" (era di carnagione mulatta), fu il primo compositore di ascendenza africana a operare nell'ambito della musica classica europea.&lt;ref name=\"6B/50\"&gt;Document: Permission for Mme. George Bologne to take Nanon \"negresse\" and Joseph, her son aged 2, to France; Archives d\u00e9partementales de la Gironde; 6B/50.&lt;/ref&gt;\nBiografia.\nLa sua esatta origine \u00e8 molto dibattuta. Si \u00e8 concluso che nacque nel 1739, in contrapposizione a una prima ipotesi che datava la nascita al 1745 (a sostegno di quest'ultima c'\u00e8 un documento del 1749 in cui \u00e8 citato un suo viaggio verso la Francia, all'et\u00e0 di quattro anni). Incerta \u00e8 anche la paternit\u00e0: il biografo e giornalista Alain Gu\u00e9d\u00e9 avrebbe concluso che suo padre fu Guillaume-Pierre Tavernier de Boullogne, il quale nel 1738 avrebbe concepito, con una schiava africana (originaria del Senegal) di una piantagione di Guadalupa, un figlio illegittimo che prese il cognome \"de Saint-George\" dal padrino George Boulogne de Saint-Georges.\nMassone, fu membro della loggia parigina \"Les Neuf S\u0153urs\" del Grande Oriente di Francia.\nDivent\u00f2 in Francia uno dei migliori fiorettisti, allievo di Nicolas Texier de la Bo\u00ebssi\u00e8re (1723-1807), maestro d'arme e fine letterato.\nIn campo musicale, soprannominato \"il Mozart nero\", fu un virtuoso del violino e compositore, suonando anche a corte con la regina Maria Antonietta, discreta clavicembalista, che ebbe come maestro Christoph Willibald Gluck. Nel 1771 fu nominato maestro del \"Concert des Amateurs\" e pi\u00f9 tardi direttore della \"Reale Opera\" di Luigi XVI. Fu inoltre il primo massone in Francia. Nel 1770, il futuro secondo presidente degli Stati Uniti, John Adams, in viaggio in Francia, lo incontr\u00f2 e ne rimase molto colpito. Nel 1785 si concentr\u00f2 ulteriormente nella sua carriera militare lottando contro la monarchia nella Rivoluzione francese, fedelissimo di Filippo Egalit\u00e9. Alcuni anni pi\u00f9 tardi fu espulso dall'esercito e mor\u00ec in solitudine e in povert\u00e0 a Parigi il 10 giugno 1799, a 53 anni, ed \u00e8 sepolto nella chiesa di St. Marguerite.\nStile.\nMusicalmente, Joseph Boulogne Chevalier de Saint-George \u00e8 inserito tra i compositori del primo classicismo. Le maniere barocche vengono da lui tralasciate. Egli si orienta verso lo stile proprio dei suoi pi\u00f9 famosi contemporanei Wolfgang Amadeus Mozart e Franz Joseph Haydn, trascurando anche l'influsso della Scuola di Mannheim. Fu allievo di Jean-Marie Leclair e di Fran\u00e7ois-Joseph Gossec, dal quale fu influenzato soprattutto nello stile compositivo della sua musica strumentale."}
{"id": "565137", "revid": "729019", "url": "https://it.wikipedia.org/wiki?curid=565137", "title": "Charles Delestraint", "text": "Militare di carriera, prese parte alla prima guerra mondiale distinguendosi durante la battaglia delle Frontiere nel corso della quale fu fatto prigioniero dai tedeschi. Rientrato in Francia al termine del conflitto, entr\u00f2 a far parte dell'Arm\u00e9e du Rhin, per transitare nella specialit\u00e0 carristi, dove fu studioso e innovatore del loro impiego nell'ambito dell'esercito francese. Dopo lo scoppio della seconda guerra mondiale prese parte alla battaglia di Francia, e nel 1942 ader\u00ec al movimento di Resistenza, assumendo poi l'incarico di guida militare dell\"Arm\u00e9e secr\u00e8te\" gollista.\nBiografia.\nNacque a Biache-Saint-Vaast il 12 marzo 1879, figlio di un contabile delle fonderie cittadine, e dopo aver completato le scuole superiori presso l'istituto dei Padri Maristi a Lilla entr\u00f2 nella \u00c9cole Sp\u00e9ciale Militaire de Saint-Cyr (Promotion de Bourbaki) nel 1897. Uscitone nel 1899 con il grado di sottotenente fu assegnato ai 16\u00ba Battaglione Cacciatori a piedi di Lilla, venendo promosso tenente nel 1902 ed assegnato allo Stato maggiore del I Corpo d'armata. Promosso capitano nel 1913 venne ammesso a frequentare la Scuola superiore di guerra nel corso del mese di marzo del 1914. Poco prima dello scoppio della prima guerra mondiale fu assegnato, come comandante, alla 9\u00aa Compagnia del 58\u00ba Battaglione cacciatori a piedi.\nIl 3 agosto il suo reparto fu inviato nelle Ardenne, prendendo parte ai primi combattimenti contro i tedeschi. A Haybes esegu\u00ec una missione di ricognizione che consent\u00ec di scoprire elementi nemici che cercavano di infiltrarsi al di l\u00e0 del fiume Meuse, nelle linee francesi tra la Ve Arm\u00e9e del generale Charles Lanrezac e la IVe Arm\u00e9e del generale Fernand de Langle de Cary. Tale tentativo fu respinto ma egli fu poi fatto prigioniero durante l'attacco a Chesnois-Auboncourt il 30 agosto, e rinchiuso nel campo di Ingolstadt, in Baviera, a partire dal 24 settembre. Trasferito poi a Plassemburg, fu liberato dalla prigionia solo il 3 dicembre 1918.\nIl dopoguerra e la Campagna di Francia.\nLa sua carriera militare riprese subito, promosso maggiore nell'aprile 1919 frequent\u00f2 il corso presso la Scuola di guerra ottenendo il brevetto di ufficiale di Stato maggiore. Assegnato all'Arm\u00e9e du Rhin nel 1923, and\u00f2 a prestare servizio presso il 517\u00ba Reggimento carri da combattimento di stanza a D\u00fcren nel corso del 1925, e divenne vicecomadante della Scuola di applicazione dei carristi di Versailles nel 1927.\nRaggiunse il grado di colonnello nel corso del 1936, assumendo il comando della 3\u00aa Brigata carri di stanza presso la Caserma Liz\u00e9 di Metz dove ebbe modo di conoscere l'allora colonnello Charles de Gaulle venuto ad assumere il comando del 507\u00ba Reggimento carri da combattimento.\nEntrambi allievi del generale Jean Baptiste Eug\u00e8ne Estienne, condividevano con lui la stessa visione innovativa dell'impiego dei mezzi blindati. Il 23 dicembre 1936 fu promosso al grado di generale di brigata.\nInserito fra i riservisti nel mese di marzo del 1939, per raggiunti limiti d'et\u00e0, fu richiamato in servizio il 1\u00ba settembre, al momento della mobilitazione generale. Dopo lo scoppio della guerra con la Germania comand\u00f2 i carri armati della VIIe Arm\u00e9e e poi, a partire dal 2 giugno 1940, il Raggruppamento corazzato, col quale copr\u00ec la ritirata di due armate francesi sferrando, in piena campagna di Francia, un contrattacco ad Abbeville. Combatte ancora a Valen\u00e7ay, e dopo la firma dell'armistizio del 22 giugno fu smobilitato salutando i suoi sottoposti a Tarn-et-Garonne per ritirarsi a vita privata a Bourg-en-Bresse, ma gi\u00e0 nel successivo mese di luglio avvi\u00f2 i primi contatti con i membri della resistenza.\nSu richiesta di Henri Frenay, decise di organizzare un gruppo clandestino di resistenza a Lione: da qui, nel mese di agosto del 1942, si spost\u00f2 clandestinamente a Londra con Jean Moulin per consultarsi con De Gaulle. Il leader delle \"Forces fran\u00e7aises combattantes\", su proposta di Moulin e dopo essersi consultato con Frenay, lo scelse per organizzare e guidare l\"Arm\u00e9e secr\u00e8te\", che doveva convogliare tutti i movimenti della Resistenza nel sud della Francia, formando il Conseil Nationale de la Resistence (CNR). Scelto lo pseudonimo \"Vidal\", lavor\u00f2 con Moulin per estendere l'organizzazione al nord del Paese.\nRitornato in Francia a bordo di un aereo da ricognizione Westland Lysander il 24 marzo 1943, fu arrestato da un agente dell'Abwehr presso la stazione della metropolitana di Rue de la Pompee a Parigi il 9 giugno dello stesso anno, dodici giorni prima dell'arresto di Jean Moulin a Caluire-et-Cuire, mentre andava ad incontrare Ren\u00e9 Hardy, responsabile di un gruppo di resistenti. Dopo una serie di terribili interrogatori condotti da Klaus Barbie, durati oltre cinquanta ore, fu messo in carcere a Fresnes nel mese di luglio e poi deportato secondo il decreto \"Nacht und Nebel\" (\"notte e nebbia\") al campo di concentramento di Natzweiler-Struthof in Alsazia il 10 marzo 1944.\nSuccessivamente trasferito al campo di concentramento di Dachau nel mese di settembre dello stesso anno, divenne il leader dei prigionieri francesi nel lager.\nIl 19 aprile 1945, dieci giorni prima dell'arrivo degli Alleati, gli fu consegnata la targa \"Ausgang durch Tod\" (\"uscita mediante morte\") e fu ucciso con un colpo alla nuca dalla SS-Oberscharf\u00fchrer Theodor Bongartz. Anche se non si conoscono con certezza i motivi dell'esecuzione immediata, si sospetta che sia stata provocata dal rango del prigioniero, che durante tutta la permanenza a Dachau si fece chiamare \"Generale dell'esercito francese\". Il suo corpo fu incenerito nel forno crematorio del lager.\nIl generale Delestraint fu insignito dell'onorificenza di Commendatore della Legion d'onore, della Croce di guerra 1914-1918, della Croce di guerra 1939-1945 e della Croce di guerra belga. Fu nominato \"Compagnon de la Lib\u00e9ration\" a titolo postumo. Il suo nome in lettere di bronzo figura fra gli eroi nazionali al Pantheon di Parigi. Il 175\u00ba Corso tenutosi presso l'\u00c9cole Sp\u00e9ciale Militaire de Saint-Cyr (1988-1991) e stato battezzato Promotion general Delestraint."}
{"id": "565138", "revid": "767487", "url": "https://it.wikipedia.org/wiki?curid=565138", "title": "Linton Kwesi Johnson", "text": "Egli \u00e8 noto per essere stato il pioniere del genere Dub Poetry.\nBiografia.\nLinton Kwesi Johnson nasce il 24 agosto del 1952 in Giamaica da una poverissima famiglia di Chapetlon. Il pap\u00e0 era un fornaio e lavorava anche nelle piantagioni di zucchero mentre la mamma era una cameriera. Passa la sua infanzia nella parrocchia di Chapleton con una istruzione giamaicana. Impara la musica grazie alla nonna , molto ritmiche e molti modi di fare rime le impara grazie alle filastrocche e i suoi canti delle religiosi.\n\u201c\"I bambini dei Caraibi crescono in una tradizione orale di storie, rime, canzoncine a stretto contatto con forme musicali di matrice africana come Kumina o protestanti come la chiesa battista e pentecoste [\u2026].\u201d \u201c[..]Quando mi accostai alla poesia attinsi naturalmente a quella tradizione orale popolare in cui ero stato immerso da bambino. Siccome non avevo basi di poesia, iniziai da l\u00ec. Si pu\u00f2 iniziare solo da quel che si \u00e8, non si pu\u00f2 iniziare da nient'altro\".\u201d\nQuando lui ha 9 anni sua madre se ne va in Inghilterra dopo il divorzio con il marito e Linton rimane con suo padre e i suoi nonni. A 11 anni decide di raggiungere la mamma in Inghilterra specificatamente a Londra nel quartiere di Brixton da qui la sua vita cambia completamente.\nFrequenta la \u201cTulse Hill Secondary School\u201d nel quartiere di Brixton ed \u00e8 proprio qui che si avvicina al movimento delle Black Panthers.\nLinton \u00e8 un ragazzo molto bravo a scuola. Inizia a comprendere il razzismo istituzionale quando vede come venga poco spronato a scuola nonostante la sua bravura. \u201c\"A scuola, poi, ho fatto la mie prima esperienze col razzismo. Credevo veramente che i bianchi fossero brava gente, invece i ragazzini mi chiamavano sporco negro e gli insegnanti facevano commenti razzisti tipo: \u201cDove credi di essere nella giungla?\"\u201d. Crescendo era poi spesso fermato per strada, perquisito intimidito, e \u201ccercando spesso lavoro\u201d dichiara \u201cottenevo sempre risposte evasive\u201d. L'esperienza pi\u00f9 grave sar\u00e0 poi nel 1972 quando verr\u00e0 aggredito da dei poliziotti solo per aver chiesto i nomi di dei ragazzi che stavano portando in carcere.\nNel periodo del liceo si interessa per\u00f2 ai classici della protesta nera come W.E.B Du Bois's \u201cThe Souls of Black Folk\u201d e a Frantz Fanon's \u201cThe Wretched of the Earth\u201d.\nAbbandona gli studi poco prima della fine della scuola quando scopre che la sua ragazza \u00e8 incinta. Si mantiene con una serie di lavori clericali ma frequenta corsi serali. Nel 1970 si sposa con Barbara ma divorzier\u00e0 da lei nel 1994. Linton si iscrive alla facolt\u00e0 di sociologia nel \u201cGoldsmith College\u201d e nel 1973 si laurea. La conoscenza della sociologia si riveler\u00e0 molto utile per scrivere poesie a carattere politico.\nTrova solo lavoro in una catena di montaggio a sud di Londra. Continua per\u00f2 a frequentare diverse realt\u00e0 politiche come ad esempio il collettivo Race Today. Quest'ultimo \u00e8 un collettivo che scrive sull'omonimo giornale orientato su posizioni socialiste.\nNel 1974 il suo collettivo Race Today pubblica \u201cVoices of the living an the dead\u201d. Nel 1975 Bogle-L'Overture (una piccola casa editrice nera) pubblica \u201cDread Beat and Blood\u201d. Il libro diventa un immediato successo di critica e vendita. Nel 1977 viene premiato come scrittore dell'anno residente nel borgo di Lambeth dalla compagnia C.Day Lewis Fellowship. Va a lavorare, sempre nello stesso anno, nel Keskidee Centre il primo centro di teatro e arte Black.\nNel 1981 crea una etichetta indipendente la LJK Records producendo soprattutto artisti emergenti e di genere reggae. Nel 1982, la BBC lo chiama per creare un programma alla radio di musica popolare giamaicana (un materiale che lui aveva molto approfondito). Il programma intitolato \"From Mento to Lovers Rock\" fu pi\u00f9 che un programma di storia musicale, Johnson riusciva a fornire analisi politiche e sociali molto approfondite e contestualizzate alla realt\u00e0 politica inglese. Dal \n1985 al 1988 lavora anche nel come reporter su Channel 4 a \"The Bandung File\". Nel 1985 arriva il primo disco live con il gruppo e viene nominato anche per un Grammy Awards.\nNel 1994 divorzia con la moglie Barbara e inizia una nuova relazione con Sharmilla Beezmouhn. Negli anni 2000 Linton Kwesi Johnson emerge come una figura classica nella realt\u00e0 poetica e musicale. Nel 2002 difatti \u00e8 il secondo poeta vivente ed il primo poeta di colore ad essere pubblicato dalla Penguin Modern Classic Series, nel 2004 viene nominato \u201cVisitin Professor\u201d onorario nella universit\u00e0 Middlesex di Londra, e nel 2005 viene premiato con la medaglia di argento da l'istituto\ndella giamaica per essersi distinto nell'arte della poesia. Il 2010/11 \u00e8 segnato da un brutto avvenimento poich\u00e9 gli viene diagnosticato un cancro alla prostata, riesce a uscirne grazie a delle cure. Dopo la sua esperienza Kwesi Johnson si \u00e8 interessato alla causa per il bene della sua comunit\u00e0 poich\u00e9 l'argomento non \u00e8 molto\nconosciuto in generale. Rilascia una intervista alla radio e una al sito della \u201c\"Prostate cancer Uk.\"\u201d \"\u201c[..] I was wisit the clinic, I saw a guy who lives around the corner, again I said, \u201cWhat are you doing here?\u201d He said, \u201cOh, I had the prostate.\u201d\" He didn't even use the word cancer.\nNel 2012 si afferma come grande poeta vincendo la \u201cGolden Pen\u201d premio rinomato della letteratura inglese. Al momento vive ancora a Londra nel suo affezionatissimo quartiere di Brixton."}
{"id": "565140", "revid": "54666", "url": "https://it.wikipedia.org/wiki?curid=565140", "title": "Superstrada Firenze Pisa Livorno", "text": ""}
{"id": "565143", "revid": "102239224", "url": "https://it.wikipedia.org/wiki?curid=565143", "title": "Oncia liquida", "text": "L'oncia liquida (o oncia fluida), abbreviata fl. oz. (dall'italiano arcaico: \"onza fluida\") \u00e8 un'unit\u00e0 di misura del volume usata sia nel Sistema imperiale britannico sia nell'uso corrente degli Stati Uniti d'America. Tuttavia le due misure non sono esattamente uguali:\nInfine esiste una regolamentazione federale USA che stabilisce il valore dell'oncia liquida a esattamente 30\u00a0ml, il cui uso \u00e8 prescritto sulle etichette degli alimenti."}
{"id": "565144", "revid": "7077", "url": "https://it.wikipedia.org/wiki?curid=565144", "title": "2\u00b0 capo", "text": ""}
{"id": "565145", "revid": "712828", "url": "https://it.wikipedia.org/wiki?curid=565145", "title": "Max Rebo Band", "text": ""}
{"id": "565146", "revid": "77358", "url": "https://it.wikipedia.org/wiki?curid=565146", "title": "Capo di 1\u00aa Classe", "text": ""}
{"id": "565148", "revid": "7077", "url": "https://it.wikipedia.org/wiki?curid=565148", "title": "Capo di 2\u00aa classe", "text": ""}
{"id": "565153", "revid": "7077", "url": "https://it.wikipedia.org/wiki?curid=565153", "title": "Capo di 3\u00aa Classe", "text": ""}
{"id": "565158", "revid": "712828", "url": "https://it.wikipedia.org/wiki?curid=565158", "title": "Sy Snootles", "text": ""}
{"id": "565159", "revid": "547992", "url": "https://it.wikipedia.org/wiki?curid=565159", "title": "Primocanale", "text": "Primocanale \u00e8 una emittente televisiva italiana a carattere regionale, di propriet\u00e0 di \"PTV Programmazioni Televisive\", che trasmette da Genova in tutta la Liguria.\nStoria.\n2001 e G8.\nNel luglio del 2001 i suoi servizi e reportage in diretta sul G8 sono stati diffusi anche su reti televisive nazionali italiane e estere, conferendole una certa notoriet\u00e0.\nNel 2000 si unisce con altre emittenti locali liguri per implementare un sistema televisivo regionale e in occasione del G8 di Genova, stringe accordi con l'allora neonata LA7 per la fornitura di alcuni servizi giornalistici riguardanti la Liguria.\n2007.\nNel 2007 l'anniversario di 25 anni di trasmissioni, festeggiato il 15 settembre 2007, durante la Notte Bianca della citt\u00e0. Viene aperto il nuovo studio, sede della Redazione giornalistica e sopra la Torre Piacentini, accesi i due maxi schermi, al posto dell'insegna dell'IP, ove nella fascia notturna scorrono, pubblicit\u00e0 e comunicazioni.\nL'acquisto di Telecitt\u00e0.\nNel luglio 2008 \"Coopsette\", tramite la controllata \"Telecitt\u00e0 S.p.A.\", cede l'omonima emittente televisiva a \"PTV Programmazioni Televisive\". L'unione ha come scopo quello di far nascere un nuovo polo televisivo regionale. L'operazione per conto dell'acquirente \u00e8 stata curata dalla societ\u00e0 SAYE S.p.A. di Genova.\nI licenziamenti dopo l'acquisto di Telecitt\u00e0.\nIl 3 novembre 2008 la nuova propriet\u00e0 licenzia tre giornalisti di Telecitt\u00e0 per essere rappresentanti sindacali di redazione: Gabriele Remaggi (componente del direttivo della Associazione Ligure dei Giornalisti) e Giovanna Rosi, fiduciaria di redazione e consigliera nazionale del Gruppo Cronisti, offrendo loro, la collaborazione esterna, come alternativa. Il Tg ed il sito web di Telecitt\u00e0 vengono chiusi e accorpati nel Tg e nelle programmazioni di Primocanale. Telecitt\u00e0 viene destinata alla sperimentazione del digitale terrestre in difformit\u00e0 del contratto Aeranti che garantiva a tutti i sei giornalisti di Telecitt\u00e0 la continuit\u00e0 del lavoro. I tre licenziamenti sono stati duramente condannati dall'Associazione ligure dei giornalisti.\nPrimocanale Sport: nascita e sviluppo in \"Welcome#Liguria\".\nNell'aprile 2009 Primocanale Sport sostituisce il canale di Telecitt\u00e0. Il canale regionale si occupa di trasmissioni legate allo sport. La redazione era composta da Giovanni Giaccone (direttore), Andrea Lazzara e Emmanuele Gerboni, tutti e tre provenienti dalla redazione di Telecitt\u00e0. Nel settembre 2009, Primocanale Sport viene premiato dalla rivista \"Millecanali\" con l'Oscar delle tv locali.\nDal 4 giugno 2014 in via sperimentale la programmazione del gruppo sul canale 12 si potenzia andando oltre le trasmissioni celebri di Primocanale Sport nel nuovo canale \"Welcome#Liguria\" che oltre a occuparsi di sport (con le vecchie trasmissioni sportive confermate) tratta anche di turismo (attraverso la riproposizione di puntate delle trasmissione di Primocanale \"Viaggio in Liguria\" e \"Presa diretta\" e i collegamenti con il canale 213 \"Primocanale Welcome\"), musica (attraverso le puntate di \"Primocanale Sound\"), cultura e tradizioni (con per esempio la riproposizione di puntate di \"Liguria Ancheu\" di Primocanale incentrata sul dialetto ligure).\nOscar Tv Locale.\nNel 2008 il programma \"Scuola Viva\" - prodotto da Primocanale in collaborazione con l'Arssu, condotto e curato da Giuseppe Sciortino - si \u00e8 aggiudicato il premio Oscar Tv Locale di Millecanali e Il Sole 24 Ore - Business Media nella categoria \"Intrattenimento\".\n\"Scuola Viva\". Era un talk show a programmazione settimanale che dava voce a studenti, insegnanti e genitori degli istituti secondari superiori di tutta la Liguria. Nel 2009 sono state inoltre realizzate alcune puntate speciali presso l'ONU a New York, presso il Parlamento europeo a Bruxelles e presso il Parlamento italiano a Roma.\nSwitch-off e nuovi canali del gruppo Primocanale.\nDal 10 ottobre 2011 con il passaggio al digitale terrestre Primocanale \u00e8 visibile sul canale 10; come altre emittenti locali ha creato nuovi canali televisivi tra cui \"Primocanale Tg24\" (LCN 11, l'informazione ligure con la continua riproposizione dell'ultima edizione del TG in onda su Primocanale, sostituito da Telecitt\u00e0 nel 2019), il sopraccitato \"Welcome#Liguria\" (LCN 12), \"Primocanale Primo Piano\" (che propone congressi, conferenze stampa, presentazioni di eventi, musica, repliche di trasmissioni di Primocanale LCN 112), \"Primocanale Welcome\" (documentari sulla Liguria, il suo territorio e le sue peculiarit\u00e0 con una grafica bilingue ai margini contenente informazioni sugli eventi turistici in Liguria, i programmi in onda risultano essere replicati ormai da anni (LCN 213), \"Primocanale Sound\" (LCN 215 dedicato alla musica, specie quella emergente, da anni sono in onda solo repliche) \"Primocanale HD\" (nonostante il nome, il canale trasmette in simul-cast Primocanale, non ha mai trasmesso in HD, LCN 510), \"Primocanale Sport HD\" (nonostante il nome, il canale trasmette in simul-cast il canale 12, non ha mai trasmesso in HD, LCN 512),e Primocanale +1 (inizialmente doveva essere la versione timeshift di Primocanale ma non \u00e8 mai stato introdotto, fino al 2019 trasmetteva in simul-cast Primocanale con la LCN 607, al momento \u00e8 invece un canale autonomo e si trova alla LCN 110).\nCon il 2012 grazie a un'operazione portata a termine dall'editore Maurizio Rossi il gruppo di Primocanale \u00e8 l'unico ad avere le prime 3 numerazioni LCN disponibili per le emittenti locali, infatti il canale 11, assegnato inizialmente dal Ministero dello Sviluppo Economico all'emittente Telegenova, passa a P.T.V.\n2013.\nA fine 2012 si viene a sapere che il gruppo, a causa della crisi generale del comparto delle emittenti locali causata tra l'altro anche dai tagli dei finanziamenti pubblici regionali, far\u00e0 ricorso a partire da gennaio 2013 ai contratti di solidariet\u00e0 con riduzione per molti dipendenti fino al 50% dell monte ore lavorative (fonte: Forum Associazione Antennisti Liguri).\nLive-News.\nDal 10 giugno 2013 \"Live News\" entra nel palinsesto: \u00e8 un grande contenitore sperimentale di notizie, quasi sempre in diretta, dalle 7 di mattina alle 23.\n2015.\nL'11 gennaio viene presentato il nuovo studio \"news room\" sulla terrazza di \"Torre Piacentini\", che per\u00f2 non \u00e8 altro che lo spostamento e la riduzione dell'area news precedentemente allestita al piano 29 dello stesso edificio.\nCrollo della pubblicit\u00e0, crisi e cassa integrazione.\nIl 16 gennaio viene annunciato il ricorso alla cassa integrazione in deroga per i suoi 34 dipendenti. Il ricorso all'ammortizzatore sociale \u00e8 stato concordato dopo che l'azienda ha presentato una procedura, per il momento sospesa, di licenziamento collettivo per la riduzione di ben 13 unit\u00e0 tra tecnici e giornalisti. La situazione viene giustificata con il crollo degli introiti pubblicitari, a fronte di un impegno che \u00e8 rimasto costante negli anni nel coprire gli eventi pi\u00f9 importanti della regione. Negli ultimi due anni sono stati adottati i contratti di solidariet\u00e0 nella speranza di poter resistere alla crisi -secondo le dichiarazioni dell'emittente- ma cos\u00ec non \u00e8 stato e la cassa integrazione \u00e8 stata una scelta obbligata in assenza di alternative percorribili.\nSeguiranno licenziamenti e tagli dei programmi in onda, mentre anche la sede subir\u00e0 un notevole ridimensionamento.\n2016.\nNel 2016 ritornano dopo 11 anni (erano state eliminate, appunto, nel 2005) le televendite sui tre principali canali del gruppo, probabilmente a causa del persistere della crisi. Esse sono state inserite nelle fasce orarie meno seguite: a mattinata avanzata e a pomeriggio avanzato. Il ritorno delle televendite \u00e8 stato graduale: Welcome#Liguria \u00e8 stata l'apripista, con grande vantaggio su Primocanale TG24 e per ultima Primocanale. La durata di tali contenuti oggi \u00e8 abbastanza significativa, tuttavia non sempre tutti e tre i principali canali trasmettono televendite in modo contemporaneo. Sono rimasti privi di televendite e addirittura di ogni inserimento pubblicitario i restanti canali del gruppo che tuttavia sembrano ormai \"abbandonati\" con trasmissioni replicate da anni.\n2017.\nNel 2017 continua il ridimensionamento dell'emittente che riduce notevolmente la propria sede principale di Genova, utilizzandola anche come location per convegni, serate a tema. \u00c8 in questo contesto che viene rispolverato il vecchio nome di \"Terrazza Colombo\", utilizzato negli anni '90.\nLa redazione giornalistica viene trasferita in una vecchia sede dell'emittente, rimasta in disuso per anni, sita in via SS Giacomo e Filippo sempre nel capoluogo ligure. \nVengono ridotte e dismesse le altre sedi provinciali.\nLe televendite occupano gran parte del palinsesto della mattina e del pomeriggio.\nSolo i programmi principali di prima serata continuano a essere trasmessi da \"Terrazza Colombo\" ma solo nelle sere in cui la location non \u00e8 affittata per eventi.\n2018.\nNel 2018 continua la situazione dell'anno precedente, nonostante ci\u00f2 vengono prodotti numerosi speciali durante la primavera e l'estate per seguire gli eventi principali nella regione, come la Settimana del Pesto, vengono confermate le trasmissioni storiche per la stagione estiva e primaverile (tra cui Anteprima Calcio e Live News Mattina), in seguito al crollo del Ponte Morandi del 14 agosto l'emittente eliminer\u00e0 completamente, in un primo momento, le televendite seguendo in diretta tutti gli avvenimenti. Molte emittenti tra cui SkyTg24 si collegarono con Primocanale, il quale, con i suoi giornalisti, fu uno dei primi media a giungere sul luogo della tragedia. Con l'avvio della nuova stagione televisiva l'emittente rinnova la veste grafica ed il proprio logo che viene spostato in basso a destra e diviene privo della scritta \"Primocanale\": ora in onda vi sono solo gli otto quadratini che contraddistinguono il canale sin dalla nascita, questa volta in bianco. Vengono poi riconfermati i programmi della prima serata, mentre il contenitore Live News viene sostituito da \"Al Servizio del Pubblico- linea diretta\", in onda nella fascia mattutina con due edizioni (alle 7:30, condotta da Luca Russo e alle 12:30, con Enrico Cirone, che rientra a Primocanale dopo sei anni). Tra i nuovi programmi figurano poi \"Te lo do io il men\u00f9\" trasmissione culinaria con Valentina Scarnecchia e Genova nel cuore. Primocanale Tg24 e Welcome#Liguria continuano ad alternare la loro programmazione alle televendite.\n2019.\nNel 2019 vengono presentati numerosi nuovi progetti, nonostante la continua presenza delle televendite su i tre canali principali del gruppo. In febbraio vengono inaugurati la redazione e gli studi a Sanremo, nella zona del Casin\u00f2: grazie ad essi Primocanale si focalizza ancora meglio sui temi dell'estremo ponente ligure. Il canale 12 ospita cos\u00ec la programmazione di Telesanremo (emittente storica comprata da Maurizio Rossi negli anni '90 per rafforzare a ponente il segnale di Primocanale, che oggi ne ha rispolverato il marchio, che a video appare come TSRF, acronimo di Tele Sanremo Riviera dei Fiori) assieme a quella di Welcome#Liguria. Sempre a febbraio Primocanale e Telesanremo mandano in onda \"Sanremo 2019... non solo festival\", programma in diretta per seguire gli avvenimenti della settimana del Festival di Sanremo. Sempre nella citt\u00e0 matuziana e in tutto l'imperiese, Primocanale compie interviste e reportage nei primi mesi dell'anno in vista delle amministrative in molti comuni della provincia. Sempre nello stesso anno, Primocanale presenta un nuovo progetto editoriale: Primocanale Motori, nato rafforzando il preesistente portale \"Rally Live\", che segue il mondo del rally e dei motori in generale, con finestre settimanali in onda sulla rete madre, ma anche su Tg24 e TSRF-Welcome#Liguria e quotidianamente sul sito dell'emittente e all'interno del Tg sportivo. In primavera \u00e8 stato trasmesso Il Rally di Sanremo con uno speciale in diretta dalla gara sul canale 12 e con numerose finestre informative sul canale 10. Vengono prodotti poi numerosi altri progetti, dal rafforzamento della newsletters \"il Primo\", alla quale se ne affiancano di nuove, monotematiche, sino alle nuove rubriche settimanali (tra cui Porti&amp;Citt\u00e0, reincarnazione dello storico programma IPort e Tg salute, nuovo nome di \"Dica 33\"). Durante l'estate viene presentato \"Viaggio in Liguria- il tour\", spin-off della fortunata trasmissione condotta da Gilberto Volpara, che consiste in un viaggio in pi\u00f9 di 20 tappe nelle piazze liguri con un truck di 18 metri per promuovere il turismo e l'economia con ospiti e contributi in esterna con i collegamenti al mattino e la diretta nell'ora di pranzo, sino alle serate di spettacolo con i personaggi della trasmissione.\nIl nuovo palinsesto dell'autunno 2019.\nIl 4 settembre vengono presentati i nuovi palinsesti per la nuova stagione televisiva che comportano numerose novit\u00e0.\nLa grafica viene leggermente modificata e il logo rimpicciolito, il telegiornale dell'emittente torna al nome storico Primogiornale e viene allungato alla durata di 25 minuti.\nDall'ottobre 2019 il canale 11 di PrimocanaleTG24 viene dedicato interamente alle elezioni regionali, trasformandosi in \"Elezioni Liguria 2020\", per poi mutare definitivamente il proprio marchio in Telecitt\u00e0, invece dal 1 dicembre il canale welcome#liguria cessa le proprie trasmissioni, lasciando il proprio posto a \"\u00e8TV Liguria\", nuovo progetto del gruppo Telecolor.\nCopertura.\n\u00c8 visibile sul digitale terrestre in Liguria (copertura stimata intorno al 95%) e in provincia di Massa (anche se qui con diversi LCN). Il canale principale \u00e8 visibile in tutta Italia in streaming sul sito, tramite cui si pu\u00f2 anche rivedere, in modalit\u00e0 on-demand, la maggior parte della programmazione.\nDirezione.\nPrimocanale ha sede nel Grattacielo progettato dal Piacentini, in centro a Genova, tuttavia da agosto 2017 molti programmi, compreso il telegiornale, vengono realizzati nella vecchia sede di via SS Giacomo e Filippo, sempre a Genova, dove \u00e8 stato allestito uno studio virtuale che riproduce il panorama visibile dalla torre di via D'Annunzio.\nDirettore di Primocanale, Primocanale.it e Welcome#Liguria \u00e8 Andrea Scuderi che dal 5 giugno 2017 ha sostituito Giuseppe Sciortino, dedicatosi alla carriera politica con il Movimento 5 Stelle che poi lo ha escluso per mancanza di requisiti, che era subentrato il 1\u00ba settembre 2015 al pensionato Luigi Leone rimasto come editorialista.\nDal 2015 ha assunto maggior peso il presidente della societ\u00e0 editrice di Primocanale P.T.V. S.p.A. Mario Paternostro che \u00e8 diventato dal 1\u00ba settembre direttore editoriale, dopo la sua esperienza passata come direttore responsabile di Primocanale per molti anni prima dell'arrivo di Leone.\nRedazioni.\nRedazione giornalistica.\nFanno parte della redazione centrale collocata in via SS Giacomo e Filippo: Andrea Scuderi, Tiziana Oberti, Elisabetta Biancalani, Gilberto Volpara, Enrico Cirone, Maurizio Michieli, Giovanni Porcella, Stefano Rissetto, Matteo Cantile, Silvia Isola, Francesco Trucia, Emanuela Cavallo, Linda Miante, Alessandra Boero, Silvia Mesturini, Eva Perasso e Michele Var\u00ec. Alcuni giornalisti si occupano anche della parte sportiva conducendo e collaborando alle trasmissioni di sport legate soprattutto al calcio delle squadre liguri. \nNumerosi sono gli opinionisti sportivi: Graziano Cesari, Domenico Arnuzzo, Enrico Nicolini, Carlo Pernat, Marco Rossinelli, Andrea Possa, e Marco Oneto. Inoltre gestiscono i blog \"GrifHouse\" del Giovanni Porcella e \"Samplace\" della Maurizio Michieli. \nRedazioni provinciali.\nI corrispondenti dalle altre province liguri sono attivi sul territorio per raccontare ci\u00f2 che succede in loco. Nello specifico si segnalano: per Imperia Alessandra Boero, per Savona Linda Miante, per Spezia Emanuela Cavallo e Stefano Truscia.\nIn precedenza Primocanale possedeva inoltre alcune sedi dislocate nelle quattro province della regione.\nLe sedi provinciali erano dislocate a:\nDal 2019.\nA partire dal settembre 2019 si ha un rinnovamento della struttura di Primocanale: viene creata una nuova redazione multimediale, in seguito all'accensione del nuovo maxi schermo posto sulla Torre Piacentini, sulla quale ora ruotano tutte le informazioni della giornata e le informazioni utili alla cittadinanza. Vengono poi ricreate le precedenti redazioni, che si reincarnano nei nuovi giornalisti assunti che si focalizzano ognuno sulle cinque aree della regione\nEx redazione extra-regionale.\nFino al 2010, Primocanale possedeva inoltre una redazione extra regionale con sede a Roma, curata da una parte di staff della rete RomaUno.\nTramite questo staff venivano realizzate interviste ai politici liguri a Roma e collegamenti durante i programmi politici e di approfondimento.\nLa politica nazionale viene invece ora seguita tramite la collaborazione con l'agenzia televisiva nazionale VISTA, di cui vengono trasmessi diversi servizi, inoltre dall'estate 2019 sul canale Primocanale Tg24 sono presenti spazi informativi prodotti da quest'ultima.\nProgrammi.\nIl palinsesto principale dell'emittente \u00e8 costituito da informazione locale, valorizzata da servizi da ogni provincia ligure, attualit\u00e0 e da lunghe dirette in caso di maltempo ed eventi in Liguria.\nNel palinsesto 2020-2021,le principali trasmissioni del gruppo sono le seguenti:\nTra le ex trasmissioni che hanno fatto la storia troviamo: \"SOS Primocanale\", \"Scuola Viva\", \"Destra Sinistra\", \"In diretta con Luciana Lanzarotti\", \"Contropagina\", \"Da Sarzana a Ventimiglia\", \"Merci Varie\", \"Universit\u00e0 popolare\", \"Primocanale Sound\".\nMolte trasmissioni prodotte da Primocanale vengono replicate in orari differenti anche sugli altri canali dell'emittente (Telecitt\u00e0, Primo Piano, Primocanale +1)\nMultiplex.\nSul multiplex televisivo di Primocanale sono presenti 6 canali televisivi tutti in chiaro (non criptati, quindi fruibili gratuitamente) sulla frequenza UHF 44.\nA quest'ultimo si somma poi il multiplex di Telecitt\u00e0, spento e \"rottamato\" ad inizio 2020, che possedeva la seguente configurazione."}
{"id": "565163", "revid": "339392", "url": "https://it.wikipedia.org/wiki?curid=565163", "title": "Caporal Maggiore Capo", "text": ""}
{"id": "565165", "revid": "339392", "url": "https://it.wikipedia.org/wiki?curid=565165", "title": "Caporal Maggiore Capo Scelto", "text": ""}
{"id": "565168", "revid": "287204", "url": "https://it.wikipedia.org/wiki?curid=565168", "title": "\u00ca-\u0111\u00ea", "text": "Gli \u00ca-\u0111\u00ea (o Rade) sono un gruppo etnico del Vietnam la cui popolazione \u00e8 stimata in 270.348 individui (censimento del 1999).\nGli \u00ca-\u0111\u00ea sono presenti essenzialmente nelle province di Dak Lak, Phu Yen e Khanh Hoa. I nomi alternativi per i Laha sono: Rhade, Raday, Rade, Rde, E-De, Edeh, De. La religione predominante \u00e8 il Cristianesimo.\nLingua.\nGli \u00ca-\u0111\u00ea parlano la lingua Rade, del ceppo delle lingue maleo-polinesiache. Raccoglie i seguenti dialetti: Bih (molto diverso dalla lingua madre, pu\u00f2 essere considerato una lingua a parte), Ndhur (Mdhur), Adham (A-Dham), Blo, Kodrao (Kdrao), Krung, Rde Kpa (Kpa)."}
{"id": "565169", "revid": "46931", "url": "https://it.wikipedia.org/wiki?curid=565169", "title": "E-De", "text": ""}
{"id": "565170", "revid": "287204", "url": "https://it.wikipedia.org/wiki?curid=565170", "title": "E-de", "text": ""}
{"id": "565171", "revid": "228587", "url": "https://it.wikipedia.org/wiki?curid=565171", "title": "Rade", "text": ""}
{"id": "565172", "revid": "287204", "url": "https://it.wikipedia.org/wiki?curid=565172", "title": "Rhade", "text": "Rhade \u00e8 un comune di 1.142 abitanti della Bassa Sassonia, in Germania.\nAppartiene al circondario (\"Landkreis\") di Rotenburg (W\u00fcmme) (targa ROW) ed \u00e8 parte della comunit\u00e0 amministrativa (\"Samtgemeinde\") di Selsingen."}
{"id": "565173", "revid": "6923", "url": "https://it.wikipedia.org/wiki?curid=565173", "title": "Caporale Scelto", "text": ""}
{"id": "565175", "revid": "264444", "url": "https://it.wikipedia.org/wiki?curid=565175", "title": "Kree!", "text": ""}
{"id": "565176", "revid": "729019", "url": "https://it.wikipedia.org/wiki?curid=565176", "title": "S-300P", "text": "L'S-300P (in cirillico: \u0421-300\u041f, nome in codice NATO: SA-10 Grumble) \u00e8 un sistema missilistico di difesa aerea di origine sovietica, sviluppato negli anni '70 dalla NPO Almaz ed entrato in servizio presso le forze armate sovietiche nel 1980.\nProgettato per neutralizzare bersagli quali velivoli ad ala fissa e rotante e missili da crociera, le versioni pi\u00f9 recenti sono in grado di intercettare anche missili dalla traiettoria balistica su distanze che variavano a seconda della versione considerata fra i 70 ed i 250 km dal punto di lancio.\nCostantemente aggiornato nel corso della sua vita operativa, i principali update di piattaforma sono stati: il S-300PT (nome in codice NATO: SA-10b/c Grumble), il S-300PS (nome in codice NATO: SA-10d Grumble). Dall'S-300P, \u00e8 stata inoltre sviluppata una versione per impiego imbarcato nota come S-300F Rif (nome in codice NATO: SA-N-6 Grumble) e la successiva serie degli S-300PM (nome in codice NATO: SA-10e Grumble).\nAl 2021, assieme ai suoi numerosi aggiornamenti, l'S-300P presta servizio attivo in numerosi Paesi attorno al globo.\nStoria.\nSviluppo.\nL'Unione Sovietica inizi\u00f2 a sviluppare un nuovo sistema missilistico antiaereo a lungo raggio nel 1969. Secondo le specifiche, si sarebbe dovuto trattare di un missile antiaereo \u201ccomune\u201d, in grado di essere utilizzato sia dalla difesa aerea, sia dalla marina e con una gittata di circa 75 km. I lavori sul nuovo sistema furono affidati a B. V. Bunkin dello NPO Almaz (PVO e forze di terra) ed a V. A. Bukatov dello NPO Altair (marina militare), con la Fakel che avrebbe dovuto coordinare gli sforzi. Il risultato fu un missile chiamato S-300: questo incorporava tutti gli ultimi ritrovati sovietici nel campo della difesa missilistica, e sarebbe stato in grado di ingaggiare con successo bersagli come missili balistici in arrivo, missili da crociera ed aerei in volo a bassa quota.\nInizialmente ne fu realizzata una versione sperimentale, nota con il nome di 5V55K. Nel 1980, il sistema entr\u00f2 ufficialmente in servizio.\nLe versioni realizzate a partire dall'S-300, in sostanza, furono due.\nLa tecnologia utilizzata era comunque piuttosto simile.\nImpiego terrestre.\nIl missile SA-10 Grumble entr\u00f2 in servizio nel 1980, e fu schierato alla difesa delle infrastrutture strategiche. Infatti, nel 1987 su 80 siti operativi (ai quali occorre aggiungerne un'altra ventina in costruzione), circa la met\u00e0 era situata nei pressi di Mosca.\nNonostante il crollo dell'Unione Sovietica, con la relativa crisi che ne \u00e8 seguita, negli anni novanta sono stati realizzati numerosi aggiornamenti. La ragione \u00e8 stata probabilmente quella di sostenere il mercato delle esportazioni. Questo sistema d'arma \u00e8 stato infatti esportato con successo in Asia, Europa e Medio Oriente. Inoltre, \u00e8 prodotto su licenza in Cina con il nome di HQ-10 o HQ-15.\nLe forze armate della Federazione Russa, comunque, nel 1996 hanno avviato il programma per sostituire questi sistemi con i pi\u00f9 moderni SA-20 Gargoyle. Questo programma di riequipaggiamento \u00e8 stato considerato dagli esperti uno di quelli di maggior successo nelle forze armate post-sovietiche.\nImpiego imbarcato.\nLa variante per impiego navale fu immessa in servizio nel 1984. Questa ricevette il nome di S-300F Rif (F sta per Flota), ed utilizzava il missile 5V55RM. Il sistema, in sostanza, era estremamente simile alla versione terrestre, e differiva solo per pochi particolari nel tubo di lancio. Conosciuta in Occidente con il nome in codice NATO di SA-N-6 Grumble, \u00e8 stata schierata operativamente sugli incrociatori delle classi Kara, Slava e Kirov, e le corvette classe Steregu\u0161\u010dij.\nDal 1990, \u00e8 disponibile la nuova versione, ulteriormente perfezionata, S-300FM Rif-M, che \u00e8 in grado di ingaggiare anche bersagli missilistici. Questa \u00e8 nota in Occidente con il nome in codice NATO di SA-N-20 Gargoyle.\nDescrizione tecnica.\nCaratteristiche generali.\nGli S-300P sono stati progettati per contrastare i velivoli a reazione in volo a bassa quota. Al contrario dei loro successori, non hanno la capacit\u00e0 di ingaggiare i missili balistici. Le caratteristiche tecniche delle singole versioni saranno viste nei paragrafi successivi. Si tratt\u00f2 comunque di una decisa innovazione nell'ambito della difesa aerea sovietica, visto che si trattava di sistemi mobili, affidabili e veloci da approntare, con un tempo di reazione minimo.\nInoltre, la loro produzione era piuttosto semplice, e la vita operativa era piuttosto lunga, visto che il missile veniva mantenuto permanentemente all'interno del cilindro di lancio.\nLa tecnica di lancio utilizzata prevedeva una sorta di catapulta in grado di \u201csparare\u201d il missile fuori dal tubo. Una volta giunto alla quota di 20 metri, avveniva l'accensione del motore, un monostadio a propellente solido.\nLa testata era costituita da esplosivo convenzionale ad alto potenziale. Tuttavia, in linea teorica, era possibile montare anche una testata nucleare.\nGli S-300P erano in grado di operare in tutte le condizioni climatiche.\nDal punto di vista organizzativo, gli S-300P erano inquadrati in batterie, ognuna delle quali costituiva un complesso di lancio. Ogni batteria era composta da un posto comando e controllo, da un radar per acquisizione bersagli doppler, un radar multifunzione per l'ingaggio dei bersagli posto in una struttura corazzata, e da dodici piattaforme di lancio con quattro tubi l'una (48 missili totali). Questi erano movimentati mediante trattori KrAZ-260V (6 x 6). Solitamente, i lanciatori erano sistemati in strutture protette.\nLe batterie erano organizzate in reggimenti. Ogni reggimento di S-300MPU era costituito da tre batterie, con l'aggiunta di un radar a lungo raggio per la sorveglianza e l'individuazione dei bersagli posto presso il comando reggimentale.\nScheda comparativa.\nLa NATO identifica con la sigla SA-10 tre versioni di questo specifico ."}
{"id": "565180", "revid": "110157", "url": "https://it.wikipedia.org/wiki?curid=565180", "title": "Ra Glai", "text": "I Ra Glai sono un gruppo etnico del Vietnam la cui popolazione \u00e8 stimata in circa 3000 individui (2002).\nI Ra Glai sono presenti essenzialmente nella provincia di Ninh Thuan, sulle coste nord-occidentali di Phan Rang. I nomi alternativi per questa etnia sono: Roglai e Cacgia. La religione predominante \u00e8 l'animismo e il culto degli antenati.\nLingua.\nI Ra Glai parlano una propria lingua, la lingua Roglai, del ceppo delle lingue maleo-polinesiache."}
{"id": "565181", "revid": "125892074", "url": "https://it.wikipedia.org/wiki?curid=565181", "title": "Buk (missile)", "text": "I Buk (in cirillico: \u0411\u0443\u043a) sono una famiglia di sistemi missilistici terra-aria a medio raggio di fabbricazione sovietica prima e russa poi, progettato dall'NPO Novator nel corso degli anni settanta per conto delle forze armate sovietiche, tra le cui fila ha progressivamente sostituito il sistema Kub.\nEntrata in servizio nel 1980, la prima generazione dei sistemi Buk (in cirillico: 9K37 \u0411\u0443\u043a; nome in codice NATO: SA-11 Gadfly) \u00e8 in grado di neutralizzare missili da crociera, bombe intelligenti, velivoli ad ala fissa e rotante ed UAV fino a 20\u00a0km di distanza e 25.000 m di altitudine.\nCostantemente aggiornati nel corso della loro vita operativa, con l'integrazione di nuovi missili e sistemi radar sono state sviluppate ulteriori versioni (M1-2 ed M2), che hanno ricevuto specifica designazione (nome in codice NATO: SA-17 Grizzly).\nPer la Marina russa, inoltre, ne \u00e8 stata realizzata una versione navale denominata 3S90 Uragan (in cirillico: 3C90 \u0423\u0440\u0430\u0433\u0430\u043d; nome in codice NATO: SA-N-7 Gadfly), anch'essa successivamente aggiornata e riproposta sulle fregate classe Grigorovich con il nome di 3S90 Yozh (in cirillico: 3\u042190 \u00cb\u0436; nome in codice NATO: SA-N-7b/SA-N-12 Grizzly).\nLa versione pi\u00f9 recente, la Buk-M3, \u00e8 in grado di ingaggiare bersagli fino a 70\u00a0km di distanza e 35.000 m di altitudine ed \u00e8 entrata in servizio nelle forze armate russe nel 2016.\nSviluppo.\nLo sviluppo del sistema 9K37 \"Buk\" venne avviato il 17 gennaio 1972 su richiesta del Comitato Centrale del PCUS. Allo sviluppo parteciparono molti di quelli che avevano sviluppato il precedente sistema 2K12 \"Kub\" o SA-6 \"Gainful\" secondo la designazione NATO.\nLe prove vennero effettuate tra il 1977 e il 1979 e dopo le prime consegne avvenute nel 1978 il sistema divenne pienamente operativo nel 1980.\nCaratteristiche.\nIl sistema Buk \u00e8 costituito da pi\u00f9 veicoli, cingolati o ruotati, che fungono da stazioni radar o lanciatori. Il veicolo lanciatore \u00e8 solitamente dotato di una rampa su cui prendono posto 4 missili pronti al lancio che, a differenza dei sistemi pi\u00f9 moderni, non sono sigillati in container e quindi esposti alle intemperie.\nVersioni.\nBuk M1.\nAncora prima che il 9K37 \"Buk\" fosse pienamente operativo, nel 1980 venne autorizzato lo sviluppo di un ammodernamento del 9K37 che sarebbe diventato il 9K37M1 Buk-M1, che sarebbe entrato in servizio adottato in servizio nel 1983. La modernizzazione ha visto migliorare le prestazioni dei sistemi radar e la resistenza alle contromisure elettroniche. La versione da esportazione del sistema missilistico Buk-M1 \u00e8 nota come \"Gang\" (Russo: \"\u0413\u0430\u043d\u0433\").\nBuk-M1-2.\nNel 1992 venne deciso di apportare al sistema missilistico \"Buk\" altre modifiche che vennero sviluppate tra il 1994 e il 1997 e diedero origine al sistema 9K37M1-2 Buk-M1-2, entrato in servizio nel 1998. Con il nuovo sistema \u00e8 entrato in servizio anche il nuovo missile 9M317 che offriva una migliore cinematica delle prestazioni rispetto al precedente 9M38 che tuttavia poteva essere ancora utilizzato anche dal sistema Buk-M1-2. Il nuovo missile insieme ad una serie di altri miglioramenti permettevano al sistema di intercettare missili balistici ed offriva anche migliori prestazioni contro obiettivi pi\u00f9 tradizionali come aerei ed elicotteri.\nIl nuovo sistema migliorava notevolmente le prestazioni rispetto al precedente \"SA-11 Gadfly\", che aveva un raggio d'azione di 30 km, parzialmente insufficiente per affrontare le minacce moderne e con una gittata di 50 Km andava a migliorare la difesa, soprattutto delle navi contro missili ed aerei.\nIl 9K37M1-2 Buk-M1-2 ha avuto la denominazione NATO SA-17 Grizzly, mentre la versione da esportazione del sistema 9K37M1-2 \u00e8 stata denominata \"Ural\".\nBuk-M2.\nEntrato in servizio nel 2008. Gittata M2/M2E 50/45\u00a0km Tangenza M2/M2E 25\u00a0000/? m\nBuk-M3.\nEntrato in servizio nel 2016. Gittata 70\u00a0km, tangenza 35\u00a0000 m\nSA-N-7.\nContemporaneamente venne sviluppata la versione navalizzata del Buk, denominata 3K90 \"Uragan\" (cirillico: \"\u0423\u0440\u0430\u0433\u0430\u043d\") o SA-N-7 \"Gadfly\" secondo la designazione NATO.\nIl sistema 3K90 \"Uragan\" usa gli stessi missili 9M38 e 9K37 ma lanciamissili radar di tiro e sistemi di guida differenti. Il sistema venne testato tra il 1974 e il 1976 sui cacciatorpediniere della Classe Kashin ed entr\u00f2 in servizio nella Marina Sovietica equipaggiando le unit\u00e0 dalla Classe Sovremennyj.\nIl sistema, a volte designato anche \"M-22\", \u00e8 conosciuto come \"Shtil\" (Russo: \u0428\u0442\u0438\u043b\u044c) nella sua versione da esportazione.\nIl lanciamissili \u00e8 molto simile all'americano \"Mk 13\" e viene ricaricato da un magazzino sottostante che ha la capacit\u00e0 di 24 missili.\nSA-N-12 Grizzly.\nAnche la versione navale nel sistema \u00e8 stata modernizzata. La versione modernizzata del sistema 3K90 denominata 3K37 \"Ezh\" \u00e8 conosciuta in occidente come SA-N-12 \"Grizzly\" e come \"Shtil-1\" nella sua versione da esportazione. Il sistema che usa il missile 9M317 fu sviluppato per le portaerei Classe Ul'janovsk e venne poi utilizzato sui Sovremennyj.\nUtilizzatori.\nPresenti.\n100 sistemi Buk-M2 consegnati.\n12 unit\u00e0 in servizio al 2016\nin servizio Buk-M1 e Buk-M2\n1 Buk-M2E ordinato\nImpiegate versioni nazionalizzate del Buk, denominate HQ-16\n350 Buk/Buk-M2. La sostituzione delle versioni pi\u00f9 vecchie con lo standard Buk M2 \u00e8 pianificato per essere completo al 70% entro il 2020. 66 Buk-M-1-2s, 36 M2 e 36 M3 consegnati tra il 2012\u20132017. 7 brigate sono state equipaggiate con i Buk-M3 al 2020.\n80 Buk/Buk-M2 al 2016\n20 Buk-M1-2s + 8 unit\u00e0 Buk-M2E consegnate nel 2011\n72 Buk-M1 al 2016. Pianificato l'aggiornamento allo standard Buk M1-2.\n12 sistemi consegnati tra il 2011 ed il 2014, cogestiti con la Fanteria di Marina ed in servizio al settembre 2018."}
{"id": "565183", "revid": "46931", "url": "https://it.wikipedia.org/wiki?curid=565183", "title": "Roglai", "text": ""}
{"id": "565185", "revid": "33689", "url": "https://it.wikipedia.org/wiki?curid=565185", "title": "Amerzone", "text": "Amerzone: Il testamento dell'esploratore (titolo originale francese: \"L'Amerzone: le Testament de l'explorateur\"), conosciuto semplicemente come Amerzone, \u00e8 un videogioco di tipo avventura grafica a un giocatore per PC, in seguito uscito anche per PlayStation, sviluppata dalla Micro\u00efds nel novembre 1999. \u00c8 stata il primo progetto nel campo dei videogiochi del fumettista belga Beno\u00eet Sokal. In Italia \u00e8 stata pubblicata in diverse edizioni, sia col titolo \"Il testamento dell'esploratore\" che col titolo \"Amerzone\".\nNel 2014 \u00e8 stato reso disponibile anche per IOS, scaricabile diviso in tre parti di cui la prima gratuita e per Android.\nTrama.\nAmerzone narra la storia di un giornalista (il giocatore), che viene a conoscenza del segreto di un anziano esploratore, Alexandre Valembois, che durante una sua spedizione negli anni '30 nell'immaginario paese tropicale di \"Amerzone\", una povera nazione scossa da rivoluzioni, ha sottratto dal suo habitat un raro uovo di Uccello Bianco, un uccello che vive nelle zone ricche di vulcani alle sorgenti del fiume Amerzone. Ora, troppo anziano per recarsi di nuovo nel suddetto paese, \u00e8 bruciato dai sensi di colpa, e quindi chiede al giocatore di riportare l'uovo, ancora vivo, nel suo paese d'origine, visto che sta per schiudersi e che tutta la specie degli Uccelli Bianchi dipende da quell'uovo, perch\u00e9 contiene tutti gli individui della successiva generazione. Il giornalista decide pertanto di ripetere l'itinerario dell'esploratore utilizzando i suoi stessi mezzi (come l'hydraflot) per raggiungere l\"'Amerzone\" e riportare l'uovo.\nIl giocatore viene quindi catapultato in un mondo di trib\u00f9, di foreste, di paludi, ripercorrendo le stesse tracce del viaggio di Alexandre Valembois, cinquant'anni prima. Dovr\u00e0 percorrere il fiume Amerzone fino alla fonte nel mezzo di una foresta equatoriale e alla fine raggiungere i vulcani dimora degli uccelli bianchi.\nModalit\u00e0 di gioco.\nAmerzone \u00e8 un gioco con grafica 3D, fra i primi ad adottare questo tipo di disegno, e si discosta dalle altre classiche avventure punta-e-clicca per il sistema di esplorazione con visuale in prima persona, che permette oltre girarsi a 360\u00b0 in ambientazioni prefissate anche la possibilit\u00e0 di modificare l'angolo verticale (cio\u00e8 poter guardare pi\u00f9 in alto o pi\u00f9 in basso). Nelle suddette ambientazioni si compiono le azioni tipiche come \"prendi\", \"usa\", \"vai\" che vengono prontamente segnalate dai cambiamenti di forma del cursore.\nHydraflot.\nIl principale mezzo di trasporto del giocatore durante l'avventura \u00e8 l'Hydraflot. La caratteristica distintiva di questo veicolo \u00e8 quella di poter mutare forma tramite alcune componenti meccaniche e tramite queste diverse modalit\u00e0 funzionare come diversi mezzi di trasporto. Il principale mezzo di propulsione \u00e8 un motore a benzina collegato a una potente elica ma pu\u00f2 anche utilizzare l'energia del vento. Dispone anche di un rampino. In base alla modalit\u00e0 pu\u00f2 funzionare come diversi mezzi di trasporto: aereo (per lunghi viaggi come la traversata oceanica verso l'Amerzone), elicottero, barca a vela, sottomarino, barca a motore.\nCaratteristiche tecniche.\nIl gioco si presenta agli occhi del giocatore con una grafica 3D e con animazioni che funzionano con il sistema del QuickTime.\nDoppiaggio.\nNella tabella si trovano i personaggi dell'avventura grafica con accanto la relativa voce italiana.\nFra di essi, alcuni (Antonio Paiola, Giorgio Melazzi) hanno doppiato alcuni personaggi anche nelle successive avventure grafiche di Sokal (\"Syberia - L'avventura di Kate Walker\", \"Syberia II\", \"Paradise\")."}
{"id": "565186", "revid": "46931", "url": "https://it.wikipedia.org/wiki?curid=565186", "title": "Cacgia", "text": ""}
{"id": "565189", "revid": "283026", "url": "https://it.wikipedia.org/wiki?curid=565189", "title": "S-300V", "text": "L'S-300V (in cirillico: \u0421-300B, nome in codice NATO: SA-12a Gladiator / SA-12b Giant), anche noto come Antey-300, \u00e8 un sistema missilistico di difesa aerea di origine sovietica sviluppato negli anni '80 dalla Antey, parallelamente alla serie S-300P, ed entrato in servizio presso le forze armate sovietiche nel 1988.\nProgettato per le specifiche esigenze delle forze terrestri, sostituisce il precedente sistema Krug nei compiti di difesa aerea contro velivoli ad ala fissa e rotante, missili da crociera e balistici elevando la gittata d'ingaggio a 75-100 km a seconda del tipo di bersaglio. Sono state sviluppate due versioni distinte: una ottimizzata per la difesa aerea (nome in codice NATO: SA-12a Gladiator) equipaggiata con quattro missili 9M83 ed una in funzione ABM (nome in codice NATO: SA-12b Giant) equipaggiata invece con una coppia di missili 9M82.\nCostantemente aggiornato nel corso della sua vita operativa, nel 1998 \u00e8 stata resa disponibile una versione ulteriormente aggiornata denominata in patria S-300VM Antey-2500 (nome in codice NATO: SA-23a Gladiator/SA-23b Giant) succeduta poi dalle versioni S-300VM1 e VM2. L'ultima versione, in ordine cronologico, risulta essere la S-300V4 conosciuta all'estero come S-300VMD.\nAl 2021, gli S-300V in servizio presso le forze terrestri della Federazione Russa risultano aggiornati allo standard S-300V4.\nStoria.\nSviluppo.\nLo sviluppo di un missile aria-superficie \"universale\", in grado di contrastare sia i velivoli, sia i veicoli di rientro dei missili balistici, venne intrapreso dall'ingegner V.P. Efremov della Antey alla fine degli anni sessanta. Questo sistema entr\u00f2 in servizio con le forze armate sovietiche a partire dal 1985, diventando pienamente operativo l'anno seguente sostituendo i vecchi SA-4 Ganef. Complessivamente, ne furono sviluppate due versioni: una pi\u00f9 piccola, in funzione antiaerea, mentre l'altra, pi\u00f9 pesante, come antimissile. Nonostante siano entrambe note in Occidente come SA-12, le due versioni hanno ricevuto dei nomi in codice NATO diversi (Gladiator la prima e Giant la seconda).\nCaratteristiche.\nIl sistema S-300V, cos\u00ec come le sue successive versioni, \u00e8 costituito da due versioni dalle caratteristiche divergenti.\nLa versione denominata in codice NATO \"SA-12A Gladiator\" \u00e8 stata progettata per espletare compiti di difesa aerea contro un'ampia gamma di bersagli aerodinamici. Il veicolo di lancio \u00e8 in grado di trasportare 4 tubi, che vengono elevati verticalmente al momento del lancio.\nLa versione denominata in codice NATO \"SA-12B Giant\", invece, \u00e8 di dimensioni maggiori della precedente ed ha come compito primario il contrasto di missili balistici tattici. Il veicolo di lancio, in questo caso, \u00e8 in grado di portare solo due tubi, con un funzionamento identico a quello dell'SA-12A.\nIl veicolo di comando \u00e8 supportato direttamente da due radar: \"Bill Board\" e \"High Screen\". Questo complesso \u00e8 in grado di individuare fino a 200 bersagli, inseguirne 70 e comunicare la posizione di 24 di questi ai quattro radar \"Grill Pan\" della brigata.\nDa alcuni test effettuati nel 1993-1995, \u00e8 emerso che questi missili hanno una probabilit\u00e0 di colpire un missile balistico tattico compresa tra il 90 ed il 100%. Le prove sono state condotte contro SS-1 Scud B modificati, in modo da simulare le armi utilizzate da Saddam Hussein nella guerra del golfo.\nImpiego operativo.\nGli S-300V furono immessi in servizio nelle forze sovietiche al ritmo di tre-quattro battaglioni l'anno. Complessivamente, ne sono stati costruiti diverse centinaia, e ne esiste una copia cinese chiamata HQ-18.\nAttualmente, la Russia \u00e8 il maggior utente di questi sistemi, con circa 200 esemplari tra reggimenti e brigate della difesa aerea.\nComposizione.\nUn sistema S-300V \u00e8 solitamente composto dai seguenti elementi:\nVersioni.\nS-300V Antey-300 (\"SA-12a Gladiator / SA-12b Giant):\" versione originale del sistema, entrata in servizio nel 1988. Gittata: 100 km.\nS-300VM Antey-2500 \"(SA-23a Gladiator/SA-23b Giant):\" versione aggiornata dell'Antey-300 entrata in servizio nel 1998. Gittata: 250 km\nS-300VM1: versione aggiornata del S-300VM\nS-300VM2: versione aggiornata del S-300VM1\nS-300V4: versione aggiornata in servizio dal 2014. Gittata: 400 km.\nS-300VMD Antey-4000: versione da esportazione dell'S-300V4. Gittata: 350 km.\nUtilizzatori.\nPresenti.\n\"Suchoputnye vojska\"\nAl 2012, 185 S-300V4 in servizio\nPassati.\n\"Sovetskaja Armija\""}
{"id": "565193", "revid": "1791", "url": "https://it.wikipedia.org/wiki?curid=565193", "title": "Hepburn (romaji)", "text": ""}
{"id": "565194", "revid": "436907", "url": "https://it.wikipedia.org/wiki?curid=565194", "title": "Time and Silence - Canzoni a raccolta", "text": "Time and Silence - Canzoni a raccolta \u00e8 una raccolta del cantautore italiano Ivano Fossati, pubblicata nel 1998."}
{"id": "565196", "revid": "1336824", "url": "https://it.wikipedia.org/wiki?curid=565196", "title": "Strela-10", "text": "Il 9K35 Strela-10 (codice NATO SA-13 \"Gopher\") \u00e8 un sistema missilistico terra-aria sovietico, a guida infrarossi e ad alt\u00e0 mobilit\u00e0. Il veicolo di lancio, basato sull' MT-LB, \u00e8 in grado di trasportare quattro missili, \u00e8 dotato di una blindatura leggera ed \u00e8 completamente anfibio.\nTuttora in servizio in numerosi paesi, lo \"Strela\" \u00e8 destinato principalmente alla difesa contro minacce a bassa quota, come elicotteri ed aerei da attacco al suolo."}
{"id": "565198", "revid": "125708403", "url": "https://it.wikipedia.org/wiki?curid=565198", "title": "Airbus A350 XWB", "text": "L'Airbus A350 XWB \u00e8 un aereo bimotore di linea ad ala bassa realizzato dalla multinazionale europea Airbus ed attualmente in produzione. Destinato a rotte a lungo raggio, \u00e8 caratterizzato da una configurazione a fusoliera larga.\nSecondo il progetto iniziale il velivolo venne sviluppato a partire dalle famiglie A330 e A340, ma nel luglio 2006 si decise di riprogettarlo con una fusoliera pi\u00f9 larga (da qui il nome \u00abXWB\u00bb, \"eXtra Wide Body\"), sia rispetto agli A330 e A340, sia rispetto al suo rivale, il Boeing 787 Dreamliner. La riprogettazione venne effettuata per venire incontro alle richieste di molti potenziali clienti, come Singapore Airlines, che altrimenti si sarebbero rifiutati di effettuare degli ordini.\nQuesto cambiamento, cos\u00ec come il largo uso di materiali compositi, come la fibra di carbonio, ha notevolmente aumentato i costi della progettazione degli aeromobili, e ha spostato dal 2011 alla seconda met\u00e0 del 2014 (per l'A350-900) l'ingresso in servizio. La prima consegna della versione -900 venne effettuata il 14 dicembre 2014 alla compagnia Qatar Airways. Per la versione -1000 il primo cliente \u00e8 stato nuovamente Qatar Airways, con l'entrata in servizio il 24 febbraio 2018. La versione -800 \u00e8 stata cancellata per assenza di ordini.\nIl primo volo dell'MSN001 (\"Manufacturer's Serial Number 001\"; primo prototipo della famiglia e della versione -900) venne effettuato presso l'aeroporto di Tolosa Blagnac, sede della Airbus, il 14 giugno 2013.\nIl primo volo dell'MSN059 (\"Manufacturer's Serial Number 059\"; primo prototipo della versione -1000) venne effettuato presso l'aeroporto di Tolosa Blagnac, sede della Airbus, il 24 novembre 2016; esattamente allo stesso orario del primo volo di test dell'Airbus A380 MSN001 (F-WWOW).\nStoria del progetto.\nProgramma iniziale.\nAirbus e Boeing si stanno affrontando dal 1970 in un mercato sempre pi\u00f9 caratterizzato dal continuo aumento del prezzo del petrolio.\nDopo il lancio del nuovo progetto Boeing 787, caratterizzato dalla ricerca di migliori prestazioni, Airbus decise nel settembre 2004 di studiare un nuovo velivolo. Gli ingegneri di Airbus, allora ancora mobilitati per lo studio dell'A380, ripresero i lavori riguardanti l'estensione del raggio d'azione dell'A330-500, proponendo anche di aggiungere una nuova ala in materiali compositi.\nIl programma A350 venne annunciato ufficialmente il 6 ottobre 2005 da EADS, casa madre di Airbus.\nIl velivolo venne inizialmente progettato in due versioni: A350-800 e A350-900, in grado di trasportare 250-300 passeggeri su voli non-stop da 13.900 a 16.300\u00a0km. Queste due prime versioni dell'A350 erano molto vicine all'A330: stessa struttura in alluminio, stesse dimensioni, ad eccezione della versione -900, che \u00e8 di 1,60 metri pi\u00f9 lunga dell'A330-300.\nPer motorizzare l'A350, Airbus sollecit\u00f2 il costruttore GE Aviation, con i motori della serie GEnx che avrebbero equipaggiato anche il B787, e Rolls-Royce, con un'altra versione dedicata della famiglia Trent: il Trent 1700.\nOriginariamente posizionato come una risposta contro il Boeing 787 e alcuni modelli di Boeing 777, divenne anche un concorrente per l'A330. Airbus desiderava soprattutto non mettere in ombra le nuove versioni dell'A340, nonostante i segnali di crescente disinteresse delle compagnie aeree per i velivoli a quattro motori sotto i 400 passeggeri.\nFino al marzo 2006, il mercato sembr\u00f3 dare ragione ad Airbus per il nuovo programma che sembrava promettente: fin dalla sua presentazione l'A350 aveva registrato 140 intenzioni di acquisto da parte di 9 compagnie aeree clienti. Il primo prototipo dell'A350 doveva volare nel 2009, con una prima messa in servizio prevista per il 2011.\nEffetti della concorrenza.\nA fine marzo 2006, Steven Udvar-Hazy, presidente e fondatore della societ\u00e0 di leasing aeronautico ILFC, secondo acquirente mondiale di aerei commerciali, dichiar\u00f3 pubblicamente che Airbus avrebbe dovuto rivedere a fondo l'A350, altrimenti avrebbe ottenuto solamente il 25% del possibile mercato, lasciando al rivale Boeing 787 il quasi monopolio. Dopo il congelamento degli ordini per l'A340-600 da parte di Emirates, considerato pi\u00f9 dispendioso sul lungo raggio rispetto al Boeing 777, ad Airbus venne il dubbio che questa affermazione fosse vera.\nNuovo programma.\nIl 16 maggio 2006, Noel Forgeard, co-presidente di EADS, disse al Berlin Air Show che Airbus avrebbe presentato per l'estate 2006 un nuovo progetto con modifiche sostanziali rispetto a quello dell'A350. La stampa si interrog\u00f2 sui possibili nomi di A370 o A280 per questo progetto, anche se ufficialmente Airbus non menzion\u00f2 mai.\nIl 17 luglio 2006, Christian Streiff, nuovo presidente di Airbus, present\u00f2 al Farnborough Air Show il nuovo programma dell'A350, rinominato A350 XWB.\nDati i cambiamenti, il budget per lo sviluppo aument\u00f2 da circa 3,5 a 9,5 miliardi di euro: la fusoliera del nuovo aereo sarebbe stata dotata di finestre panoramiche e sarebbe stata pi\u00f9 larga di quella del B787 di 30\u00a0cm. La costruzione avrebbe fatto essenzialmente uso di materiali compositi, mentre l'ala avrebbe avuto 33\u00b0 di freccia e sarebbe stata dotata di estremit\u00e0 alari ricurve.\nDestinato a sostituire eventualmente la famiglia dell'A330/A340, l'A350 XWB venne reso disponibile in 3 versioni principali e 5 varianti, in luogo delle due sole versioni in precedenza previste. Sarebbe diventato un concorrente per il Boeing 787, ma anche per il Boeing 777. Avrebbe potuto trasportare fino a 350 passeggeri (in 3 classi) e raggiungere i 18.000\u00a0km di raggio d'azione.\nIl finanziamento per questo nuovo progetto venne deciso dal consiglio di amministrazione di EADS nel dicembre 2006.\nSviluppo.\nLo sviluppo dell'A350 si svolse in una situazione di tensione, da una parte per una crisi strutturale all'interno del gruppo EADS e dall'altra per una feroce concorrenza tra Airbus e Boeing, con sullo sfondo il forte apprezzamento dell'euro rispetto al dollaro e l'aumento del prezzo del petrolio.\nLe compagnie aeree dettarono l'evoluzione del progetto, sullo sfondo di un'esagerazione tecnologica tra Boeing e Airbus, costringendo Airbus ad un uso di materiali compositi pi\u00f9 importante per ridurre il peso a vuoto. Il 53% dei materiali utilizzati fu costituito da materiali compositi, il 14% da titanio, il 6% da acciaio e il 19% da alluminio o lega di alluminio-litio. Nonostante l'uso estensivo di materiali leggeri, nel 2009 venne constatato un peso eccessivo di 2,2 tonnellate sull'A350-900 da 115,7 tonnellate.\nNel giugno 2008, Airbus decise di proporre alternative a \"raggio ridotto\" per le tre versioni di A350 XWB per limitare il peso del velivolo e ridurre i costi operativi. Il fatto di proporre delle varianti, anzich\u00e9 una versione dedicata, come il Boeing 787-3, permisero ad Airbus di ridurre i costi di sviluppo, aumentando nello stesso tempo la gamma degli A350 XWB.\nIl 19 febbraio 2013 il terzo prototipo prese forma negli stabilimenti Airbus a Tolosa. Il 26 marzo 2013 vennero montati i primi motori Trent XWB, certificati da EASA circa un mese prima sull'A380, e l'apparato APU sul primo prototipo, l\"'MSN001\". L'APU Honeywell HGT1700 \u00e8 molto pi\u00f9 efficiente delle vecchie generazioni di APU e genera il 10% di potenza in pi\u00f9.\nIl primo volo.\nIl 14 giugno 2013 un prototipo della versione base A350-900 con marca F-WXWB effettu\u00f3 un volo inaugurale di 4 ore alzandosi dall'aeroporto di Tolosa-Blagnac con un equipaggio di 6 uomini e pilotato da 2 ex piloti militari. Il volo inaugurale dette l'inizio ad una serie di test condotti con 5 esemplari del nuovo velivolo, impegnati in un programma di 2.500 ore di voli di prova per ottenere le varie certificazioni da parte dell'Agenzia europea per la sicurezza aerea (EASA) e della agenzia statunitense Federal Aviation Administration (FAA).\nIl secondo prototipo di A350-900 (MSN002 F-WWCF) venne dotato di una cabina passeggeri attrezzata per convalidare con largo anticipo le caratteristiche di comfort acustico della fusoliera in composito, di compatibilit\u00e0 elettromagnetica e di comfort.\nAd inizio ottobre 2013 l'MSN001 (A350-900 F-WXWB) aveva portato a termine circa 300 ore di prove di volo.\nIl primo volo effettuato da un A350-900, equipaggiato con una cabina completa di sedili e con tutti i servizi offerti sul velivolo, venne programmato per il Febbraio 2014 con l'MSN002 (F-WWCF).\nIl 24 novembre 2016 avvenne il primo volo di test della variante -1000, effettuato con il primo prototipo di A350-1000 l'MSN059 (F-WMIL), dall'aeroporto di Tolosa-Blagnac per una durata di 4 ore e 30 minuti.\nTecnica.\nMotori.\nL'Airbus A350 dispone di due motori di ultima generazione Rolls-Royce Trent XWB, un motore sviluppato a partire dalla decennale tecnologia della famiglia RB211/Trent. L'architettura di base \u00e8 molto simile a quella del Trent 1000, in servizio sul Boeing 787, seppur con alcune innovazioni. Il Trent XWB si distingue tuttavia dal Trent 1000 perch\u00e9 possiede un circuito di bleed air: l'A350 infatti mantiene questa caratteristica comune a tutti gli aerei prodotti fino al giorno d'oggi in quanto Airbus ritiene che questa tecnologia sia pi\u00f9 vantaggiosa rispetto a quella utilizzata sul B787 nel quale tutte le funzioni di questo circuito sono eseguite elettricamente da macchinari separati.\nLa Pratt &amp; Whitney prevederebbe di realizzare un nuovo motore, basato sul PW1000G, per motorizzare le versioni -800 e -900 (per la versione -1000 la Rolls-Royce ha ottenuto un contratto per la fornitura esclusiva). L'Airbus aveva avviato anche discussioni con la GE Aviation (un ramo della General Electric) per un secondo motore per l'A350 XWB, ma senza riscontri positivi.\nVersioni.\nCon l'A350, Airbus sembra muoversi verso una concezione modulare di aeromobili in grado di adattarsi pi\u00f9 facilmente alle aspettative delle compagnie aeree.\nL'A350 \u00e8 disponibile in 2 versioni principali:\nUtilizzatori.\nAl gennaio 2022, tutti i 465 esemplari consegnati sono operativi.\nCivili.\nGli utilizzatori principali sono:\nVoci correlate.\nAerei comparabili per ruolo, configurazione ed epoca\nAltro\nSviluppo correlato"}
{"id": "565199", "revid": "1791", "url": "https://it.wikipedia.org/wiki?curid=565199", "title": "Kunrei (romaji)", "text": ""}
{"id": "565202", "revid": "228587", "url": "https://it.wikipedia.org/wiki?curid=565202", "title": "Wi-Fi Alliance", "text": "La Wi-Fi Alliance \u00e8 un'organizzazione nata nel 1999 e formata da alcune industrie capo nel settore con lo scopo di guidare l'adozione di un unico standard per la banda larga senza fili nel mondo. \u00c8 inoltre il proprietario del trademark Wi-Fi.\nTipi di certificazione.\nLa Wi-Fi Alliance fornisce test di certificazione a due livelli:\nObbligatori:\nOpzionali:"}
{"id": "565203", "revid": "729019", "url": "https://it.wikipedia.org/wiki?curid=565203", "title": "Strela-3", "text": "Il missile portatile Strela-3, noto come SA-14 \"Gremlin\", era un modello molto migliorato rispetto agli SA-7, per via di un missile con testata raffreddata a liquido criogenico, di cui vi \u00e8 un contenitore sotto al lanciatore. \u00c8 un'arma assai temibile alle sue tipiche quote medio-basse, e pi\u00f9 letale anche quando colpisce il bersaglio, entro i 5\u00a0km."}
{"id": "565204", "revid": "110157", "url": "https://it.wikipedia.org/wiki?curid=565204", "title": "Coppa Italia 1939-1940", "text": "La Coppa Italia 1939-1940 fu la 7\u00aa edizione della manifestazione calcistica. Inizi\u00f2 il 3 settembre 1939 e si concluse il 16 giugno 1940.\nLa manifestazione, basata sull'ormai collaudata formula ispirata alla Coppa d'Inghilterra, vide trionfare per la prima volta la Fiorentina. I viola godettero del vantaggio di giocare la finale contro il in casa propria, ma meritarono assolutamente la vittoria della coppa grazie al loro lodevole cammino che li aveva visti eliminare nettamente tre squadre di assoluta levatura quali il Milano, la e la . Da sottolineare in questa edizione il sorprendente cammino della provinciale Macerata che arriva a giocare gli ottavi contro la .\nSquadre partecipanti.\nDi seguito l'elenco delle squadre partecipanti, ossia tutti i membri del Direttorio Divisioni Superiori.\nCalendario.\nQualificazioni.\nA questa fase presero parte 116 delle 122 squadre di Serie C. Juventus Siderno, Manfredonia, Valpolcevera e Pistoiese furono ammesse automaticamente al turno successivo in seguito a un sorteggio, mentre il Cagliari e il GIL Terranova ebbero un lasciapassare visti i costi di trasferta dalla Sardegna. Il Treviso fu esentato da questo turno in quanto abbinato con la Giovinezza Sacile che sospese ogni attivit\u00e0 prima dell\u2019inizio della stagione. I turni di Serie C vennero impostati su griglie geografiche come l\u2019anno precedente.\nQualificazioni squadre di Serie B.\nIn questa fase quattro squadre di Serie B furono sorteggiate per effettuare un turno di qualificazione.\nTabellone torneo (dai sedicesimi).\nSedicesimi di finale.\nIn questo turno entrarono anche le 16 squadre di Serie A."}
{"id": "565207", "revid": "184755", "url": "https://it.wikipedia.org/wiki?curid=565207", "title": "K\u00f6lsch", "text": "La K\u00f6lsch \u00e8 una birra tradizionalmente prodotta a Colonia e nella regione limitrofa. \u00c8 uno stile di birra tedesca ad alta fermentazione. Il suo colore \u00e8 dorato e contiene in media il 4.8% d'alcool; possiede un sapore leggermente fruttato e debolmente amaro. In Germania si dice che \u00e8 \u00abl'unica lingua che si parla e si beve\u00bb in quanto anche il dialetto di Colonia, in tedesco, \u00e8 detto \"K\u00f6lsch\".\nNel settembre 1997, a livello europeo, \u00e8 oggetto di una indicazione geografica protetta (IGP) e suo disciplinare di produzione modificato nel 2009. A livello locale, la sua produzione \u00e8 regolamentata dalla \"K\u00f6lsch Konvention\", creata da un accordo tra fabbricanti di birra.\nD\u00fcsseldorf e Colonia sono citt\u00e0 rivali da lungo tempo, , l\"'Altbier\" di D\u00fcsseldorf o la \"K\u00f6lsch\" di Colonia.\nStoria.\nLa tradizione della birra di Colonia \u00e8 attestata fin dall'874 e la sua produzione avveniva originariamente senza aggiunta di luppolo: essa veniva aromatizzata con numerose erbe mentre la fermentazione aveva luogo senza aggiunta di lievito ma semplicemente lasciandola all'aria. Occorre attendere il XV secolo perch\u00e9 venga escluso l'impiego dei diversi tipi di erbe o spezie, destinate a modificarne il gusto (rosmarino, anice, ecc.). L'antesignana della K\u00f6lsch, la Wiess, fu prodotta inizialmente nel XIX secolo e nel 1906 questa, prodotta dall'industria S\u00fcnner, non essendo filtrata, non era limpida. La denominazione \"K\u00f6lsch\" comparve nel 1918.\nDurante la prima met\u00e0 del XX secolo la \"K\u00f6lsch\" era soprattutto bevuta nei caff\u00e8; alla vigilia della seconda guerra mondiale erano attivi a Colonia ben 40 birrifici, dei quali per\u00f2 soltanto due sopravvissero alle distruzioni dei bombardamenti alleati. La loro riapertura fu rapida, nonostante l'estrema difficolt\u00e0 nell'immediato dopoguerra a reperire gli ingredienti, e a partire dagli anni sessanta la K\u00f6lsch torn\u00f2 a diffondersi nella regione.\nA causa di vertenze che riguardavano l'utilizzo della denominazione, i fabbricanti di birra si associarono nella \"K\u00f6lsch Konvention\" il 6 marzo 1986. L'organizzazione fu incaricata di standardizzare la produzione e la distribuzione della birra; essa fu ufficialmente riconosciuta dall'amministrazione federale nel 1996. Da allora solo la birra prodotta nella citt\u00e0 di Colonia dai birrifici sottoscrittori della Konvention pu\u00f2 fregiarsi del nome di \"K\u00f6lsch\". Birre simili prodotte al di fuori della citt\u00e0 vengono normalmente commercializzate con nomi diversi il cui uso non \u00e8 regolamentato, per non incorrere in azioni legali. Molto frequente l'uso del nome latino originario della citt\u00e0, \"Colonia\", che non \u00e8 legalmente protetto.\nLa \"K\u00f6lsch\" \u00e8 diventata dagli anni '60 uno dei simboli dell'identit\u00e0 regionale. Cos\u00ec, nel 1998, parodiando la frase famosa di John Fitzgerald Kennedy, \u00ab\"Ich bin ein Berliner\"\u00bb (Io sono un berlinese), il presidente statunitense Bill Clinton esclam\u00f2, in occasione di un vertice del G8 a Colonia, \u00ab\"Ich bin ein K\u00f6lsch\"\u00bb (Io sono un \"K\u00f6lsch\").\nDa una produzione di soltanto 500.000 ettolitri del 1960, la produzione della birra a Colonia \u00e8 salita nel 1980 a 3,7 milioni di ettolitri prodotti. Nel 2005 sono stati \"fermentati\" 2.4 milioni di ettolitri di \"K\u00f6lsch\" .\nProduzione.\nLa \"K\u00f6lsch\" \u00e8 prodotta conformemente alla \"Reinheitsgebot\" del 1516, il decreto sulla purezza della birra, modificato nel 1906; essa \u00e8 dunque composta esclusivamente da acqua, malto d'orzo, luppolo e malto di grano (in alcune marche in piccola quantit\u00e0).\nLa densit\u00e0 iniziale del mosto varia tra l'11,2% e 11,8 % (corrisponde alla percentuale in massa d'estratto secco del mosto prima della fermentazione).\nLa fermentazione dura da 4 a 6 giorni ad una temperatura tra i 15 ed i 20 gradi Celsius ed arriva ad un tenore d'alcool, a medio termine, del 4,8 %.\nLa birra \u00e8 in seguito filtrata, il che le conferisce limpidezza.\nCultura e folklore.\nIl bicchiere.\nLa \"K\u00f6lsch\" si beve tradizionalmente in bicchieri cilindrici alti e stretti, da 0,2 l, denominati \"K\u00f6lschglas\" o \"K\u00f6lner Stange\". Se bevuta in compagnia, \u00e8 allora servita in \"Kr\u00e4nze\" (corone), vassoi rotondi a fori, muniti di un manico centrale, che portano 11, 14 o 16 bicchieri. Pu\u00f2 anche essere servita nei piccoli \"St\u00f6sschen\", bicchieri da 0,1 l.\nNel resto della Germania, e nel sud in particolare, la ridotta capienza di questi bicchieri vale loro il soprannome beffardo di \"Reagenzgl\u00e4ser\" (provette). Per conquistare nuovi consumatori, fu creato il \"Kneipen\", bicchiere da 0,3 o 0,4 l. D'altra parte, la met\u00e0 della produzione \u00e8 commercializzata in bottiglie della capacit\u00e0 di mezzo litro.\nIdentit\u00e0 regionale.\nUn tedesco che dichiara la sua inclinazione per la \"K\u00f6lsch\" \u00e8 come se affermasse la sua identit\u00e0 renana, ed il suo attaccamento a Colonia in particolare.\nGrande concorrente della \"K\u00f6lsch\" \u00e8 la \"Altbier\", che \u00e8 prodotta nella citt\u00e0 vicina e rivale, D\u00fcsseldorf.\nIl lato femminile di K\u00f6lsch.\n Gli abitanti della regione di Colonia ritengono importante, in un'uscita di gruppo, bere una \"K\u00f6lsch\" per abolire le differenze sociali.\nI vari fabbricanti di birra.\nOgni industria di birra di Colonia produce una propria versione della birra.\nI principali marchi sono:\nNumerosi fabbricanti di birra imitano la \"K\u00f6lsch\" all'estero, in particolare gli Stati Uniti (\"K\u00f6lsch-style ale\") e il Giappone.\nWeiss.\nOvvero \"bianca\" in dialetto di Colonia (Weiss in tedesco standard), \u00e8 una versione torbida e non filtrata della \"K\u00f6lsch\"."}
{"id": "565209", "revid": "283026", "url": "https://it.wikipedia.org/wiki?curid=565209", "title": "Tor (missile)", "text": "Il Tor (in cirillico: Top), \u00e8 una famiglia di semoventi missilistici anti-aerei a corto raggio, di fabbricazione sovietica prima e russa poi, sviluppata negli anni '70 dal NPO Almaz ed entrata in servizio nel 1986 presso le forze armate sovietiche in sostituzione del 9K33 Osa.\nProgettati per difendere obiettivi sensibili quali strutture amministrative, economiche e militari, sono pensati per operare anche in territorio ostile a difesa di unit\u00e0 amiche a livello di divisione e sono in grado di tracciare, ingaggiare e neutralizzare in modalit\u00e0 totalmente automatica minacce rappresentate da velivoli, missili da crociera, UAV nonch\u00e9 missili balistici tattici in qualsiasi condizione meteorologica.\nCaratteristica del Tor \u00e8 quella un sistema d'arma indipendente, in quanto radar, veicolo da trasporto e lanciatore sono tutti concentrati nella stessa piattaforma.\nLa prima generazione del sistema, denominata 9K330 Tor (in cirillico: 9K330 Top nome in codice NATO: SA-15 Gauntlet), \u00e8 in grado di neutralizzare bersagli in volo fino a 15\u00a0km di distanza e ad un'altitudine massima di 6.000 metri. Nella sua versione pi\u00f9 recente, nota come Tor-M2, il sistema \u00e8 in grado di lanciare una salva di missile anche durante la marcia, cosa che in precedenza aveva costituito una forte limitazione alla versatilit\u00e0 d'impiego.\nNe sono state sviluppate anche una variante navale, 3K95 Kinzhal (in cirillico: 3K95 \u041a\u0438\u043d\u0436\u0430\u043b nome in codice NATO: SA-N-9 Gauntlet), una collocata in container modulari, Tor-M2KM, testata con successo sulla fregata \"Admiral Grigorovic\" nel 2016, ed una per zone artiche denominata Tor-M2DT ed entrata in servizio presso le forze armate russe nel novembre 2018.\nStoria.\nLo sviluppo del sistema missilistico Tor venne iniziato il 4 febbraio 1975, in risposta alle direttive del Comitato Centrale del PCUS. Inizialmente sviluppato come successore del 9K33 Osa (nome in codice NATO SA-8 \"Gecko\"), lo sviluppo della versione terrestre venne condotta in parallelo con la versione navalizzata, a sua volta erede dell da installare su una serie di classe di navali di nuova costruzione, compresi gli incrociatori da battaglia della Classe Kirov e sulle navi pi\u00f9 grandi precedenti.\nGli analoghi sistemi occidentali paragonabili al Tor erano il britannico Rapier e il sistema missilistico francese Crotale, sistemi tutti e tre semoventi. Il Tor utilizza un veicolo da combattimento dotato di protezione NBC. Come per Rapier e Crotale, in aggiunta al veicolo cingolato, esistono anche versioni statiche e a traino del Tor, nonch\u00e9 una versione su ruote.\nSviluppo.\nDopo un periodo di prove, effettuate tra dicembre 1983 e dicembre 1984, il sistema terrestre entr\u00f2 in servizio nelle forze armate sovietiche il 19 marzo 1986, mentre per la variante navale nonostante l'inizio delle prove sia stato precedente a quello della controparte terrestre, lo sviluppo fu pi\u00f9 prolungato e dopo un lungo periodo di prove in cui il sistema venne impiantato su una corvetta Classe Grisha, prove nel corso delle quali il sistema ha distrutto nel 1986 quattro missili P-5 Pityorka, il Kinzhal entr\u00f2 finalmente in servizio nel 1989.\nCaratteristiche.\nIl sistema di difesa aerea Tor incorpora, di base, un'antenna di sorveglianza, un radar di localizzazione e missili 9M330 / 9M331 su un telaio cingolato. La velocit\u00e0 massima del veicolo \u00e8 di 65\u00a0km / he il sistema \u00e8 in grado di scansionare bersagli durante il movimento; le varianti successive possiedono una capacit\u00e0 limitata di sparare durante il movimento.\nTor dispone di una torretta sulla quale era montato il radar di acquisizione del bersaglio, e frontalmente quello di tracciamento, con otto missili pronti al lancio missili immagazzinati nelle celle dei lanciamissili verticali che trovavano posto tra i due radar. Il radar acquisizione del bersaglio ha una portata massima di 25 km, mentre il sistema di controllo del fuoco digitale, vero cuore dell'elettronica di tutto il sistema, consente di rilevare fino a 48 obiettivi e il tracciamento di dieci alla volta, e integra funzionalit\u00e0 IFF, essendo l'antenna IFF montata sopra il radar di ricerca.\nTor utilizza due radar: il primo, un radar di sorveglianza a scansione meccanica, pu\u00f2 scansionare fino a 48 bersagli e serve una funzione di tracciamento secondaria per un massimo di dieci bersagli. Secondo quanto riferito, il raggio di rilevamento del radar di sorveglianza \u00e8 di 25\u00a0km o superiore. Il secondo, un radar di tracciamento a guida elettronica, pu\u00f2 agganciare simultaneamente fino a due bersagli con sezioni trasversali radar (RCS) di appena 0,1 m 2 . I missili da crociera in genere possiedono RCS di 0,5 m 2 o inferiori. Operando in banda K, il radar \u00e8 altamente resistente alle condizioni meteorologiche avverse e alle contromisure elettroniche. Il radar ha una portata massima di oltre 25\u00a0km; \u00e8 completato da un sistema di tracciamento elettro-ottico con un'autonomia di 20\u00a0km.\nUn'unit\u00e0 Tor di base ospita fino a otto missili nel suo sistema di lancio verticale. Prodotti dal Fakel Design Bureau, i missili 9M330 e 9M331 di Tor-M1 hanno un peso di lancio di 165\u00a0kg e possono raggiungere una velocit\u00e0 massima di oltre Mach 2. Armato del missile 9M331, il Tor-M1 ha un'altitudine di ingaggio massima di 6\u00a0km e un raggio di innesto massimo di 15\u00a0km.\nIl tempo di reazione della versione originale Tor \u00e8 7-8 secondi a veicolo fermo e di 7-10 secondi con veicolo in movimento."}
{"id": "565211", "revid": "88740", "url": "https://it.wikipedia.org/wiki?curid=565211", "title": "Ng\u00e1i", "text": "Gli Ng\u00e1i sono un gruppo etnico del Vietnam la cui popolazione \u00e8 stimata in circa individui (censimento del 1999).\nGli Ng\u00e1i sono presenti essenzialmente nelle province di Soc Trang, C\u1ea7n Th\u01a1, Vinh Long, Tra Vinh, Dong Nai, e Kien Giang; nelle citt\u00e0 di Ho Chi Minh, Hanoi, e Haiphong e lungo le zone di confine tra Vietnam e Cina a nord. Sono originari del Canton, in Cina.\nI nomi alternativi per gli Ng\u00e1i sono: Su\u00f2ng Ph\u00f3ng, Quang Dong, Hai Nam, Ha Xa Phang, Minh Huong, Chinese Nung, Nung, Lowland Nung, Hoa, Han, Tri\u00e8u Chau, Ph\u00fac Ki\u00e9n, Liem Chau, Samg Phang.\nL'etnia Ng\u00e1i del Vietnam \u00e8 strettamente correlata agli Yue della Cina. Le religioni predominanti sono il taoismo e il Cristianesimo.\nLingua.\nGli Ng\u00e1i parlano la lingua Yue, del ceppo cino-tibetano."}
{"id": "565213", "revid": "6923", "url": "https://it.wikipedia.org/wiki?curid=565213", "title": "Ngai (popolo)", "text": ""}
{"id": "565214", "revid": "339392", "url": "https://it.wikipedia.org/wiki?curid=565214", "title": "SA-16 Gimlet", "text": ""}
{"id": "565220", "revid": "729019", "url": "https://it.wikipedia.org/wiki?curid=565220", "title": "Buk-M1-2", "text": "Il Buk-M1-2 (cirillico: \u0411\u0443\u043a-M1-2, nome in codice NATO: SA-17 Grizzly),anche noto come 9K37M1-2, \u00e8 un sistema missilistico terra-aria a medio raggio di fabbricazione russa, sviluppato dal NIIP negli anni novanta quale aggiornamento del Buk-M1 destinato alle forze armate russe, tra le cui fila \u00e8 entrato in servizio nel 1998.\nProgettato per neutralizzare missili da crociera, bombe intelligenti, velivoli ad ala fissa e rotante ed UAV fino a 40 km di distanza e 25.000 m di altitudine, presenta una gittata d'ingaggio doppia rispetto alla versione che sostituisce. In grado di impiegare le stesse munizioni del Buk-M1, il sistema impiega anche il missile 9M317 che permette di intercettare anche missili balistici tattici.\nNe \u00e8 stata sviluppata anche una versione navale, denominata 3S90 Yozh (in cirillico: 3\u042190 \u00cb\u0436; nome in codice NATO: SA-N-7b/SA-N-12 Grizzly), che equipaggia le corvette classe Grigorovich ed una da esportazione denominata 3S90 Shtil (in cirillico: 3\u042190 \u0428\u0442\u0438\u043b\u044c; nome in codice NATO: SA-N-7c/SA-N-12 Gollum).\nAdottato dalle sole forze armate della Federazione Russa, al 2020 \u00e8 in servizio attivo presso la stessa in circa 200 esemplari.\nStoria.\nNel 1992 venne deciso di apportare al sistema missilistico \"Buk\" delle modifiche che vennero sviluppate tra il 1994 e il 1997 e diedero origine al sistema 9K37M1-2 \"Buk\"-M1-2, entrato in servizio nel 1998. Con il nuovo sistema \u00e8 entrato in servizio anche il nuovo missile 9M317 che offriva una migliore cinematica delle prestazioni rispetto al precedente 9M38 che tuttavia poteva essere ancora utilizzato anche dal sistema Buk-M1-2. Il nuovo missile insieme ad una serie di altri miglioramenti permettono al sistema di intercettare missili balistici ed offrire migliori prestazioni anche contro obiettivi pi\u00f9 tradizionali come aerei ed elicotteri.\nVersioni.\nTerrestri\nNavali"}
{"id": "565232", "revid": "88740", "url": "https://it.wikipedia.org/wiki?curid=565232", "title": "S\u00e1n d\u00ecu", "text": "I S\u00e1n d\u00ecu sono un gruppo etnico del Vietnam la cui popolazione \u00e8 stimata in circa 350.000 individui (1999). Si crede siano migrati nel nord del Vietnam dalla provincia cinese di Guangdong intorno al 1600.\nI S\u00e1n d\u00ecu sono presenti essenzialmente negli altopiani a nord del Vietnam, mentre a sud sono presenti solo nella provincia di Dak Lak. I nomi alternativi per i S\u00e1n d\u00ecu sono: Kim Mien, Yu Mien, Mien, M\u00e1n, Yao, Myen, Highland Yao, Dao Do, Red Dao, D\u00ecu, Yao Kimmien, Yao Ogang, Dao Thanh Phan. L'etnia S\u00e1n d\u00ecu del Vietnam \u00e8 strettamente correlata agli Yao. La religione predominante \u00e8 il taoismo, con alcuni elementi dell'animismo e del culto degli antenati; una parte di essi \u00e8 evangelica protestante..\nLingua.\nI S\u00e1n d\u00ecu parlano la lingua Iu Mien, una versione arcaica del \ncantonese del ceppo Nh\u00f3m H\u00e1n (ceppo della lingua cinese)."}
{"id": "565233", "revid": "339392", "url": "https://it.wikipedia.org/wiki?curid=565233", "title": "Tunguska (missile)", "text": ""}
{"id": "565234", "revid": "287204", "url": "https://it.wikipedia.org/wiki?curid=565234", "title": "San diu", "text": ""}
{"id": "565235", "revid": "1997063", "url": "https://it.wikipedia.org/wiki?curid=565235", "title": "Il toro (colonna sonora)", "text": "Il Toro \u00e8 il tredicesimo album musicale di Ivano Fossati uscito nel 1994.\nIl disco.\nL'album \u00e8 la colonna sonora del film omonimo diretto da Carlo Mazzacurati."}
{"id": "565242", "revid": "1652635", "url": "https://it.wikipedia.org/wiki?curid=565242", "title": "Fratello", "text": "I termini fratello (dal latino \"frater\") e sorella (dal latino \"soror\") definiscono il rapporto di parentela di un individuo rispetto ad altri figli di medesimi genitori, oppure da diversi genitori: due individui sono cio\u00e8 tali quando condividono (giuridicamente e/o biologicamente) entrambi i genitori. Il plurale \"fratelli\" \u00e8 utilizzato per indicare o solo individui maschi o maschi e femmine. Per indicare individui di solo sesso femminile il termine utilizzato \u00e8 \"sorelle\".\nNella struttura familiare.\nI fratelli che condividono entrambi i genitori sono detti fratelli \"carnali\", \"germani\" o \"bilaterali\".\nI fratelli che hanno in comune un solo genitore sono detti \"unilaterali\". Nello specifico, i fratelli unilaterali che condividono il padre si dicono \"consanguinei\", mentre quelli che condividono la madre si definiscono \"uterini\".\nDue fratelli si dicono \"adottivi\" quando sono stati adottati dalla medesima coppia adottante, ma hanno diversi genitori biologici, oppure quando uno \u00e8 figlio biologico dei genitori adottanti dell'altro.\nSi definiscono \"fratellastri\" due individui che condividono un solo genitore: il termine \"fratellastro\" \u00e8 quindi sinonimo di \"fratello unilaterale\". Si parla erroneamente di fratellastri anche quando uno dei genitori dell'uno ha sposato uno dei genitori dell'altro: in realt\u00e0 in questo caso gli individui e quindi non sono in alcun modo paragonabili a 'fratelli' n\u00e9 a 'fratellastri'.\n\"Fratelli di latte\" \u00e8 una locuzione utilizzata per indicare coloro che sono stati allattati dalla stessa nutrice.\nIn alcuni casi, quando si ha un'amicizia molto profonda tra due persone, i due individui si possono identificare come fratelli, sorelle o come fratello e sorella, anche se questo ovviamente non ha alcun valore a livello giuridico, ma solo a livello affettivo.\nIn alcune culture antiche o arcaiche, caratterizzate da strutture familiari ampie, si dicono fratelli anche i figli di fratelli dei genitori (figli degli zii), quelli che nella nostra societ\u00e0 si chiamano esclusivamente cugini.\nDi ci\u00f2 restano tracce linguistiche in alcuni dialetti.\n\u00c8 nota inoltre l'antica \"querelle\" sui fratelli di Ges\u00f9: il Nuovo Testamento e altre fonti successive a esso correlate ci informano che Ges\u00f9 aveva effettivamente dei 'fratelli' (v. p.es. Mt), ma il termine \u1f00\u03b4\u03b5\u03bb\u03c6\u03cc\u03c2 (\"adelf\u00f2s\") del greco ellenistico semitizzato \u00e8 fortemente polisemico, cio\u00e8 pu\u00f2 essere inteso in pi\u00f9 sensi (fratello, fratellastro, cugino, seguace).\nNell'organizzazione religiosa.\nDi l\u00e0 dalla struttura familiare, il termine viene utilizzato metaforicamente per indicare un rapporto paritario con i propri simili, considerati tutti alla pari e confrontati soltanto al livello superiore (il \"Padre\", scritto e pensato maiuscolo). L'uso di questa metafora \u00e8 tipico di culture patriarcali.\nMassoneria.\nIl termine viene utilizzato in Massoneria per indicare coloro i quali fanno parte dell'Istituzione e hanno ricevuto una regolare iniziazione."}
{"id": "565243", "revid": "729019", "url": "https://it.wikipedia.org/wiki?curid=565243", "title": "Sea Slug", "text": "Il Sea Slug (\"lumaca di mare\" in inglese) \u00e8 stato il primo missile superficie-aria destinato alla difesa delle navi britanniche. Si trattava di sistema rudimentale ma che raggiunse un'elevata affidabilit\u00e0, realizzato per equipaggiare gli otto cacciatorpediniere Classe County. Fu usato operativamente durante la Guerra delle Falkland dai cacciatorpediniere \"Antrim\" e \"Glamorgan\".\nSviluppo.\nDopo la fine della seconda guerra mondiale, nel tentativo di colmare il gap missilistico venutosi a creare con gli Stati Uniti d'America, nel gennaio 1947 le autorit\u00e0 inglesi diedero l'autorizzazione ad iniziare le attivit\u00e0 sul progetto relativo ad un missile antiaereo imbarcato sulle unit\u00e0 di superficie della Royal Navy. Le relative specifiche furono emesse nel marzo 1948, cui l'industria britannica rispose formando un apposito gruppo industriale designato Project 502 Group, formato dalla Armstrong Whitworth e dalla Sperry nel marzo 1949, cui si un\u00ec la GEC nel settembre dello stesso anno.\nI lavori iniziarono nel giugno 1949, con lo Stage 1 del programma e, nel 1951, alle ditte gi\u00e0 impegnate si un\u00ec la EMI incaricata dello studio del sistema di propulsione a propellente liquido, composto da una miscela di cherosene e acido nitrico. Il nuovo sistema d'arma aveva lo scopo di contrastare velivoli da bombardamento, dotati di armi nucleari, in volo d'alta quota e ad una velocit\u00e0 massima di 0.98 Mach, prima che potessero lanciare il loro carico bellico.\nQuando la Armstrong Whitworth fu assorbita dalla Fairey Aviation, fu quest'ultima a continuare lo sviluppo del sistema ora ufficialmente designato Sea Slug. Il primo test avvenne ad Aberporth nel corso del 1949, cui segu\u00ec una campagna di lanci sperimentali effettuata dal poligono australiano di Woomera nel 1953 al fine di testare separatamente i vari componenti del missile. Il primo lancio operativo avvenne nel 1955, ma si verificarono problemi con il motore a propellente liquido, che portarono alla sua sostituzione con uno a propellente solido realizzato dalla IMI. Il missile, fino ad allora tenuto rigorosamente segreto, venne ufficialmente presentato al pubblico dall'Ammiragliato il 2 aprile 1957, alla presenza dell'ammiraglio Arleigh A. Burke, capo delle operazioni navali dell'US Navy.\nRadar di guida e missile furono testati operativamente nel 1958, con un lancio dal poligono che vide l'ordigno distruggere con successo il previsto bersaglio. Per la campagna di lanci sperimentali imbarcati fu modificata, con l'installazione del radar e di un lanciatore trinato, una Victory Ship, designata \"Girdle Ness\". \nAlla fine dei collaudi il sistema d'arma GWS.1 Seaslug Mk. 1 venne dichiarato operativo, ed entr\u00f2 in servizio nel 1961, a bordo dei cacciatorpediniere Classe County, dotati di un singolo lanciatore binato. Il costo del programma fu di 140 milioni di sterline.\nTecnica.\nSi tratta di un missile antiaereo, con secondarie capacit\u00e0 antinave, a guida radar composto da corpo cilindrico con alette rettangolari cruciformi poste a met\u00e0 della sua lunghezza. Le superfici di controllo, di forma rettangolare cruciforme, erano posizionate in coda. La propulsione era affidata a un motore razzo a combustibile solido ICI, integrato da quattro razzi ausiliari a propellente solido, dotati di testa di forma smussata, e posizionati intorno al muso del missile. I motori ausiliari, i cui ugelli avevano lo scarico angolato a 45\u00b0 gradi verso l'esterno, si distaccavano dal corpo del missile dopo il lancio, al termine della fase di accelerazione. Subito dopo si azionava il propulsore principale che completava la traiettoria contro il bersaglio. La carica bellica era formata da una testata del peso di 135\u00a0kg dotata di due spolette, una ad impatto e una di prossimit\u00e0. Quando il missile era in volo la potenza elettrica veniva fornita da un alternatore a commutazione di flusso (flux switching alternator) dotato di un rotore a sei alette. Il generatore erogava 1.5 kVA a 24.000 giri/min con una frequenza di 2.400\u00a0Hz.\nSequenza operativa.\nQuando il bersaglio era stato localizzato dal radar di scoperta aerea a lungo raggio Marconi Type 965Q, coadiuvato da un radar altimetrico Type 277, le coordinate del bersaglio erano trasmesse ad una radar di illuminazione e inseguimento Marconi Type 901 che provvedeva al lancio del missile appena il bersaglio fosse giunto a distanza utile. Il radar Type 901 manteneva l'obiettivo al centro del piccolo fascio di onde radar in cui trasmetteva le istruzioni codificate al missile. \nEsistevano 3 modalit\u00e0 di volo: \nImpiego operativo.\nLa versione Seaslug Mk.1 entr\u00f2 in servizio operativo a partire dal novembre 1962, imbarcata sul \"Devonshire\", primo dei cacciatorpediniere lanciamissili classe County Batch 1. Queste unit\u00e0 erano state appositamente progettate e realizzate per utilizzare il nuovo missile antiaereo ed imbarcavano tutti i relativi sistemi di guida. Il magazzino era posizionato a met\u00e0 nave, ed i missili venivano assemblati manualmente in un apposito locale prima di essere avviati al lanciatore sul cassero di poppa. Tutti i locali ed il personale disponevano di una completa protezione NBC. Gi\u00e0 a partire dall'entrata in servizio fu avviato il progetto di una nuova versione, designata GWS.2 Seaslug Mk.2, che doveva ovviare ai difetti della precedente versione. Il nuovo missile, realizzato dalla Hawker Siddeley, raggiungeva una velocit\u00e0 di Mach 2, una gittata di 32\u00a0km, poteva colpire bersagli volanti a bassa quota e di superficie e disponeva di una maggiore precisione e resistenza alle contromisure elettroniche. Tale versione fu imbarcata sui cacciatorpediniere classe County appartenenti al secondo lotto di produzione (Batch 2) dal novembre 1966.\nNel dicembre 1981, con la radiazione del cacciatorpediniere \"London\", successivamente venduto al Pakistan, la versione Seaslug Mk.1 fu definitivamente dismessa, ma poco tempo dopo avvenne il primo impiego bellico del sistema d'arma nella versione Mk.2. Nel giugno 1982, quasi al termine della carriera operativa nella Royal Navy, i cacciatorpediniere \"Glamorgan\" e \"Antrim\" parteciparono all'Operazione Corporate mirante alla riconquista dell'arcipelago della Falkland, invaso dalle truppe argentine. Durante le fasi di avvicinamento alla zona di operazioni e in combattimento il \"Glamorgan\" lanci\u00f2 otto missili, mentre l\"Antim\" ne lanci\u00f2 sei. Poco dopo il termine della guerra il sistema Seaslug Mk.2 fu definitivamente tolto dal servizio.\nCile.\nIl 6 aprile 1982 il cacciatorpediniere \"Norfolk\", primo di quattro unit\u00e0, fu trasferito all'Armada de Chile ricevendo la designazione di DLG-11 e il nome di \"Capit\u00e1n Prat\". Tale unit\u00e0 conservava il lanciatore per missili Sea Slug Mk.2, che cos\u00ec fu introdotto in servizio nella marina cilena. Nel 1984 segu\u00ec una seconda unit\u00e0, l\"Almirante Cochrane\", che fu trasformato in cacciatorpediniere portaelicotteri previa rimozione del sistema Seaslug. Nel 1985 fu avviato un programma congiunto anglo-cileno che comprendeva la cessione al Cile di tutti i missili Sea Slug in carico alla Royal Navy, la sostituzione dei motori dei missili, e l'introduzione di migliorie al sistema di guida, e cos\u00ec nel 1986 arriv\u00f2 una terza unit\u00e0, l\"Almirante Latorre\" che entr\u00f2 in servizio come cacciatorpediniere lanciamissili, con la sigla DLG-14. La quarta unit\u00e0, il \"Blanco Encalada\", fu anch'essa trasformata in unit\u00e0 portaelicotteri. La marina cilena ha definitivamente radiato dal servizio il sistema Seaslug nel 2001, e mentre il cacciatorpediniere \"Almirante Latorre\" fu radiato, il \"Capit\u00e1n Prat\" venne trasformato in unit\u00e0 portaelicotteri.\nVersioni.\nGWS.1 Seaslug Mk.1.\nLa versione GWS Seaslug Mk. 1 era equipaggiata con i motori ausiliari a propellente solido \"Foxhound\", mentre il booster principale era il \"Gosling\". Disponeva di radiospoletta di prossimit\u00e0 e di una testata bellica contenente 91\u00a0kg di esplosivo. Dopo il lancio il missile doveva avere il bersaglio sempre illuminato dal fascio del radar di guida Type 901, che poteva seguire solo un limitato numero di bersagli alla volta. La velocit\u00e0 massima era pari a 1.102\u00a0km/h, la gittata era di 27\u00a0km, mentre la tangenza operativa era di 17.000 metri.\nGWS.2 Sea Slug Mk.2.\nLa versione Mk.2 fu preannunciata nel 1961 e derivava dall'abortito programma Blue Slug relativo ad un missile antinave basato sulle tecnologie e il sistema di guida del missile Seaslug Mk.1. Questo progetto fu cancellato in favore del sistema missilistico Green Cheese, le cui tecnologie poi confluirono nel programma Seaslug Mk.2. La nuova versione era esteriormente simile alla precedente, ma introduceva notevoli migliorie in termini di velocit\u00e0, precisione di guida, raggio d'azione e resistenza alle ECM. I motori ausiliari a propellente solido \"Foxhound\", furono sostituiti dai \"Deerhound\", mentre il booster principale \"Gosling\" fu sostituito dal \"Retrivier\". Come radar guidamissili fu adottata la nuova versione Type 901M, mentre la testata bellica a frammentazione anulare (continuous-rod warhead) pesava 25\u00a0kg, dotata di un grande penetratore in acciaio, ricevette una spoletta di prossimit\u00e0 a raggi infrarossi. La velocit\u00e0 massima era di 2.200\u00a0km/h, la gittata di 32\u00a0km, mentre la tangenza massima saliva a 20.000\u00a0m.\nVersione con carica nucleare.\nPer le versioni Mk.1 e Mk.2 fu progettata anche una apposita versione dotata di testata nucleare a fissione, dotata di bassa potenza, denominata in codice \"Winkle\", rapidamente soppiantata dalla \"Pixie\", una piccola testata fissile al plutonio che fu testata operativamente sul poligono di Maralinga (Australia). Alla \"Pixie\" fu sostituita dalla versione inglese della W 54 Gnat americana, designata in codice \"Gwen\", la cui potenza variava da 0,5 a 2 kiloton. Anche questa carica non fu considerata efficiente, e venne sostituita dalla versione inglese della W44 Tsetse americana, con carica potenziata a 10 kT, designata in codice \"Tony\". La versione a carica nucleare non fu mai realizzata."}
{"id": "565246", "revid": "7077", "url": "https://it.wikipedia.org/wiki?curid=565246", "title": "Finanziere Scelto", "text": ""}
{"id": "565247", "revid": "729019", "url": "https://it.wikipedia.org/wiki?curid=565247", "title": "Sea Cat", "text": "Il Sea Cat (gatto marino) era un missile terra-aria a corto raggio di fabbricazione britannica nato per sostituire il diffuso cannone Bofors 40 mm a bordo delle navi da guerra di ogni tipo e grandezza. \u00c8 stato il primo sistema missilistico operativo al mondo per la difesa di punto e fu progettato in modo da far s\u00ec che la sua installazione al posto del cannone avvenisse con minime modifiche ai sistemi di controllo del fuoco della nave. Ne fu realizzata anche una versione terrestre nota come Tigercat\nSviluppo e tecnica.\nNato nei tardi anni cinquanta per sostituire i pesanti impianti di artiglieria, economizzando sui pesi in alto delle navi di scorta gi\u00e0 costrette ad installare numerose antenne radar, il missile venne sviluppato dalla Short Brothers, con i lanci a terra nel 1960 e l'impiego su di una nave sperimentale, la Decoy, l'anno dopo. Il missile venne sottoposto ad una lunga serie di prove di fuoco, prima che alla fine venisse messo in servizio come GWS Mk 20 (Guided Weapon System, sistema d'arma guidato, modello 20).\nIl Seacat era complessivamente somigliante al missile anticarro Malkara, anche in termini di pesi e dimensioni. La differenza era essenzialmente la guida radio e la testata specifica per un'arma contraerea. Tale somiglianza non era casuale, perch\u00e9 il prototipo del Sea Cat era il Green Light, sviluppo del missile australiano.\nCompatto e relativamente leggero, aveva un motore a doppia spinta accelerazione/sostentamento, un sistema di guida radiocomandato su linea di mira, un set di 4 pinne anteriori fisse, a forma di sciabola e non retrattili, e uno di 4 alette cruciformi mobili, con all'estremit\u00e0 dei piccoli bengala. Questi venivano usati per seguire il volo del missile, correggendolo con opportuni comandi radio.\nIl missile, quindi, una volta accelerato dalla rampa di lancio nella prima fase della spinta, diventava controllabile e poi guidato verso il bersaglio dalla nave, con l'esplosione finale della testata che poteva essere sia a contatto che con spoletta di prossimit\u00e0.\nI sistemi di comando radio erano originariamente idonei solo al tiro diurno, perch\u00e9 l'arma era davvero molto semplice e studiata per essere lanciabile da qualunque mezzo navale. Il controllo originariamente veniva fatto manualmente con un joystick, da parte dell'operatore che acquisiva visivamente il missile. In seguito i modelli Mk 21 e Mk 22 hanno aggiunto la capacit\u00e0 di tiro notturno, con i missili guidati verso il bersaglio grazie ad un radar di tiro, prima un modello americano prodotto in UK, poi un tipo nazionale. Quest'ultimo modello, il Mk 22, aveva per la prima volta la molto richiesta capacit\u00e0 di fuoco automatico, comunque con modalit\u00e0 via via degradabili fino all'apparato basico di guida ottico-manuale. L'ultimo modello con un radar RTN-10X era designato Mk 24.\nL'economicit\u00e0 dell'arma la rese assai appetibile, sia nella versione con lanciatore trinato terrestre, il Tigercat, che con lanciatori quadrupli navali e almeno 16 Paesi hanno nel tempo acquistato il sistema d'arma, come Libia, Brasile e Cile, spesso con navi inglesi nuove o di seconda mano.\nServizio.\nTra i clienti che hanno valutato il missile, all'inizio degli anni sessanta vi era l'US Navy, per il suo sistema d'arma contraereo di nuova generazione, che in origine avrebbe dovuto essere il Sea Mauler, poi abbandonato per i costi e i ritardi eccessivi.\nLa competizione ebbe luogo essenzialmente tra il Sea Cat e il Sea Sparrow, versione navalizzata del missile aria-aria. Un successo inglese per la flotta USA sarebbe stato prestigioso e rimarchevole, n\u00e9 impossibile visto che all'epoca gli inglesi ebbero molti successi in territorio statunitense, come nel caso del nuovo cannone per carri L7, o del bombardiere B-57 Canberra.\nIl Sea Cat risult\u00f2 molto pi\u00f9 leggero (68\u00a0kg vs 190), economico, manovrabile (bisogna considerare che entrambi i tipi di missile dovevano essere ricaricati a mano, con un carrello porta-ordigni) a terra, oltre che con caratteristiche d'ingaggio migliori per le distanze e le quote pi\u00f9 ridotte, ma il Sea Sparrow era un'arma ampiamente supersonica, che gli rendeva possibile ingaggiare bersagli ad alte prestazioni, aveva una gittata molto superiore e una quota operativa che gli consentiva di competere con armi a medio raggio come il Tartar. La guida semiattiva consentiva prestazioni ognitempo e la testata da 29\u00a0kg era molto pi\u00f9 convincente di quella classe Sidewinder del missile inglese.\nAlla fine il Sea Sparrow, malgrado le sue limitazioni, come quella di non poter ingaggiare bersagli al traverso (puntanti cio\u00e8 su qualche altra nave) ebbe la meglio e con il suo voluminoso lanciatore ottuplo totalmente chiuso da circa 6 tonnellate entr\u00f2 in servizio in numerose classi di navi USA. In seguito si sarebbe diffuso ed evoluto in maniera considerevole, dando origine al NATO Sea Sparrow, maggiormente automatizzato e anche alla versione italiana Albatross/Aspide.\nIL Sea Cat nel frattempo si diffondeva nelle navi della RN inglese, con 1 o 2 lanciatori per le fregate come le Classe Type 21 Amazon e le Type 12 Leander, oltre che per le navi da sbarco Classe Fearless, che avevano ben 4 lanciatori e 16 missili pronti al tiro. Le scorte in genere erano sufficienti per almeno 2 altre ricariche, ma il normale per una nave dotata di 1 lanciamissili era di 16-20 armi in tutto. Le Niteroi brasiliane arrivavano invece ad avere 60 missili per i due lanciatori.\nIl sistema ebbe il suo esordio operativo in occasione della Guerra delle Falklands. Mentre gli argentini schieravano i lanciamissili trinati terrestri Tigercat, gli inglesi avevano navi quali 6 (poi 7) delle 8 Type 21 (1 lanciamissili), diverse Type 12 (1 o 2 lanciamissili), le navi Fearless e Intrepid (4 lanciamissili). Accanto al lanciamissili era in genere presente una sofisticata centralina di lancio con il radar, una telecamera e un sistema ottico aggiuntivo per la guida dei missili in situazioni di emergenza. Le Fearless non avevano sistemi del genere, ma solo apparati a guida ottica Mk 20.\nTutte queste armi ebbero necessit\u00e0 di essere impiegate. Le Fearless, pesantemente difese dalle navi di scorta, riuscirono a evitare tutti gli attacchi aerei, nonostante avessero solo 2 cannoni da 40mm e varie armi leggere, oltre ai loro 4 lanciamissili, ma le navi di scorta non ebbero possibilit\u00e0 di difendersi in maniera coordinata e efficace, esposte nei settori esterni delle formazioni navali. Il 21 maggio affond\u00f2 in fiamme la Type 21 Ardent, che spar\u00f2 invano 5 missili e 190 colpi di cannone (oltre a centinaia di mitragliere leggere). Due giorni dopo fu la volta della gemella Antelope, poi l'8 giugno fu gravemente danneggiata la Type 12 Yarmouth.\nIn generale, i Sea Cat, bench\u00e9 lanciati a decine, non colsero grandi successi. Si stimano oltre 80 lanci, con un solo successo definitivamente confermabile (PK=1,12%). L'ingaggio di missili antinave come gli Exocet non fu mai nemmeno seriamente preso in considerazione. Altri missili vennero persi nell'affondamento delle navi che li portavano. I Tigercat vennero usati dagli argentini senza alcun successo e molti vennero catturati dai britannici a guerra finita.\nAnche la Marina Argentina usava il Sea Cat, imbarcandoli sull'ARA General Belgrano, affondarono assieme alla nave all'inizio del conflitto.\nDurante la guerra delle Falklands debutt\u00f2 anche il Sea Wolf, il suo successore. Esso era simile quanto a principio di guida e gittata, ma molto pi\u00f9 veloce e manovrabile, nonch\u00e9 preciso (\u00e8 risultato capace di ingaggiare missili antinave e addirittura proiettili di artiglieria), con un lanciamissili sestuplo. Il Sea Wolf \u00e8 risultato anche molto pi\u00f9 ingombrante e costoso e il progetto di trasformare i lanciamissili Sea Cat in Sea Wolf non si \u00e8 concretizzato.\nIl Sea Cat, decisamente obsoleto e dall'efficacia in termini assoluti molto opinabile ha rappresentato una soluzione imperfetta alla necessit\u00e0 di disporre di un sistema di difesa antiaereo navale ravvicinato. Prodotto a migliaia di esemplari, \u00e8 stato sostituito con armamenti pi\u00f9 moderni. Alcune Type 12 sono state equipaggiate con un lanciamissili Sea Wolf (almeno 1 impiegata gi\u00e0 nel 1982), mentre le 6 Type 21 superstiti, cedute al Pakistan hanno avuto il Sea Cat sostituito da un cannone da 20\u00a0mm Phalanx, migliore per l'ingaggio di missili antinave."}
{"id": "565248", "revid": "422409", "url": "https://it.wikipedia.org/wiki?curid=565248", "title": "Generale di Brigata", "text": ""}
{"id": "565250", "revid": "729019", "url": "https://it.wikipedia.org/wiki?curid=565250", "title": "Tigercat (missile)", "text": "Il Tigercat era un sistema missilistico britannico antiaereo costruito dalla Short Brothers alla fine degli anni sessanta, versione terrestre e mobile del Sea Cat. Consisteva in un lanciatore con rampa tripla, associato ad un radar di guida, pi\u00f9 leggero rispetto alla versione navale, trainato da una Land Rover. Il sistema di controllo e guida era invece trasportato su di un altro veicolo.\nSviluppo.\nVerso la fine degli cinquanta del XX secolo la ditta inglese Short Brothers di Harland progett\u00f2 e realizz\u00f2 un sistema missilistico antiaereo per la difesa ravvicinata delle unit\u00e0 navali, che fu designato GWS.20 Seacat. Il sistema d'arma entr\u00f2 in produzione a partire dal 1960, ed ebbe subito un buon successo d'esportazione, per cui la ditta avvi\u00f2 privatamente la progettazione di una versione terrestre che ottenne un ordine dalla Royal Air Force, cui segu\u00ec il primo contratto per l'esportazione concluso nel luglio 1966 con il governo iraniano.\nTecnica.\nIl nuovo sistema d'arma, designato Tigercat, fu venduto al RAF Regiment e alla Imperial Iranian Air Force, e si basava su un lanciatore trinato caricabile manualmente e da sistema di comando e controllo e un radar di tiro. Il lanciatore trinato con il radar di guida Marconi ST 850 erano posizionati su di un apposito rimorchio ruotato, che veniva trainato da un veicolo leggero Land Rover. Il sistema ottico di puntamento e quello di comando e controllo erano installati su di un secondo rimorchio, trainato anch'esso da un veicolo leggero Land Rover. L'equipaggio dei due veicoli era formato da cinque uomini, che disponevano di un generatore elettrico, e di missili di ricambio trasportati su entrambi i veicoli. \nIl sistema disponeva, in via opzionale, di altri due appositi rimorchi su cui trovavano rispettivamente posto un secondo lanciatore trinato e un altro sistema acquisizione e di controllo del fuoco. Il sistema d'arma basico vedeva il missile radioguidato verso il bersaglio, mentre la versione alleggerita Tigercat Mk.2 disponeva di un sistema LLTV associato al radar di guida Marconi ST 850.\nIl missile era alimentato da un motore a razzo a propellente solido IMI a due stadi, disponeva di quattro alette ad azionamento idraulico e di altrettanti impennaggi di coda cruciformi per la stabilizzazione del volo. L'ordigno raggiungeva una velocit\u00e0 massima leggermente inferiore a Mach 1, ed era guidato con un sistema Command Line-Of-Sight (CLOS) via radio-link; cio\u00e8 mentre il missile era in rampa o in volo i comandi venivano trasmessi dall'operatore remoto usando un joystick. La testata bellica FRAG-HE, del peso di 10\u00a0kg era del tipo a frammentazione, dotata di due spolette, una di prossimit\u00e0 e una di impatto.\nTecnica di impiego.\nUna volta arrivati in posizione il rimorchio con il lanciatore trinato e quello con il stema di guida venivano e sganciati, messi a livello con appositi martinetti e collegati tra loro via cavo. Il sistema di guida era costituito da una console di comando e da un sistema ottico di tiro binoculare. Una volta che l'obiettivo era stato acquisito e identificato, l'operatore lanciava un missile e lo guidava verso il bersaglio usando un joystick, con i comandi che venivano trasmessi via radio link.\nImpiego operativo.\nLa Royal Air Force ordin\u00f2 12 sistemi Tigercat che furono assegnati al No.48 Squadron del RAF Regiment per la difesa ravvicinata degli aeroporti militari e dei siti radar in Gran Bretagna, o delle basi avanzate in Germania Occidentale in caso di emergenza. Le prove di accettazione si svolsero a partire dal 16 novembre 1967, e furono coronate da successo. A partire dal 1978 fu sostituito con il pi\u00f9 moderno BAe Rapier. Il sistema missilistico Tigercat Mk.1 ottenne un buon successo di esportazione, venduto agli eserciti e alle aeronautiche militari di Argentina, India, Iran, Giordania, Sudafrica e Qatar (5 batterie con 15 lanciatori schierati a difesa degli obiettivi vitali del paese), Abu Dhabi, e Kenya (3 lanciatori). \nArgentina.\nNel 1970 l'Ej\u00e9rcito Argentino acquist\u00f2 10 lanciatori Tigercat che ebbero impiego bellico nel 1982 durante la guerra delle Falkland in funzione antiaerea ed antielicottero. Sette lanciatori Tigercat furono schierati nelle vicinanze di Puerto Argentino, ma non conseguirono nessun abbattimento. Il 12 giugno un missile riusc\u00ec a danneggiare il propulsore di un cacciabombardiere Hawker Harrier GR Mk.3 (matricola XW 919) della RAF. Al termine della battaglia 7 unit\u00e0 di lancio furono catturate dalle truppe britanniche.\nIran.\nNel luglio 1966 il governo di Teheran stipul\u00f2 con quello inglese un contratto per la fornitura di 25 batterie di missili superficie aria Tigercat con 400 missili per la Imperial Iranian Air Force, e di alcuni sistemi Seacat destinati all'imbarco sulle navi della marina imperiale. Ogni batteria disponeva di tre lanciatori. Dopo l'avvento al potere dell'Ajatollah Khomeini il sistema rimase in servizio nella Islamic Iranian Air Force e fu usato operativamente durante la guerra con l'Iraq (1980-1988). A causa dell'embargo sulle forniture di armi all'Iran i sistemi Tigercat rimasero lungamente in servizio, schierati a protezione della basi aeree, e risultavano ancora in inventario nel 2014.\nIndia.\nNell'ottobre 1971, durante la guerra con il Pakistan, furono ordinati 40 lanciatori e 600 missili Tigercat, tutti consegnati entro il 1972, ed entrati in servizio sia con l'aviazione che con l'esercito.\nSud Africa.\nNonostante il Sud Africa fosse stato sottoposto ad un embargo sulla vendita di armi a causa della politica dell'apartheid, alla fine del 1974 il governo concluse un accordo con la Giordania per la fornitura del sistema missilistico antiaereo Tigercat e con l'India per l'acquisto di 41 carri armati Centurion. Tramite la Giordania, che fece da intermediario, la Shorth Brothers forn\u00ec al Sud Africa circa 54 lanciatori del sistema missilistico che venne localmente ribattezzato \"Hilda\". I sistemi Tigercat entrarono in servizio presso la 250\u00aa Air Defence Unit (ADU), formata dal 121\u00b0 e 123\u00b0 Squadron, inizialmente di stanza sulla base aerea di Waterkloof, e successivamente a Pienaarsrivier. Tra il 1975 e il 1976 il 123\u00b0 Squadron fu disloccato sulla base aerea di Grootfontein per partecipare all'Operazione Savannah, e successivamente fu permanentemente basato a Ondangwa (Namibia) durante la Guerra del Bush, insieme al 129\u00b0 Squadron. \nI reparti della 250\u00aa Air Defence Unit svolgevano annualmente l'addestramento operativo sul poligono di St. Lucia per permettere agli artiglieri di affinare le tattiche operative. Nel corso del 1977 il 250\u00aa Air Defence Artillery Group fu trasferito a Pienaarsrivier (ora Ditholo), per venire sciolto definitivamente nel 1993 quando il sistema \"Hilda\" fu ritirato dal servizio."}
{"id": "565252", "revid": "32741", "url": "https://it.wikipedia.org/wiki?curid=565252", "title": "Canale dei navicelli", "text": ""}
{"id": "565254", "revid": "7077", "url": "https://it.wikipedia.org/wiki?curid=565254", "title": "Generale di Corpo d'Armata", "text": ""}
{"id": "565257", "revid": "7077", "url": "https://it.wikipedia.org/wiki?curid=565257", "title": "Generale di Divisione", "text": ""}
{"id": "565258", "revid": "729019", "url": "https://it.wikipedia.org/wiki?curid=565258", "title": "Sea Dart", "text": "Il Sea Dart \u00e8 un missile britannico missile terra-aria/superficie-superficie costruito dalla British Aerospace a partire dal 1977. Il missile \u00e8 dotato di statoreattore, come l'abortito missile RIM-55 Typhoon, e come tale ha elevata velocit\u00e0 e oltre 50 km di gittata. Il Sea Dart \u00e8 stato l'equipaggiamento standard per la difesa aerea, sui cacciatorpediniere Type 42 inglesi e argentini e sui cacciatorpediniere e sempre nella Royal Navy sul cacciatorpediniere Bristol, unico della Classe Type 82 e sulle portaerei della Classe Invincible.\nVenne impiegato dalla Royal Navy nella guerra delle Falkland e nella guerra del Golfo. Alle Falkland sarebbe stato impiegato in almeno 24 esemplari contro aerei argentini ed avrebbe ottenuto 8 vittorie, poi ridotte a 5 e successivamente innalzate a 6-7, con incluso anche un elicottero \"Gazelle\" britannico vittima del cosiddetto \"fuoco amico\", che fu colpito da un Sea Dart lanciato dalla Type 42 Exeter."}
{"id": "565262", "revid": "767487", "url": "https://it.wikipedia.org/wiki?curid=565262", "title": "Sea Wolf (missile)", "text": "Missile SAM britannico di difesa antimissilistica di punto a corto raggio ed elevata velocit\u00e0 di reazione, completamente automatico, destinato all'impiego navale. Il Sea Wolf \u00e8 un missile tuttora moderno, ma con ridotta gittata rispetto ad altri tipi come il RIM-7 Sea Sparrow. Ha avuto impiego con le fregate classe Type 22 e Type 23, e durante la Guerra delle Falkland ha abbattuto 4-5 aerei nemici. Quando funzionava correttamente e si innescava era micidiale anche contro aerei a volo radente, malgrado non fosse stato progettato per quell'impiego. Inizialmente veniva lanciato da batterie multiple, ma poi si \u00e8 passati a impianti di lancio verticali a tubi. La sua gittata \u00e8 approssimativamente di 30\u00a0km ed equipaggia le fregate britanniche Type 22-23. Verr\u00e0 sostituito, assieme al Sea Dart, dall'efficentissimo sistema PAAMS Aster, multifunzionale e con portata fino a 120\u00a0km, gi\u00e0 armamento principale dei Cacciatorpediniere type 45 che la Royal Navy ha in cantiere per sostituire i vecchi type 42."}
{"id": "565264", "revid": "1494169", "url": "https://it.wikipedia.org/wiki?curid=565264", "title": "Gallery", "text": ""}
{"id": "565267", "revid": "121905245", "url": "https://it.wikipedia.org/wiki?curid=565267", "title": "Fratelli", "text": "Sinonimo.\nUn dato datoci dall'Accademia La Crusca, o molto pi\u00f9 semplicemente dalla studiosa dell'accademia Lara un sinonimo della parola fratelli pu\u00f2 essere fratemi data l'etimologia della parola"}
{"id": "565268", "revid": "125303073", "url": "https://it.wikipedia.org/wiki?curid=565268", "title": "Jenna Haze", "text": "Debuttante nell'industria porno a 19 anni nel 2001, tra il 2002 e il 2005 fu sotto contratto per Jill Kelly Productions.\nNel suo palmar\u00e8s figurano diversi riconoscimenti tra cui il premio AVN, il premio XBIZ e l'Hot d'or.\nBiografia.\nJenna Haze \u00e8 nata a Fullerton, in California. \u00c8 stata cresciuta nella citt\u00e0 di La Habra e successivamente si \u00e8 trasferita nel Minnesota. A quindici anni ha lasciato la scuola e ha cominciato a lavorare per aiutare la propria famiglia. Ha lavorato come cameriera in diversi fast food, commessa in un negozio di giocattoli e addetta al cambio dell'olio in un'officina. A diciotto anni ha avuto un giorno di prova come spogliarellista in uno strip club, ma ha lasciato l'impiego perch\u00e9 non era di suo gradimento.\nCarriera.\nL'esordio.\nA diciannove anni la Haze frequentava con alcune sue amiche diversi nightclub di Orange County. In uno di questi chiamato The Boogie ha conosciuto un gruppo di persone che aveva delle conoscenze nel settore dell'industria pornografica. Tramite queste ultime ha incontrato il pornoattore Craven Moorehead che in un colloquio le chiese se era interessata ad entrare nel settore. Lei accett\u00f2 la proposta e il giorno dopo gir\u00f2 una scena di prova per il film \"The Oral Adventures of Craven Moorehead\" che prevedeva solo del sesso orale con Craven Moorehead ed un suo collega, ma durante le riprese la Haze si sent\u00ec talmente coinvolta che fin\u00ec per avere un rapporto completo con entrambi. Il giorno successivo ha poi girato la sua prima scena ufficiale con Miles Long per \"Service Animals 4\" diretto da Joey Silvera.\nL'esclusiva con la Jill Kelly Production.\nNel febbraio del 2002 \u00e8 stata chiamata per la prima volta a girare per la compagnia Jill Kelly Production, diretta dalla stessa pornoattrice Jill Kelly. Quest'ultima era la regista del film in cui la Haze si esibiva in una scena di sesso anale con Steven St. Croix. Dopo aver visionato l'esibizione, la Kelly decise di offrirle un contratto in esclusiva per la propria compagnia e la Haze accett\u00f2. Durante il periodo di contratto aveva cominciato una relazione con un cameramen. La Haze ha dichiarato che la relazione era seria e non le sembrava giusto lavorare con altri uomini mentre era legata sentimentalmente con un altro, cos\u00ec decise insieme a Jill Kelly di non girare pi\u00f9 scene di genere etero. Nel 2003 ha vinto il premio Best New Starlet e la scena in cui si masturbava all'interno del film \"Big Bottom Sadie\" ha vinto il premio Best Solo Sex Scene agli AVN Awards. Nel 2004 ha partecipato al documentario della HBO intitolato \"Pornucopia\", che esaminava in sei puntate il mondo dell'industria pornografica statunitense con contributi ed interviste alle personalit\u00e0 del settore.\nIl ritorno alle scene etero.\nNell'aprile del 2005 lascia la Jill Kelly Production. La Haze ha spiegato che le ragioni per cui non ha rinnovato il contratto in esclusiva con la compagnia di Jill Kelly erano varie, in primis perch\u00e9 quest'ultima aveva lasciato la direzione, ma anche perch\u00e9 sentiva il bisogno di non essere legata ad una compagnia in particolare, in modo da avere libert\u00e0 di scelta su quando lavorare e in che film partecipare, motivo per cui si era anche liberata del proprio agente in modo da curare essa stessa i propri interessi. La Haze aveva anche interrotto la relazione col proprio fidanzato e per questo era ritornata ad esibirsi in scene di genere etero nel 2006 nel film \"Jenna Haze Dark Side\". Il film \u00e8 stato diretto da Jules Jordan, inoltre la scena insieme al pornoattore afroamericano Mr. Marcus \u00e8 stata per lei la prima di genere interrazziale e la scena di sesso orale insieme ad altri cinque colleghi ha vinto il premio Best Oral Sex Scene (Video) agli AVN Awards del 2007. Nel 2008 la sua scena in coppia con Manuel Ferrara nel film \"Evil Anal 2\" ha vinto il premio Best Couples Sex Scene (Video) agli AVN Awards.\nIl lancio della Jennaration X Studios.\nIl 10 gennaio 2009 la Haze, insieme alla pornostar Belladonna, ha presentato lo show degli AVN Awards e ha vinto il premio Female Performer of the Year. Nei primi mesi del 2009 ha lanciato la sua compagnia di produzione chiamata Jennaration X Studios, in cui lei ha operato da regista e i film prodotti sono stati distribuiti dalla Jules Jordan Video. Il primo film pornografico diretto come regista dalla Haze \u00e8 stato \"Cum-Spoiled Slut\" distribuito il 23 marzo 2009.\nRitiro.\nIl 7 febbraio 2012, Jenna Haze ha annunciato il suo ritiro come performer tramite un video sul suo canale YouTube seguito da una conferenza. Ha annunciato inoltre che continuer\u00e0 le attivit\u00e0 nel mondo del porno come regista e produttrice.\nAltre attivit\u00e0.\nJenna Haze ha anche partecipato a due film non pornografici interpretando ruoli minori, nel 2007 in Suxbad - Tre menti sopra il pelo e nel 2009 in ."}
{"id": "565269", "revid": "729019", "url": "https://it.wikipedia.org/wiki?curid=565269", "title": "Bristol Bloodhound", "text": "Il SAM britannico Bloodhound era un'arma potente e efficiente, in grado di colpire a lungo raggio grazie agli statoreattori. Raggiungeva un raggio di oltre 80 chilometri, uno dei pochi missili a competere con il Nike Hercules, ed era, in pratica, la versione statica del Thunderbird.\nFaceva parte del sistema di difesa aerea inglese ed era dislocato in pochi esemplari lungo la costa orientale della Gran Bretagna. Venne inoltre Esportato a Singapore e in Svizzera.\nSviluppo.\nIl missile fu sviluppato dalla Bristol Aircraft Company come progetto 1220 (nome in codice Red Duster) a partire dal 1949. Il suo scopo principale era proteggere le basi dei bombardieri Vickers Valiant, Avro Vulcan e Handley Page Victor in caso di bombardamento sovietico. Per la sua propulsione venne scelto di impiegare un sistema di propulsione ramjet abbinato ad un sistema di guida Ferranti. Inizialmente vi furono problemi legati alla durata del combustibile del razzo, cosa che rinvi\u00f2 il suo dispiegamento al 1958 nella versione MkI.\nServizio.\nL'ordigno rimase in servizio, nelle versioni dalla Mk I alla Mk II, tra il 1958 e il 1991, anno del suo ritiro dal sistema di difesa aerea britannico.\nNel 1964 la versione Mk II fu venduta alla Malaysia per equipaggiare il proprio sistema di difesa aereo.\nVersioni.\nMk I.\nLa versione MkI fu la prima ad equipaggiare 15 squadroni di difesa aerea che sorvegliavano gli aeroporti dove avevano base i V-Bomber. Venne sostituito nel 1960 a causa del fatto che il sistema radar Ferranti Type 83 era suscettibile alle interferenze, limitandone il raggio d'azione.\nMk II.\nNel 1960, quando la Vickers-Armstrong e la Bristol Aeroplane Company si unirono per pressioni del governo britannico formando la British Aircraft Corporation, fu realizzata la versione Mk II del Bloodhound.\nIl Ferranti Type 83 venne sostituito con il radar Type 87 che era meno suscettibile alle interferenze. Venne inoltre potenziato il sistema di propulsione ramjet."}
{"id": "565274", "revid": "287204", "url": "https://it.wikipedia.org/wiki?curid=565274", "title": "David Ascalon", "text": "Apprese i primi rudimenti dell'arte dal padre Maurice Ascalon (1913-2003), scultore e industriale di origini ungheresi, di cui fu l'apprendista.\nDavid Ascalon approd\u00f2 negli Stati Uniti durante l'adolescenza quando il padre vi trasfer\u00ec l'intera famiglia per ampliarne gli orizzonti. Ha studiato arte e design presso la California State University di Northridge e architettura design per interni al Pratt Institute di New York, dove si \u00e8 laureato.\nPer tutti gli anni settanta, David ha lavorato nei settori del design per interni e dell'architettura a New York, nonch\u00e9 per l'azienda nel famoso architetto israeliano Arieh Elhanani a Tel Aviv. Tuttavia, essendo alla ricerca di un tipo di espressione artistica che fosse pi\u00f9 immediato dell'architettura, ha cominciato a compiere degli esperimenti nella scultura di metalli, esplorando le composizioni astratte con l'ausilio di un cannello per saldatura.\nNel 1977, David si \u00e8 trasferito vicino a Filadelfia dove con il padre ha fondato gli Studi Ascalon. \u00c8 stato allora che ha iniziato a concentrarsi sulla creazione di opere d'arte sito-specifiche per i luoghi di culto e gli spazi pubblici. Molti dei suoi lavori si rifanno a dei temi ecclesiastici, ma con approcci tutt'altro che tradizionali e forme contemporanee. Sotto la direzione di David, sin dalla loro creazione gli Studi Ascalon hanno realizzato centinaia di progetti nell'America settentrionale, spaziando dalla scultura monumentale alle vetrate colorate liturgiche ai murali musivi. Molti dei lavori di David adornano l'architettura delle sinagoghe e di altri luoghi di culto. Delle sue installazioni di sculture vi sono molti monumenti commemorativi dell'Olocausto che rendono omaggio alle vittime delle atrocit\u00e0 (fra le quali molti dei suoi stessi familiari).\nDavid ha ricevuto molte commesse importanti e premi, ad esempio da parte dell\"American Institute of Architects Interfaith Forum on Religion, Art and Architecture\". Riveste la carica di presidente dell\"American Guild of Judaic Art\" ed ha tenuto lezioni universitarie sull'arte ebraica.\nUno dei figli di David \u00e8 il designer industriale contemporaneo Brad Ascalon. David aveva un fratello maggiore morto nel 2003 di nome Adir; questi era scultore e pittore surrealista ed ha collaborato col famoso muralista messicano David Alfaro Siqueiros.\nDavid Ascalon possiede anche un brevetto di pilota privato d'aeroplani. Attualmente vive alla periferia di Philadelphia a Cherry Hill nel New Jersey e a Hamptons, a est di Long Island."}
{"id": "565277", "revid": "729019", "url": "https://it.wikipedia.org/wiki?curid=565277", "title": "English Electric Thunderbird", "text": "L'English Electric Thunderbird era un missile terra-aria prodotto dall'azienda britannica English Electric dagli anni cinquanta del XX secolo e rimasto operativo nel British Army fino al 1977. Il sistema era stato concepito principalmente per attaccare bersagli a quote elevate e a distanze fino a circa 30 miglia, fornendo la difesa aerea delle unit\u00e0 dell'esercito sul campo di battaglia, integrato dai cannoni contraerei Bofors da 40\u00a0mm per le minacce a quote inferiori. Caratterizzato da un radar a onda continua e da un sistema di guida SAHR (Semi-active Homing Radar) altamente resistente alle contromisure elettroniche, condivideva diversi componenti con il similare Bristol Bloodhound in servizio nella Royal Air Force. Alcuni sistemi Thunderbird Mk.1 sono stati acquistati, usati, dalla Royal Saudi Air Force nel 1967.\nStoria del progetto.\nNel corso del 1949 la ditta English Electric Company Limited inizi\u00f2 a sviluppare un missile superficie-aria con cui sostituire il cannone QF 3.7 inch da 94\u00a0mm del Royal Artillery nel ruolo di difesa contraerea mobile delle unit\u00e0 dell'esercito britannico schierate sul campo di battaglia. Per lavorare sul nuovo progetto, denominato Thunderbird, nel novembre 1950 la English Electric cre\u00f2 una apposito ufficio studi, designato Guided Weapons Division. \nMentre si avviava lo sviluppo del nuovo missile, il Ministro dello sviluppo (Ministry of Supply MoS) inizi\u00f2 lo studio di un piano per la difesa aerea integrata, su pi\u00f9 livelli, designato \"Stage Plan\", che verteva sull'acquisizione di nuovi radar di scoperta aerea, velivoli intercettori e missili superficie-aria.\nLa tecnologia dei missili era, allora, quella meno conosciuta, e il MoS decise di attuare il loro dispiegamento in due fasi: \nIn risposta alla specifica \"Stage 1\" furono presentate due proposte, una dalla English Electric, designata in codice \"Red Shoes\", e una dalla Bristol denominata \"Red Duster\". La proposta della Bristol era similare a quella della English Electric, ma risultava meno mobile anche se disponeva di una maggiore gittata. Per entrambi i modelli fu sviluppato un unico sistema di tiro dotato di un radar di scoperta e illuminazione del bersaglio Ferranti, e di una radar di controllo del tiro British Thomson-Houston RRDE \"Yellow River\".\nIl programma di sviluppo del missile Thunderbird Mk.1 vide l'impiego di alcuni veicoli sperimentali designati da D1 a D4. I missili D1 e D2 vennero utilizzati per lo sviluppo della configurazione basica, mentre i D3 e D4 per la configurazione aerodinamica definitiva del sistema. Al termine delle prove l'esercito respinse definitivamente l'idea di utilizzare un motore razzo a combustibile liquido sul campo di battaglia, a causa delle difficolt\u00e0 di gestione del carburante considerato altamente reattivo, richiedendo l'installazione di un motore a propellente solido. Furono testati numerosi tipi di propulsori su appositi veicoli designati \"Luton Test Vehicle\", o LTV. \nDurante i test comparativi svolti tra i missili \"Red Shoes\" e \"Red Duster\" quest'ultimo ebbe numerosi e seri problemi che portarono l'esercito a scegliere definitivamente il sistema d'arma \"Red Shoes\" proposto dalla English Electric. Alla fine i problemi del sistema \"Red Duster\" vennero risolti abbastanza rapidamente, e il missile entr\u00f2 in servizio nella Royal Air Force come Bristol Bloodhound Mk.1.\nLe prime prove di lancio del Thunderbird si svolsero sul poligono australiano di Woomera nel novembre 1956 e furono coronate da successo, tanto che venne autorizzata la produzione della versione Mk.1.\nTecnica.\nIl missile Thunderbird Mk.1 disponeva di una fusoliera cilindrica terminante con una ogiva conica, e di quattro alette fisse cruciformi installate appena dietro il punto centrale della fusoliera, e di quattro piani di coda mobili cruciformi. Le alette fisse avevano un bordo d'attacco a freccia di 45\u00b0, mentre i piani di coda a doppia freccia, inversamente rastremati, erano posizionati in linea con le alette. \nIl propulsore razzo a propellente liquido Napier dei primi prototipi fu sostituito da uno a propellente solido IMI, con tutti i vantaggi conseguenti in termini di immagazzinamento, manutenzione e affidabilit\u00e0. Il motore principale era assistito, per il lancio, da quattro motori ausiliari a propellente solido Bristol Aerojet \"Albatros\" disposti tra le superfici di controllo e le ali. Tali booster erano facilmente individuabili a causa di una singola piccola aletta anteriore, e da un'altra posteriore sovradimensionata posta all'estremit\u00e0 di ognuno di essi, e dotata di una piccola superficie piana al suo termine. Tali booster ausiliari avevano gli ugelli orientati leggermente verso l'esterno, per non danneggiare la fusoliera e consentivano il lancio e l'accelerazione primaria del missile con alto angolo di elevazione, per posizionarlo all'interno del fascio radar necessario per la guida semiattiva. \nIl sistema di guida semi-attivo (semi-active radar homing) si basava su un radar a impulsi Ferranti Type 83 \" Yellow River\" che fungeva sia da acquisizione che da illuminazione del bersaglio. Tale sistema era lo stesso del concorrente Bristol \"Red Duster\".\nLa struttura della parte anteriore era a punta, dentro la quale vi trovavano alloggiamento i sistemi di guida e la testata esplosiva ad alto esplosivo. Quest'ultima aveva una struttura a barra continua per orientare il ventaglio di schegge una volta colpito l'obbiettivo, ma la sua efficacia diminuiva rapidamente con l'aumentare della distanza.\nLa batteria operativa si componeva di un massimo di sei unit\u00e0, ognuna dotata di tre rampe di lancio, un radar di illuminazione e di ricerca BHT \"Stingray\", e veicoli leggeri Land Rover per il traino. Il comando della batteria disponeva di un radar di scoperta e uno di misurazione della quota.\nLa maggior parte del sistema antiaereo nella versione Mk.2 poteva essere aviolanciata, e la totalit\u00e0 era aviotrasportabile tramite gli aerei da trasporto Armostrong Whitworth AW.660 Argosy C.Mk.1 della Royal Air Force.\nImpiego operativo.\nIl sistema missilistico Thunderbird entr\u00f2 in servizio attivo nel British Army a partire dal 1959, dieci anni dopo l'inizio del suo sviluppo, assegnato ai No. 36 e No.37 Heavy Air Defence Regiment del Royal Artillery. \nIl nuovo sistema missilistico non era ancora entrato in servizio che gi\u00e0 nel 1956 era stato avviato lo sviluppo, in base al requisito Stage 2, di una versione migliorata designata Thunderbird Mk 2.\nLa versione Thunderbird Mk.2.\nMentre i missili del programma \"Stage 1\" erano ancora in fase di sviluppo, il programma \"Stage 2\" procedette con bassa priorit\u00e0 per problemi legati allo stato d'arte della tecnologia missilistica dell'epoca, mentre la tecnologia radar procedeva rapidamente. Fu deciso di avviare un programma di aggiornamento intermedio dei sistemi missilistici antiaerei utilizzando i radar a onda continua per migliorarne le prestazioni. \nNel caso del Thunderbird lo \"Stage 1\u00bd\" utilizzava il radar Type 86 \"Indigo Corkscrew\" in fase di realizzazione. Nel corso del tempo questo radar cambi\u00f2 pi\u00f9 volte designazione diventando \"Green Flax\", e successivamente \"Yellow Temple\". Durante il servizio fu denominato Radar, AD, No 10 (fire control), e tale sistema migliorava notevolmente le prestazioni del missile contro bersagli volanti a bassa quota e la sua resistenza alle contromisure elettroniche. Per supportare le operazioni del missile Thunderbird sul campo i reggimenti d'artiglieria pesante furono equipaggiati con due nuovi radar, quello di controllo tattico Marconi Type 88 con portata di 200\u00a0km e quello altimetrico Marconi Type 89 dando loro un sistema di sorveglianza lunga portata.\nNel 1956 era stata avviato lo sviluppo di una nuova versione, designata Thunderbird Mk.2 che disponeva di motori, sia quello principale che i booster ausiliari, di potenza maggiorata, migliore finezza aerodinamica, superfici ingrandite e cono anteriore modificato. Fu adottato un nuovo sistema di guida basato su un radar di illuminazione del bersaglio a onda continua in banda X Ferranti \"Firelight\", che rendeva il missile pi\u00f9 resistente alle ECM, e permetteva l'ingaggio di bersagli in volo a bassa quota. Inoltre il sistema era stato reso completamente aviotrasportabile.\nIl Thunderbird Mk 2 prest\u00f2 servizio a partire dal 1966 nel No.36 Heavy Air Defence Regiment del BAOR (British Army of the Rhine), in Germania Occidentale fino al 1976, quando fu sostituito dal pi\u00f9 leggero Raytheon MIM-23 Hawk di provenienza americana. La procedura operativa NATO prevedeva che in caso di attacco i radar del sistema NADGE disloccati in Norvegia segnalassero il decollo dei bombardieri sovietici dalle loro basi, allertando le batterie di missili Thunderbird Mk.2 e le unit\u00e0 dei caccia intercettori Lockheed F-104G Starfighter della Luftwaffe di stanza in Germania.\nEsportazione.\nIl sistema Thunderbird ebbe un certo successo di esportazione. Nel 1967 l'Arabia Saudita compr\u00f2 37 missili nella versione Mk.1 appena radiati dal servizio attivo nell'esercito inglese. \nIl Regno di Libia formalizz\u00f2 un ordine di acquisto che fu cancellato nel 1969, dopo il colpo di stato che port\u00f2 al potere il colonnello Gheddafi. \nVerso la fine degli anni sessanta la Finlandia emise un requisito per l'acquisto di missili superficie-aria da scegliersi tra il Thunderbird o il Bloodhound, ma dopo la consegna di alcuni esemplari dei due tipi per le valutazioni operative l'ordine non venne mai formalizzato e il requisito successivamente annullato. Disattivati, i missili furono utilizzati per l'addestramento del personale fino al 1979. Contatti vennero avviati anche con lo Zambia, che tuttavia non emise alcun ordine e il missile fu offerto anche all'Italia, senza successo.\nEsemplari attualmente esistenti.\nAlcuni missili Thunderbird sono esposti in vari musei del Regno Unito. Un missile \u00e8 esposto all'aperto presso il Midland Air Museum, Warwickshire, mentre un altro si trova al The Royal Artillery Museum di Woolwich.\nUn missile Thunderbird nella versione Mk1 si trova esposto presso il National Museum of Flight localizzato a East Fortune, appena fuori Edimburgo, Scozia.\nUn esemplare di Thunderbird \u00e8 esposto al di fuori del Combined Services Military Museum di Maldon, nell'Essex.\nDue missili sono esposti in Finlandia, uno presso il Museo Militaria di H\u00e4meenlinna e un altro presso l'Ilmatorjuntamuseo di Tuusula."}
{"id": "565283", "revid": "6923", "url": "https://it.wikipedia.org/wiki?curid=565283", "title": "Rapier (missile)", "text": "Il Rapier \u00e8 un missile terra-aria in servizio dagli anni '70 nelle forze armate britanniche, dove ha gradualmente sostituito tutti gli altri sistemi antiaerei. Il missile usa un razzo a due stadi a propellente solido, \u00e8 in grado, di raggiungere la velocit\u00e0 di Mach 2.2 ed ha una testata semi-perforante con spoletta di prossimit\u00e0.\nIl sistema \"Rapier\" pu\u00f2 essere trasportato sia su rimorchio trainato, con un lanciatore da quattro missili, sia su un apposito veicolo cingolato (\"Tracked Rapier\") sviluppato a partire dall'M113 e con un lanciatore da otto missili. "}
{"id": "565289", "revid": "287204", "url": "https://it.wikipedia.org/wiki?curid=565289", "title": "Jean-Pierre Leaud", "text": ""}
{"id": "565290", "revid": "161273", "url": "https://it.wikipedia.org/wiki?curid=565290", "title": "Shawbak", "text": ""}
{"id": "565292", "revid": "633110", "url": "https://it.wikipedia.org/wiki?curid=565292", "title": "Classe Charles F. Adams", "text": "Le navi conosciute come Classe Charles A. Adams sono state tra le classi di cacciatorpediniere pi\u00f9 importanti della categoria.\nIncaricate essenzialmente della difesa antiaerea e anche ASW, queste navi erano armate con una rampa Mk 13 singola o Mk 22 binata per una quarantina di missili Tartar/SM-1/Harpoon (a mano a mano che venivano aggiornate). Furono costruite in totale 29 unit\u00e0, di cui 23 per gli Stati Uniti, 3 per la Germania, 3 per l'Australia. Tra il 1991 e il 1992, la Grecia acquist\u00f2 quattro di queste unit\u00e0 dismesse dalla US Navy, mentre un'altra unita dismessa dagli Stati Uniti, la USS \"Goldsborough\" (DDG-20) venne acquistata nel 1993, dall'Australia per cannibalizzare i pezzi di ricambio, senza tuttavia entrare mai a far parte della marina australiana.\nCostruzione.\nLo scafo era dotato di un ponte continuo, con un bordo libero piuttosto basso ma con un accentuato cavallino. Il cannone di prua era sul ponte di coperta, avanti alla tuga che includeva tutte le sovrastrutture fino a poppa. La plancia era bassa e larga, con i lanciasiluri di lato e un radar di tiro superiore. La serie di sovrastrutture iniziava subito dopo con un primo albero a tripode per le antenne radar bidimensionali e di scoperta in superficie, poi un primo fumaiolo, il lanciamissili ASROC, radar tridimensionale SPS-40 sistemato sul davanti del secondo fumaiolo, radar guidamissili, rampa missilistica poppiera e cannone.\nIl sistema motore era dato da turbine a ingranaggi ad alta pressione, con 4 caldaie, 2 turbine e altrettanti assi. I fumaioli erano uno per ciascun gruppo di caldaie. La potenza era di 70,000\u00a0hp sufficienti per ottenere velocit\u00e0 ampiamente superiori ai 30 nodi effettivi.\nA poppa non vi era spazio per un hangar elicotteristico, e non vi era nemmeno un ponte di volo per l'appontaggio di un elicottero.\nArmamento.\nCostruzioni oceaniche di media grandezza, esse erano \ncostruite come navi missilistiche di prima generazione, essendo sostanzialmente intese come un miglioramento della classe Forrest Sherman precedente, ma con la capacit\u00e0 di ospitare un sistema missilistico Tartar. Questo era un sistema fondamentale, che evolutosi successivamente nella famiglia Standard SM-1 e SM-2 continua ad essere a tutt'oggi il pi\u00f9 importante missile della categoria. Esso era sostanzialmente la versione senza booster di accelerazione del RIM-2 Terrier, quindi molto pi\u00f9 compatto e adatto per quote medio-basse, con lanci previsti anche contro obiettivi in volo a soli 15 metri sul mare (mentre il Terrier era ufficialmente limitato a 152, 500 piedi), anche se inizialmente avevano solo 13\u00a0km di gittata. Questa venne accresciuta nel modello 'B' e venne introdotta anche la capacit\u00e0 antinave, che consentiva di ingaggiare con queste armi supersoniche navi nel raggio di circa 20\u201330\u00a0km. Come SAM il raggio aumentava a 32\u00a0km e la quota a circa 13\u00a0km, mentre l'affidabilit\u00e0 venne incrementata con il programma 'Get Well', dopo che un'indagine del 1962 trov\u00f2 che il Tartar, pur essendo il pi\u00f9 recente e semplice dei SAM navali statunitensi, possedeva solo una prontezza del 30% (3 navi su 10 sempre pronte a sparare come media), cosa che caus\u00f2 notevoli problemi per la credibilit\u00e0 di navi esclusivamente missilistiche come quelle oramai in fase di introduzione dall'US Navy. \nIl set di radar presente a bordo era composto da un bidimensionale e un tridimensionale a lungo raggio di tipo standard per l'US Navy, un SPS-40 e un SPS-39, che erano su due alberi a traliccio, entrambi sistemati davanti ai fumaioli. Due SPG-53 per il controllo del tiro erano a poppa, appena davanti al lanciamissili.\nLe armi d'artiglieria presenti a bordo erano due cannoni Mk 42, armi ad alta cadenza di tiro capaci di sparare 40 colpi al minuto su di un raggio di 12\u00a0km antiaereo o di 23 antisuperficie, per granate da 32\u00a0kg. L'alzo era di 80 gradi, idealmente costituito per il tiro antiaereo. Sebbene essi fossero un progresso significativo rispetto ai cannoni da 127/38 bellici (proiettile pi\u00f9 pesante, maggiore velocit\u00e0 iniziale e gittata, caricamento automatico) l'affidabilit\u00e0, come gi\u00e0 nel caso dei lanciamissili, era bassa e non si poteva tenere agevolmente l'alta cadenza di tiro teorica (paragonabile a quella dell'OTO Compatto di molti anni dopo). Dato che la meccanica dell'epoca non consentiva simili prestazioni senza compromettere l'affidabilit\u00e0, la cadenza di fuoco venne ridotta a 20 colpi al minuto, per poi essere rialzato a circa 30 negli anni '70. Il peso e l'ingombro erano elevati, come anche i lavori per la manutenzione e il personale di servizio, sia nella torretta che nel deposito. La torre aveva anche due 'occhi di rana' (frogeye) che erano presenti ai lati del cannone, sul tetto della torre. Essi erano centraline di tiro autonomo, utili in emergenza o per ingaggio bersagli di superficie. Un radar dedicato era presente anche per questi cannoni, a prua, sopra il torrione.\nIl lanciamissili ASROC era a mezzanave. Esso aveva anche funzione di deposito, in quanto aveva 8 razzi pronti al tiro, mentre ingombrava come una torretta da 127\u00a0mm. Aveva ordigni capaci di portare rapidamente, con una traiettoria balistica, un siluro ASW leggero Mk 46 o una bomba di profondit\u00e0 da 5 Kt. (solo navi USA). Solo una riservetta di quattro armi (mezza ricarica) era presente a bordo, e unicamente in alcune navi. La dotazione della nave comprendeva anche un paio di lanciasiluri Mk 32 per 6 armi (non vi era ricarica) da 12,5 pollici (324\u00a0mm) Mk 44 o Mk 46 (5 o 11\u00a0km di corsa utile, 30 o 45 nodi, 34 o 45\u00a0kg testata, quota operativa 300 o 450 m), entrambi dotati di testata autocercante attiva o passiva sonar, ma non dotati di sistemi di filoguida esterni, per cui era necessario eseguire un profilo di ricerca ad elica, prestabilito prima del lancio. Durante la Guerra delle Falkland, questo port\u00f2 alla distruzione di alcune esche trainate dalle navi inglesi come contromisure contro i sottomarini argentini. I siluri Mk 46, di gran lunga i pi\u00f9 potenti e prestanti dei siluri leggeri dell'epoca, sono a tutt'oggi in servizio in decine di marine, aggiornati a standard come l'Mk 5 con sensore migliorato. Un sonar di scafo era presente per scoprire i sottomarini e provvedere ai dati del lancio per la centralina dell'ASROC.\nServizio.\nDurante il loro servizio nella marina americana hanno partecipato al blocco navale di Cuba e alla guerra del Vietnam. La loro carriera le ha viste costantemente in azione come parti di gruppi navali, come quelli di scorta alle portaerei, gruppi anfibi e corazzate (la USS \"New Jersey\" aveva uno di questi caccia come scorta all'epoca della guerra in Libano, 1983-84). Sei unit\u00e0 della classe sono state aggiornate con un sistema di distribuzione dati NTDS. Questo era un sistema originariamente non presente a bordo, essendo gli Adams antecedenti alla sua apparizione. Altre modifiche sono state adottate con la sostituzione del Tartar con il SM-1 o forse addirittura il pi\u00f9 avanzato SM-2MR, il pi\u00f9 moderno SAM dell'US Navy. La componente ECM ha avuto pure migliorie varie. Le navi interessate sono state il DDG-17, 19, 20, 22, 23 e 24. Nell'immediato dopo-guerra fredda, oramai obsolete, sono state tolte dal servizio. In ogni caso, fino a quando non sono arrivati i caccia classe Arleigh Burke, gli Adams sono stati il principale modello di cacciatorpediniere antiaereo in servizio, poich\u00e9 le 31 unit\u00e0 della classe Spruance sono navi antisommergibile e le 4 unit\u00e0 derivate classe Kidd (altre 2 unit\u00e0 vennero depennate) un ripiego dopo l'annullamento della vendita all'Iran a seguito della rivoluzione del 1979.\nGrecia.\nLa Grecia, tra il 1991 e il 1992 pose rimedio alla mancanza di navi per la difesa missilistica di zona, e rinunciata ad una trattativa per i 4 'Kidd' acquist\u00f2 invece quattro 'Adams' che erano stati nel frattempo posti in disarmo dall'US Navy.\nGermania.\nLa classe \"L\u00fctjens\" \u00e8 stata costruita in un cantiere del Maine negli Stati Uniti con delle modifiche, fatte su richiesta tedesca, rispetto alla Classe Charles F. Adams. Con la loro messa in disarmo per la marina tedesca \u00e8 finita l'era della propulsione a vapore.\nAustralia.\nLa Classe \"Perth\" \u00e8 il nome dato dalla marina australiana per i suoi cacciatorpediniere della Classe Adams. Le navi, costruite negli Stati Uniti in un cantiere del Michigan con alcune modifiche rispetto alle stesse unit\u00e0 in servizio nella US Navy, sono state le prime unit\u00e0 missilistiche in servizio nella marina australiana."}
{"id": "565302", "revid": "283026", "url": "https://it.wikipedia.org/wiki?curid=565302", "title": "Classe Udaloj", "text": "La classe Udaloy anche nota come Progetto 1155 Fregat (in cirillico: \u043f\u0440\u043e\u0435\u043a\u0442\u0430 1155 \u0424\u0440\u0435\u0433\u0430\u0442) \u00e8 una classe di cacciatorpediniere specializzati nella lotta antisommergibile costruiti per conto della Marina sovietica ed entrati in servizio nel corso anni Ottanta. Progettate per fronteggiare i sottomarini a propulsione nucleare della NATO, il loro armamento principale comprende missili antisommergibile, lanciasiluri ed artiglieria.\nCon 9 unit\u00e0 oggi in servizio attivo nella marina russa, la dissoluzione dell'Unione Sovietica ostacol\u00f2 i lavori di sviluppo di una nuova versione, la Udaloy II o Progetto 1155.1 Fregat-M, di cui \u00e8 stata completata una sola unit\u00e0 entrata in servizio nel 1999: la \"Admiral \u010cabanenko.\"\nLa \"\u010cabanenko\" \u00e8 stata inoltre prima unit\u00e0 navale militare russa a transitare attraverso il Canale di Panama dai tempi della seconda guerra mondiale.\nAl 2021, sono in fase conclusiva i lavori di aggiornamento della \"Mar\u0161al \u0160apo\u0161nikov\" allo standard 1155M che vede il ruolo dell'unit\u00e0 passare da quello di cacciatorpediniere antisom a fregata missilistica capace di impiegare sistemi d'arma di nuova concezione quali Oniks, Kalibr ed Uran tramite la sostituzione dei voluminosi SS-N-14 con VLS universali.\nSviluppo.\nA met\u00e0 degli anni settanta si fece sentire la necessit\u00e0 di un nuovo cacciatorpediniere specializzato nella lotta antisommergibile. Si richiedeva una imbarcazione di notevoli dimensioni capace di operare per periodi prolungati in alto mare e con un armamento tale da rendere la nave indipendente dall'appoggio di altre unit\u00e0 navali.\nSi diede quindi il via alla progettazione della classe Udaloy I. Se pure la nave sia classificata come fregata la classe Udaloy rappresenta un grande passo in avanti rispetto alle navi della classe Krivak, le quali inizialmente erano sprovviste di un ponte di volo per gli elicotteri, e solo successivamente furono dotate di un ponte per fare atterrare gli elicotteri e di un hangar per un singolo apparecchio. La classe Udaloy fu subito concepita per trasportare due elicotteri del tipo Kamov Ka-25. Rispetto alle navi della classe Krivak anche gli impianti sonar sono stati migliorati e le navi dispongono anche di capacit\u00e0 marginali per la difesa aerea.\nLa difesa aerea e composta da otto lanciatori per missili Klinok, mentre la difesa a corto raggio \u00e8 affidata a 4 mitragliatrici gatling da 30\u00a0mm del tipo AK-630, e da due cannoni da 100\u00a0mm del tipo AK-100 che possono essere utilizzati contro obbiettivi aerei e contro bersagli terrestri.\nArmamento.\nSe pure la classe Udaloy si possa considerare la classe equivalente della classe Spurance americana, le differenze che distinguono le due classi anche a livello concettuale sono pi\u00f9 che evidenti. Nonostante le notevoli differenze nelle varie versioni delle unit\u00e0 della classe Udaloy per quanto riguarda l'armamento per la difesa antiaerea e antinave, contrariamente a quanto avviene per le unit\u00e0 statunitensi, la classe Udaloy mantiene una impostazione specialistica spiccatamente rivolta verso la lotta antisommergibile. Non capita quindi di rado che le unit\u00e0 della classe Udaloy dotate di una difesa antiaerea scarsa operino insieme a navi della Classe Sovremenny, che dotate di una buona difesa antinave e antiaerea dispongono di una scarsa difesa antisommergibile.\nA causa della forte impostazione per la lotta contro unit\u00e0 sottomarine alcune versioni della Udaloy dispongono di difese antiaeree e antinave relativamente modeste. Sulle navi della classe Udaloy I la difesa contro le navi nemiche \u00e8 affidata esclusivamente ai due cannoni AK 100 e a otto missili antinave URK-5 Rastrub anche noti con il nome di SS-N-14 Silex. Il Silex \u00e8 un vettore per il trasporto di un siluro modello Typ 40 o E53-72. Stando alle informazioni attuali entrambi i siluri potrebbero essere armati con una testata nucleare da 5 kT. In alternativa il Silex pu\u00f2 anche trasportare una carica esplosiva convenzionale senza trasportare un siluro per la fase finale dell'attacco. In questo caso la guida del vettore avviene via radar. Tuttavia tendenzialmente tutti i missili Silex vengono armati con siluri. Questo permette di utilizzarli sia contro navi che contro unita subacquee.\nLa difesa antiaerea \u00e8 composta dal sistema SA-N-9, versione navale del SA-15 Gauntlet. I missili, a lancio verticale, sono contenuti in otto tamburi, ognuno con otto ordigni, coperti da una botola metallica del diametro di sei metri. Quattro complessi di lancio si trovano a prua mentre i restanti quattro si trovano due nella sezione anteriore del hangar e due fra i due hangar. Il lancio dei missili \u00e8 \"a freddo\", ovvero avviene mediante capsula pneumatica che espelle l'ordigno, il quale, una volta raggiunta la quota di sicurezza (5-10 metri), accende il motore e si orienta, mediante getto di gas, nella direzione del bersaglio. Lanciato il primo missile, il contenitore a tamburo ruota e posiziona un altro ordigno pronto per il lancio. Sembra che il radar di tiro del sistema, CROSSWORD in codice NATO, abbia subito problemi nel suo sviluppo, tanto che alcuni caccia sono entrati in servizio sprovvisti dell'antenna.\nPer la difesa antisommergibile ogni nave \u00e8 dotata di otto tubi lanciasiluri 4 dei quali a babordo e i restanti 4 a tribordo della nave. Come siluro viene normalmente utilizzato un siluro da 533\u00a0mm del tipo 53. Per la difesa ravvicinata ogni nave \u00e8 dotata di due lanciarazzi RBU-6000 con una gittata fino a 6\u00a0000 metri."}
{"id": "565304", "revid": "1149807", "url": "https://it.wikipedia.org/wiki?curid=565304", "title": "Personaggi di My Otome", "text": "La seguente scheda contiene un elenco esaustivo dei personaggi che compaiono nell'anime della Sunrise \"My Otome\". Per comodit\u00e0, essi sono suddivisi in base alla loro appartenenza ad una o a pi\u00f9 istituzioni del pianeta Earl.\nGarderobe.\nCinque Pilastri.\nI Cinque Pilastri sono le Meister Otome pi\u00f9 potenti del pianeta. Esse detengono un contratto direttamente con la fondatrice del Garderobe, e prima Otome, Fumi Himeno e si occupano di vigilare per lo pi\u00f9 sulle condizioni politiche dell'intero Earl, compiendo spesso missioni diplomatiche nei diversi paesi. In ordine, esse sono:\nCorpo docenti.\nIl corpo dei docenti del Garderobe \u00e8 composto per la maggiore da Meister Otome che hanno votato la loro vita alla difesa dell'accademia piuttosto che alla difesa di un politico o regnante di uno dei paesi del pianeta Earl.\nSegue l'elenco dei personaggi che ruotano intorno al Garderobe.\nCoral Otome.\nLe Otome del Corallo sono le studentesse del primo anno, presso il Garderobe. Esse possono raggiungere il numero massimo di cinquanta elementi ogni anno e sono divise in due classi da venticinque studentesse ciascuna. Periodicamente, tutte le Coral Otome si confrontano in una serie di esami e competizioni per stilare la loro graduatoria di rendimento annuale. Infatti, solo venticinque di loro possono entrare a far parte del secondo corso di studi, ovvero quello delle Pearl Otome, e la graduatoria serve appunto a determinare chi viene promossa al corso successivo e chi invece deve abbandonare l'accademia.\nPer quanto riguarda la loro divisa, essa \u00e8 bianca e rossa, con inserti che cambiano di colore a seconda della posizione nella graduatoria di rendimento.\nEsse sono, in ordine di importanza per gli eventi della serie:\nPearl Otome.\nLe Otome della Perla sono le studentesse del secondo anno, presso il Garderobe. Le pi\u00f9 importanti fra di loro entrano a far parte di un gruppo ristrettissimo, composto da tre soli elementi e chiamato \"Triade\", che ha le funzioni di un vero e proprio consiglio studentesco d'\u00e9lite.\nRegno di Windbloom (\u30f4\u30a3\u30f3\u30c8\u30d6\u30eb\u30fc\u30e0\u738b\u56fd).\nIl Regno di Windbloom \u00e8 uno dei paesi pi\u00f9 importanti del pianeta Earl. Attualmente, \u00e8 governato da Mashiro Blan de Windbloom, Regina effettiva del paese dopo l'incoronazione, sebbene in realt\u00e0 non sia la legittima sovrana del paese.\nVa anche tenuto a mente che il Garderobe, pur essendo un'istituzione a s\u00e9 stante del pianeta Earl e rispondendo a leggi sue proprie, a livello geografico sorge sul territorio di Windbloom.\nArtai (\u30a2\u30eb\u30bf\u30a4\u516c\u56fd).\nGovernato dal granduca Nagi D\u00e0i Artai, il Granducato di Artai \u00e8 uno dei regni pi\u00f9 poveri dell'intero Earl. Sorge su un territorio brullo e montagnoso e versa in difficili condizioni, tali da rendere necessario un regime di tipo militare.\nSchwarz (\u30b7\u30e5\u30f4\u30a1\u30eb\u30c4).\nGli Schwarz sono un'organizzazione segreta che si occupa di studiare l'antica tecnologia per scopi propri e sconosciuti. Sono anche coloro che hanno ideato l'evocazione degli Slave, creature mostruose il cui destino \u00e8 legato alla vita di colui che le evoca. \nRepubblica di Airies (\u30a8\u30a2\u30ea\u30fc\u30ba\u5171\u548c\u56fd).\n\u00c8 uno dei pochi paesi di Earl a non essere governato da un regime o da una monarchia. Retta da un vero e proprio consiglio, la Repubblica di Airies \u00e8 rappresentata dal Presidente Yukino Chrysant.\nAsward (\u30a2\u30b9\u30ef\u30c9).\nGli Asward sono un gruppo di uomini e donne che vivono nascosti fra i canyon del deserto conosciuto come Black Valley. Guidati da Midori, il loro leader, sono convinti che la tecnologia detenuta dal Garderobe debba essere appannaggio di tutti per migliorare le condizioni di vita del pianeta Earl.\nA differenza degli Schwarz, di cui in principio erano alleati, gli Asward detengono un forte senso dell'onore e della lealt\u00e0, oltre che rispetto per i loro stessi nemici. Queste concezioni sono alla base della frattura nei rapporti esistenti fra gli Asward e gli Schwarz, avvenuta quando gli stessi Asward si resero conto della natura di assassini privi di scrupoli dei loro alleati. Infatti, furono proprio gli Schwarz a rubare il corpo di Rena Sayers, madre di Arika, per le loro ricerche, privandola cos\u00ec di degna sepoltura e finendo con l'attirare su di loro l'odio della gente della Black Valley.\nZipang (\u30b8\u30d1\u30f3\u30b0).\n\u00c8 uno dei regni pi\u00f9 distanti del pianeta Earl, rispetto al focolaio di guerra rappresentato da Artai e Windbloom. \u00c8 altamente probabile che Zipang sia stato fondato da un gruppo di uomini provenienti dal Giappone, al tempo della colonizzazione del pianeta. Infatti, i nomi dei personaggi legati a tale paese sono scritti in Kanji e lo stesso nome Zipang sembra provenire da Cipango, Jipangu o Zipangu, nomi (derivati dal Cinese Jipen) con cui veniva indicato il Giappone dagli europei durante il Medioevo ed il Rinascimento.\nRegni minori.\nRegno Unito of Lutesia (\u30eb\u30fc\u30c6\u30b7\u30a2\u9023\u5408\u738b\u56fd).\nSuddiviso nei due paesi gemelli di Lutesia Romulus e Lutesia Remus, chiari omaggi a Romolo e Remo, il Regno Unito di Lutesia sembra essere stato fondato da coloni italiani al tempo della conquista del pianeta Earl, cos\u00ec come anche lasciano intendere i nomi delle Otome associate ai sovrani di tale regno."}
{"id": "565305", "revid": "287204", "url": "https://it.wikipedia.org/wiki?curid=565305", "title": "Classe County (cacciatorpediniere)", "text": "I cacciatorpediniere lanciamissili classe County sono stati una classe di 8 unit\u00e0 della Royal Navy, costruiti in 2 lotti e poi esportati in Pakistan, cui \u00e8 stata destinata un'unit\u00e0 del primo lotto, e Cile, cui sono andate tutte le quattro unit\u00e0 del secondo lotto. Sono entrati in servizio a partire dal 1962 e sono stati radiati dopo circa 20 anni.\nStoria.\nRoyal Navy.\nLe unit\u00e0 della classe parteciparono alla Guerra delle Falklands, effettuando svariate missioni di squadra e individuali e due di queste unit\u00e0, l\"Antrim\" e il \"Glamorgan\", vennero colpite. Il primo fu colpito durante il primo giorno di sbarco (21 maggio 1982) da una bomba da 1000 libbre lanciata da un caccia Dagger che sfond\u00f2 una paratia dell'hangar entrando nel deposito dei missili Sea Slug staccandone due dal supporto danneggiandoli. Nessuno dei tre ordigni per\u00f2 esplose.\nIl secondo invece fu colpito verso la fine della campagna da un missile Exocet lanciato da terra con un lanciatore improvvisato denominato ITB (\"Instalaci\u00f3n de Tiro Berreta\"), che colp\u00ec la nave mentre era impegnata in una missione di tiro controcosta, causando tredici morti.\nLe unit\u00e0 di questa classe erano cacciatorpediniere solo nella denominazione ufficiale, in quanto avevano dislocamento e potenza da incrociatori.\nLe prime due navi della classe, il \"Devonshire\" e l\"Hampshire\" furono progettate tra il 1955 e il 1956. Il progetto originario prevedeva cannoni e mitragliatrici antiaeree, ma appena fu possibile, furono rimpiazzate con missili. Le navi erano dotate di moderni (per l'epoca) equipaggiamenti per la ricerca dei sommergibili. Le altre navi, \"Antrim\", \"Glamorgan\", \"Fife\" e \"Norfolk\", sono equipaggiate con l'ultimo modello del missile superficie-aria Sea Slug, che poi \u00e8 stato montato anche su \"Devonshire\", \"Hampshire\", \"Kent\" e \"London\".\nLe navi vennero costruite in due sottoclassi, denominate London e Norfolk\nArmada de Rep\u00fablica Chilena.\nLe quattro unit\u00e0 del tipo Norfolk furono poi vendute alla marina cilena, uno dei tradizionali clienti delle unit\u00e0 dismesse dalla marina britannica:\nTecnica.\nLe navi della classe County, assieme a quelle della classe Tribal, sono state le prime navi a montare turbine miste a vapore e gas. Sono state sostituite dalla classe Type 42."}
{"id": "565307", "revid": "446353", "url": "https://it.wikipedia.org/wiki?curid=565307", "title": "Classe Sovremennyj", "text": "La classe Sovremennyj, anche nota con il nome di Progetto 956 Sary\u010d (in cirillico: \u043f\u0440\u043e\u0435\u043a\u0442\u0430 956 \u0421\u0430\u0440\u044b\u0447) \u00e8 una classe di cacciatorpediniere di fabbricazione sovietica entrata in servizio a partire dagli anni '80 e che costitu\u00ec, per oltre un decennio, la spina dorsale della marina sovietica. \nArmate con 8 missili antinave SS-N 22 e 4 cannoni da 130 mm, per navi della loro classe sono particolarmente carenti sotto l'aspetto della lotta anti-som al punto da essere costrette ad operare sotto scorta delle unit\u00e0 classe Udaloy se impegnate azioni di combattimento prolungate. \nCostruite in 18 esemplari, 4 di questi sono stati acquistati dalla marina cinese nella quale operano attivamente.\nStoria.\nLa prima unit\u00e0 della classe Sovremennyj fu commissionata nel 1980 e un totale di 18 imbarcazioni sarebbero dovute essere costruite per la marina sovietica.\nDelle diciotto navi originariamente previste, a tutt'oggi solo 8 ne restano in servizio, mentre le restanti unit\u00e0 sono state vendute o dismesse a causa del taglio dei fondi. Tutte le navi furono costruite a Severnaja nei pressi di San Pietroburgo.\nOgni nave ha poi un dislocamento non inferiore alle 7\u00a0940 tonnellate e una lunghezza di 156 m. Complessivamente furono costruite tre versioni di questa nave anche se le differenze tra le singole versioni sono minime.\nIl progetto originale, che portava il nome di progetto 956, doveva essere originariamente armato con missili antinave Moskit mentre il progetto successivo denominato progetto 956A, prevedeva la dotazione di missili Moskit di seconda generazione. La versione A fu leggermente allungata rispetto al progetto 956.\nLa terza ed ultima versione porta il nome di progetto 956EM ed \u00e8 la versione costruita per la marina militare della Repubblica Popolare Cinese.\nArmamento.\nSviluppata a partire dal 1970 la classe Sovremennyj fu una unit\u00e0 concepita per il periodo della guerra fredda con armi a lungo raggio per contrastare un ampio numero di navi nemiche e con una componente per la difesa aerea che combinata con i possenti cannoni poteva garantire l'appoggio di fuoco necessario per un'operazione anfibia. Dotata di due torrette, a poppa e a prua, con cannoni binati in calibro 130\u00a0mm, queste artiglierie multimpiego vantano una gittata di 22\u00a0km e con una cadenza di fuoco di 30 colpi al minuto per canna. Per il puntamento, l'acquisizione dei bersagli e la correzione del tiro ci si avvale di due radar Kite Screech.\nPer la difesa a corto raggio le navi sono dotate di quattro mitragliatrici a canne rotanti da 30\u00a0mm del tipo AK-630M, che installate nelle sezioni di prua e poppa a sinistra e a dritta dell'imbarcazione hanno un raggio di tiro che sfiori i 5\u00a0000 metri con una cadenza di fuoco di 5000 colpi al minuto. Anche questo sistema d'arma viene controllato da due radar del tipo Bass Tiltin che correggono il tiro e acquisiscono i bersagli.\nI 4 enormi tubi di lancio posizionati su entrambi i lati nella parte anteriore dello scafo, contengono altrettanti missili SS-N-22 Sunburn che hanno un raggio di azione di 120\u00a0km.\nPer la difesa aerea ogni imbarcazione \u00e8 dotata di 48 missili SA-11 Gadfly che hanno invece un raggio di azione di 25\u00a0km. Per contrastare le unit\u00e0 subacquee nemiche le navi della classe Sovremenny dispongono di un sonar a prua e di due lanciatori di razzi RBU 1\u00a0000 a poppa. Ogni nave dispone inoltre di un hangar per un elicottero che pu\u00f2 operare in modalit\u00e0 anti sommergibile. L'armamento viene completato da due unita di tubi lanciasiluri montati su entrambi i lati della nave."}
{"id": "565312", "revid": "729019", "url": "https://it.wikipedia.org/wiki?curid=565312", "title": "122 mm D-30", "text": "L'Obice D-30 \u00e8 uno dei pezzi d'artiglieria moderni di maggiore diffusione. Si tratta di un'arma leggera e maneggevole, che rinuncia in base a questi requisiti prioritari ad una massa elevata, necessaria per una lunga gittata. Ha un raggio di 15 chilometri circa, 21 con munizioni a razzo, e una capacit\u00e0 di brandeggi su piattaforma a 360 gradi. \u00c8 usato anche come arma per il semovente 2S1, mentre i siriani ne hanno realizzato un rudimentale modello semovente sullo scafo del T-34.\nGenesi.\nLo sviluppo di questa nuova artiglieria inizi\u00f2 negli anni '50 per sostituire la pi\u00f9 anziana bocca da fuoco, l'obice M-30, sempre da 122mm. Si trattava di un'arma divisionale, che a suo tempo, ovvero dal 1938, era certamente molto potente ed innovativa: un calibro unificato, per un'artiglieria unificata, che eliminava la dualit\u00e0 solitamente in auge negli eserciti dell'epoca, ovvero un obice di calibro elevato, e un cannone a lunga gittata. Il primo mancava di gittata, il secondo di potenza, ma l'M30 riuniva in s\u00e9 un compromesso raramente cos\u00ec valido tra le opposte esigenze operative. Con un proiettile da 22\u00a0kg, una gittata di quasi 12\u00a0km, esso era un'arma pi\u00f9 potente degli equivalenti occidentali da 75-105mm, e pi\u00f9 mobile degli obici della categoria 149-155mm.\nNel dopoguerra, quest'arma, nonostante la sua corta bocca da fuoco, era ancora valida ed \u00e8 stata tenuta in servizio fino praticamente ai nostri giorni. Ma certamente era possibile fare di meglio, aumentando la superiorit\u00e0 che l'artiglieria divisionale sovietica possedeva sulla maggior parte degli eserciti occidentali, e cos\u00ec avvenne.\nL'arma.\nStudiato e realizzato dal team di F.F. Petrov, uno dei migliori progettisti d'artiglieria sovietici, il nuovo obice aveva la bocca da fuoco pi\u00f9 lunga (40 calibri), il che, assieme ad un freno di bocca multiplo, consentiva sia una maggiore gittata, che un ridotto rinculo.\nQuesto permetteva di contenere il peso complessivo a valori accettabili, congrui con l'impiego tattico previsto per quest'arma. L'aumento di gittata era notevole, perch\u00e9 si passava da 11.800 a 15.000m. Ma anche la precisione migliorava, con un errore medio sul bersaglio sceso da 35 ad appena 21 m alla distanza di 10\u00a0km circa.\nQuesto significava piazzare i colpi su di una superficie pari alla met\u00e0 di quanto possibile in precedenza, con ovvi risparmi in termini di munizionamento impiegato, specie contro bersagli puntiformi.\nUn altro miglioramento erano le munizioni. Non solo una pi\u00f9 efficace granata esplosiva HE, ma anche una interamente nuova gamma di proiettili, tra cui, in seguito, anche uno con propulsione a razzo, idoneo per raggiungere i 21\u00a0km.\nL'affusto consente a sua volta notevoli miglioramenti operativi: anzich\u00e9 l'arco di tiro dell'M-30, buono ma pur sempre limitato, di 58 gradi, \u00e8 stato possibile realizzarne uno da 360, grazie agli studi realizzati negli anni '40 dai progettisti tedeschi, e prima ancora francesi, sulla disposizione ideale delle parti meccaniche dell'affusto.\nCome previsto dagli ultimi obici da 105mm disegnati in Germania, si applic\u00f2 un sistema speciale per un brandeggio di 360 gradi su tutto l'arco dell'orizzonte, e in maniera celere. Esso funziona in questo modo: in azione, il pezzo d'artiglieria D-30 viene portato trainato da MT-LB o autocarri. Le 3 code sono raggruppate sotto la bocca da fuoco e comprendono gli agganci per il traino. Appena fermati, i serventi sbloccano il fermo che tiene la bocca da fuoco, poi azionano un martinetto che solleva il cannone da terra, quindi aprono a ventaglio le 3 code per 120 gradi di distanza l'una dall'altra, e infine abbassano il martinetto, i vomeri delle code entrano nel terreno e cos\u00ec si ottiene una stabile piattaforma per il tiro, mentre le ruote sono sollevate da terra e aiutano a proteggere i serventi, assieme ad un piccolo scudo tra il cannone e le stesse.\nDa notare che le artiglierie precedentemente dotate di brandeggio sui 360 gradi, come il 25 libbre inglese, avevano tale capacit\u00e0 assicurata da una pesante piattaforma circolare, mentre in tal modo si sono utilizzate le code multiple per risolvere il problema con molto meno ingombro, anche se a prezzo di una maggiore complessit\u00e0.\nAnche per questa capacit\u00e0 di brandeggio a giro d'orizzonte, le capacit\u00e0 controcarro sono risultate di tutto rispetto, specie confrontandole verso un affusto convenzionale, come il precedente obice da 122. E cos\u00ec l'D-30 pu\u00f2 sparare, oltre le munizioni esplosive, anche le HEAT, capaci di perforare ben 460mm di acciaio, ovvero qualsiasi corazza di carro di tipo convenzionale. Altri tipi di munizioni sono quelle nebbiogene ed illuminanti, nonch\u00e9 i proiettili a caricamento con aggressivi chimici. La cadenza di tiro \u00e8 di almeno 6-8 colpi al minuto, ma ovviamente la velocit\u00e0 iniziale assai bassa consente un preciso tiro contro veicoli solo entro distanze relativamente ridotte, circa 1\u00a0km.\nUn altro motivo per l'efficacia dell'arma \u00e8 l'otturatore a scorrimento verticale, con estrazione automatica del bossolo, mentre esiste un congegno di recupero sopra la bocca da fuoco. Esistono sia sistemi di puntamento per il tiro indiretto e per il tiro diretto, basati su quadranti e cannocchiali.\nNaturalmente, essendo un obice, la sua elevazione consente di sparare anche nel secondo arco (-7/+70 gradi), mentre le munizioni sono a carica variabile, del tipo cartoccio-bossolo.\nPer il traino sono disponibili grossi pneumatici su di un unico asse, la velocit\u00e0 pu\u00f2 raggiunger almeno i 60\u00a0km/h senza rischio di danneggiamenti, ovviamente su strada.\nServizio.\nCome regola, in un esercito seguente l'ordinamento sovietico esisteva ed esiste un gruppo di 3 batterie su 6 pezzi l'una per ogni reggimento. Ogni divisione ha 4 reggimenti corazzati e meccanizzati (3-1 se \u00e8 corazzata, 1-3 se \u00e8 fanteria motorizzata). Cos\u00ec ogni divisione ha 72 obici da 122mm.\nProdotto dai primi anni '60 nello stabilimento d'artiglieria N.9 di Sverdlovsk, questo pezzo d'artiglieria si \u00e8 diffuso in grandi quantit\u00e0 in tutta l'area socialista, e talvolta anche oltre questa. Tuttavia, non ha mai soppiantato totalmente la pi\u00f9 vecchia bocca da fuoco del tipo M-30 o M1938 di cui si \u00e8 accennato. Con questa ha combattuto violentissime battaglie in Medio Oriente, specie nella Prima guerra del Golfo, tra il 1990 e il 1991, che essenzialmente si dimostr\u00f2 una lunga azione di logoramento tra gli schieramenti opposti, stile Prima guerra mondiale.\nIn tale contesto, il D-30, con la sua gittata relativamente limitata, sia pure aumentabile con proietti speciali di recente produzione, e con una granata di potenza relativamente ridotta, non si \u00e8 particolarmente distinto in quanto, dopotutto, era stato concepito per una guerra mobile e fluida in un territorio pi\u00f9 piccolo degli ampi spazi mediorientali, e contro truppe all'aperto piuttosto che in trincee e rifugi.\nNondimeno, ha certamente fatto un pi\u00f9 che onesto lavoro, sebbene in tali situazioni le artiglierie a lunga gittata da 152-155mm, come anche i cannoni da 130mm M-46, hanno reso migliori servigi, specie nel tiro di controbatteria.\nVa notato che comunque, sebbene con una gittata relativamente ridotta per adempiere a tale scopo, i D-30 erano in grado di superare artiglierie come le M114 americane da 155mm del periodo bellico, e praticamente ogni pezzo della classe 105mm. Persino gli obici semoventi M109 avevano una gittata, nella versione base, inferiore di circa 1000 m, malgrado il maggior calibro dell'obice, da 155/23mm.\nLa mobilit\u00e0 era un altro fattore che si dovette studiare per bene, per migliorarla col progredire delle concezioni tattiche. Siccome spesso venivano utilizzati cingolati MT-LB anzich\u00e9 autocarri, ad un certo punto ci si sar\u00e0 chiesti se non valesse la pena di sistemare gli D-30 direttamente sopra tali veicoli, visto che il tempo di messa in batteria, per quanto rapido, era pur sempre rilevante, ora che i radar di controbatteria rendevano possibile rispondere al fuoco in tempi ridotti e con precisione. Il fatto di avere una gittata relativamente ridotta, e di essere al tempo stesso a traino meccanico, rendeva i D-30 vulnerabili, ma utilizzando in buona parte la meccanica dell'MT-LB si riusc\u00ec a realizzare un semovente, il primo sovietico a torretta chiusa, che entr\u00f2 in linea agli inizi degli anni '70, come semovente 2S1. Esso si caratterizzava dal fatto di essere molto leggero e mobile, tanto che era anfibio senza preparazione.\nUn altro sviluppo fu l'improvvisazione siriana, con un D-30 sistemato sopra lo scafo di vecchi carri T-34, similmente a quanto facevano gli israeliani con gli Sherman. La modifica era assai rozza, ma permetteva effettivamente di far muovere celermente l'artiglieria divisionale, sottraendola al pericolo e consentendo di tenere il passo dei carri. Il principale inconveniente era l'assenza di protezione per i serventi.\nUn ultimo sviluppo degno di essere menzionato \u00e8 stato il cannone controcarro jugoslavo da 100mm, realizzato sistemando la bocca da fuoco del T-12 sull'affusto del D-30, garantendo cos\u00ec il brandeggio a giro d'orizzonte originariamente non posseduto dalle artiglierie controcarro. Ma l'affusto del D-30 era talmente basso, anche quando in posizione di tiro, che rendeva possibile questo tipo di soluzione senza compromettere la sicurezza del cannone (sagoma alta=rischio maggiore di essere scoperti e uccisi).\nCon una telecamera notturna, computer, telemetro laser e una cadenza di tiro di 15 colpi la minuto, questo pezzo d'artiglieria ha servito egregiamente nell'esercito federale, anche se la mancanza dell'intervento via terra da parte degli 'Alleati' nella guerra del 1999 non ha permesso di verificarne appieno l'efficacia, ristretta a poche scaramucce durante la guerra civile precedente.\nIl cannone da 125mm. Sprut, che \u00e8 arrivato dopo, ha anch'esso la stessa tecnica di base del D-30, ovvero l'affusto con 3 code e brandeggio a giro d'orizzonte.\nIn definitiva, il D-30 \u00e8 stato un eccellente pezzo d'artiglieria, probabilmente il pi\u00f9 prodotto al mondo, e forse non solo considerando il periodo postbellico. La sua progettazione molto razionale, nonostante lo strano aspetto in batteria, e la sua leggerezza e manovrabilit\u00e0 lo hanno reso un'arma di indubbia utilit\u00e0. I vantaggi sono elencabili come: affidabile, altamente mobile a traino, rapida nell'entrare e uscire in azione, capace di sparare a giro d'orizzonte sia nel primo che nel secondo arco di tiro, precisa a sufficienza per esercitare anche il ruolo controcarro, semplice, robusta ed economica, leggera a sufficienza per essere trainata da mezzi medi se non leggeri.\nLa sua principale limitazione, ovvero il fatto di essere un'arma di medio calibro, di ridotta gittata, lo ha tuttavia reso progressivamente meno importante rispetto ai cannoni da 152-155mm con gittata prolungata, che via via hanno soppiantato le precedenti armi, e il calibro intermedio, 122mm, ha perso progressivamente di importanza. Uno dei motivi va anche ricercato nella minora capacit\u00e0 di carico, interna, che questo calibro assicura rispetto al 152/155, soprattutto con l'avvento dei proiettili ICM, ovvero contenenti submunizioni.\nNondimeno, per circa 30 anni questo pezzo d'artiglieria ha rappresentato il fulcro della specialit\u00e0 nell'Armata rossa, che nel 1989 schierava oltre 80.000 armi di calibro superiore al 100mm, e a tutt'oggi resta in servizio in migliaia di esemplari, sia trainati che semoventi."}
{"id": "565317", "revid": "633110", "url": "https://it.wikipedia.org/wiki?curid=565317", "title": "130 mm M-46", "text": "Basato su di un'arma navale, l'M-46 (in codice NATO M1954), \u00e8 un cannone sovietico da 130 mm di calibro in servizio nell'artiglieria di corpo d'armata o nelle divisioni d'artiglieria.\nHa una gittata di 27 km per munizioni da 33 kg e pu\u00f2 disporre di granate a razzo (RAP/rocket assisted projectil/proiettile razzo-assistito), che ne incrementano ancor pi\u00f9 la gittata.\nUtilizzo durante la guerra del Vietnam.\nL'esercito nordvietnamita (\"NVA\"), durante la guerra del Vietnam utilizz\u00f2 la versione cinese del cannone, il PRC-59, del quale solo l'M-107 americano riusciva (per poco) a superarlo in gittata; venendo particolarmente apprezzato sia per la sua manovrabilit\u00e0, la canna infatti poteva essere staccata ed appoggiata sul carrello a due ruote, che per la sua semplicit\u00e0 d'uso, che lo rendeva pronto al fuoco in soli quattro minuti. Il cannone, grazie alla sua efficacia, fu molto temuto dagli americani, i quali spesso richiedevano addirittura attacchi di B-52 per cercare di colpire queste inafferrabili artiglierie, capaci di sparare anche sei colpi al minuto per poi sparire rapidamente nella giungla."}
{"id": "565319", "revid": "125846619", "url": "https://it.wikipedia.org/wiki?curid=565319", "title": "Boeing 787 Dreamliner", "text": "Il Boeing 787 Dreamliner \u00e8 un aereo bimotore turboventola a fusoliera larga (wide-body) utilizzato come aereo di linea per voli a medio e lungo raggio, sviluppato dall'azienda statunitense Boeing.\nLa designazione iniziale del velivolo era 7E7, prima della sua ridenominazione, avvenuta nel gennaio 2005. Il primo Boeing 787 Dreamliner \u00e8 stato presentato durante una cerimonia di \"roll out\" l'8 luglio 2007 (la data indicata come 7/8/7 secondo la scrittura americana) presso lo stabilimento della Boeing di Everett. Lo sviluppo e la produzione del Boeing 787 Dreamliner ha comportato una collaborazione su larga scala con numerosi fornitori in tutto il mondo. L'assemblaggio finale avviene presso lo stabilimento di Everett, nello Stato di Washington e presso lo stabilimento di North Charleston, nella Carolina del Sud. Originariamente programmato per entrare in servizio nel maggio 2008, il progetto \u00e8 andato incontro a molteplici ritardi. Il volo inaugurale ha avuto luogo il 15 dicembre 2009 e i test di volo sono stati completati a met\u00e0 del 2011.\nIl certificato di omologazione da parte della statunitense \"Federal Aviation Administration\" (FAA) e dell'Agenzia europea per la sicurezza aerea (EASA) \u00e8 stato ricevuto nel mese di agosto 2011 e il primo Boeing 787-8 Dreamliner \u00e8 stato consegnato nel settembre 2011. \u00c8 entrato in servizio commerciale il 26 ottobre 2011 con la compagnia aerea di lancio All Nippon Airways. La variante allungata di 6,31\u00a0m, il Boeing 787-9 Dreamliner, ha volato per la prima volta nel mese di settembre 2013.\nIl velivolo ha sofferto di diversi problemi durante il servizio, in particolare alcuni incendi a bordo relativi alle batterie agli ioni di litio. Questi sistemi sono stati esaminati sia dalla FAA che dall'agenzia dell'aviazione giapponese. La FAA ha emesso una direttiva che ha costretto a terra tutti i Boeing 787 Dreamliner negli Stati Uniti e le altre autorit\u00e0 dell'aviazione civile hanno seguito l'esempio. Dopo che la Boeing ha effettuato test completi sulle batterie e ne ha rivisto la progettazione, la FAA ha tolto i divieti nel mese di aprile 2013 e il Boeing 787 Dreamliner \u00e8 tornato al servizio passeggeri nello stesso mese.\nStoria del progetto.\nSviluppo.\nNel corso della fine del 1990, in seguito al calo delle vendite registrate dai modelli 767 e 747, Boeing inizi\u00f2 a studiare un nuovo tipo di velivolo sostitutivo. L'azienda propose due nuovi possibili aeromobili, il 747X, che avrebbe esteso e migliorato l'efficienza del 747-400 e il Sonic Cruiser capace di raggiungere velocit\u00e0 maggiori del 15% (circa Mach 0.98) con gli stessi consumi dell'esistente 767. L'interesse del mercato per il 747X si dimostr\u00f2 tiepido, ma per il Sonic Cruiser le prospettive sembrarono opposte. Diverse grandi compagnie aeree statunitensi, tra cui la Continental Airlines, mostrarono un certo entusiasmo per il concetto del Sonic Cruiser, anche se alimentavano alcune preoccupazioni per i costi di gestione.\nGli attentati dell'11 settembre 2001 e l'aumento del prezzo del petrolio paralizzarono il mercato mondiale dell'aeronautica rendendo le compagnie aeree pi\u00f9 interessate all'efficienza che alla velocit\u00e0. Le compagnie statunitensi, le pi\u00f9 colpite dai fatti, erano considerate le pi\u00f9 papabili come acquirenti del Sonic Cruiser e quindi Boeing ufficialmente annull\u00f2, il 20 dicembre 2002, tale programma. Il 29 gennaio 2003, l'azienda annunci\u00f2 un modello alternativo con la tecnologia del Sonic Cruiser in una configurazione pi\u00f9 convenzionale, il 7E7. La scelta di investire su un bi-motore jet di medie dimensioni pi\u00f9 piccolo rispetto ad un aereo come il 747, rappresent\u00f2 un passaggio dalla teoria \"hub and spoke\" verso quella \"point to point\", in risposta alle analisi di mercato.\nIl progetto sostitutivo del \"Sonic Cruiser\" prese il nome di \"7E7\" (con un nome in codice per lo sviluppo di \"Y2\"). La tecnologia del \"Sonic Cruiser\" e del 7E7 doveva essere utilizzato come parte del progetto di Boeing atto a sostituire la sua intera linea di produzione, uno sforzo chiamato \"progetto di Yellowstone\" (di cui il 7E7 divenne il primo passo). Le immagini del modello concettuale iniziale del 7E7 mostravano finestrini della cabina di pilotaggio slanciati, una parte anteriore spiovente e una distintiva coda a \"pinna di squalo\". Vennero attribuiti diversi significati alla \"E\" del nome, come ad esempio \"Efficiency\" (\"efficienza\") \"Environment\" (\"a basso impatto ambientale\"); tuttavia, alla fine, Boeing dichiar\u00f2 che semplicemente stava per \"Eight\" (\"otto\"). Nel luglio 2003, fu bandito un concorso pubblico per il nome da dare al 7E7, in seguito a 500.000 voti espressi \"on-line\" il nome vincente fu \"Dreamliner\". Altri nomi presi in considerazione includevano \"eLiner\", \"global Cruiser\" e \"Stratoclimber\".\nIl 26 aprile del 2004, la compagnia aerea giapponese All Nippon Airways divenne il cliente di lancio per il \"Dreamliner\", annunciando un ordine per 50 aeromobili con consegne che dovevano iniziare alla fine del 2008. L'aereo avrebbe permesso alla All Nippon Airways di aprire nuove rotte per citt\u00e0 in precedenza non servite, come Denver, Mosca e New Delhi. Il 787-3 e il 787-8 dovevano essere i modelli iniziali e il 787-9 sarebbe entrato in servizio nel 2010.\nIl 787 \u00e8 stato progettato per essere il primo aereo di serie con la fusoliera assemblata grazie a sezioni a botte di materiale composito invece dei molteplici pannelli di alluminio e dei circa 50.000 elementi di fissaggio utilizzati sui tradizionali aeromobili gi\u00e0 esistenti. La Boeing ha selezionato due nuovi tipi di motori per il Boeing 787 Dreamliner, il Rolls-Royce Trent 1000 e il General Electric GEnx. L'azienda statunitense ha dichiarato che il velivolo avrebbe risparmiato circa il 20% di carburante rispetto al Boeing 767, con circa il 40% del guadagno di efficienza dei motori, oltre guadagni comportati da miglioramenti aerodinamici, un maggior uso di materiali compositi pi\u00f9 leggeri e sistemi avanzati. Il 787-8 e -9 erano destinati ad essere certificati per 330 minuti di capacit\u00e0 ETOPS.\nDurante la fase di progettazione, il Boeing 787 Dreamliner ha passato numerosi test nella galleria del vento del \"Boeing Transonic Wind Tunnel\", della QinetiQ a Farnborough, Regno Unito e in quella del \"Ames Research Center\" della NASA, nonch\u00e9 presso l'agenzia di aerodinamica di ricerca francese, ONERA. Il profilo finale del velivolo \u00e8 risultato pi\u00f9 conservatore rispetto alle precedenti proposte, con molti componenti che hanno mantenuto una forma convenzionale. Alla fine del 2004, gli ordini dei clienti e gli impegni di acquisto per il Boeing 787 Dreamliner avevano raggiunto i 237 esemplari. Boeing ha inizialmente presentato la variante 787-8 a 120 milioni di dollari statunitensi, una cifra bassa che ha sorpreso l'industria aeronautica. Nel 2007, il prezzo di listino \u00e8 salito a 146-151,5 milioni di dollari per il 787-3, 157-167 milioni per il 787-8\u00a0189-200 milioni per il 787-9. La cellula del Boeing 787 Dreamliner ha subito numerosi test strutturali durante la sua progettazione.\nProduzione e fornitori.\nDopo una forte discussione, la Boeing ha annunciato il 16 dicembre 2003 che il Boeing 787 Dreamliner sarebbe stato assemblato nel suo stabilimento di Everett, Washington. Invece di costruire il velivolo completo dall'inizio in maniera tradizionale, l'assemblaggio finale avrebbe dovuto impiegare dalle 800 a alle 1.200 persone che avrebbero unito i sottoassiemi completati e integrato i sistemi. La Boeing ha proposto ai suoi stessi subappaltatori di compiere assemblaggi e fornire direttamente alla casa madre sottogruppi completi per l'assemblaggio finale. Questo approccio \u00e8 stato pensato per tradursi in un inventario pi\u00f9 snello e una pi\u00f9 semplice catena di montaggio, riducendo i tempi di assemblaggio finale a tre giorni.\nI subappalti hanno incluso la produzione dell'ala (alla Mitsubishi Heavy Industries, in Giappone), degli stabilizzatori orizzontali (Alenia Aeronautica, in Italia e \"Korea Aerospace Industries\", in Corea del Sud), le sezioni della fusoliera (Global Aeronautica, Italia; Boeing, nel North Charleston; Kawasaki Heavy Industries, in Giappone, Spirit AeroSystems a Wichita e Korean Air in Corea del Sud), le porte passeggeri (Groupe Lat\u00e9co\u00e8re, in Francia), le porte di carico, le porte di accesso e la porta di fuga dell'equipaggio (Saab AB, in Svezia), lo sviluppo del software (HCL Enterprise, in India), il cablaggio (Labinal, Francia), le \"winglet\", le carenature estensibili, le paratie del carrello e i longheroni (Korean air, Corea del Sud); le travature del pavimento (Tata Group, India;) il carrello di atterraggio (Messier-Bugatti-Dowty nel Regno Unito e Francia), i sistemi di distribuzione e di gestione dell'alimentazione, i sistemi dell'aria condizionata (Hamilton Sundstrand, Connecticut, Stati Uniti).\nIl 27% delle parti che compongono il Boeing 787 Dreamliner \u00e8 prodotto in Italia dall'Alenia Aeronautica di Foggia, Grottaglie (in provincia di Taranto, a pochi metri dall'aeroporto di Taranto-Grottaglie) e Pomigliano d'Arco. A Grottaglie si producono le sezioni della fusoliera, a Foggia gli stabilizzatori orizzontali dei piani di coda, a Pomigliano le shear tie e frame, mentre le gondole dei motori sono realizzate presso lo stabilimento Aermacchi di Venegono Superiore. Buona parte del cablaggio interno \u00e8 inoltre fornito da una succursale della Magneti Marelli\nPer accelerare la realizzazione dei principali componenti del velivolo, la Boeing ha modificato quattro 747-400 usati in 747 Dreamlifter per il trasporto delle ali, della fusoliera e di altre parti pi\u00f9 piccole del Boeing 787 Dreamliner. La partecipazione industriale giapponese \u00e8 stata molto importante per il progetto, tanto da co-progettare e costruire il 35% del velivolo. Questa \u00e8 stata la prima volta che ditte esterne sono state protagoniste in ruoli chiave nella progettazione delle ali di un aereo di linea Boeing. Il governo giapponese ha fornito anche il supporto circa 2 miliardi di dollari di prestiti stimati. Il 26 aprile del 2006, il produttore giapponese \"Toray Industries\" e Boeing hanno firmato un accordo di produzione che comprendeva una fornitura di fibra di carbonio per 6 miliardi di dollari. Nel maggio 2007 l'assemblaggio finale del primo Boeing 787 Dreamliner \u00e8 iniziato nello stabilimento di Everett.\nNel momento che il montaggio della prima cellula era iniziato, Boeing ha lavorato per tagliare l'eccesso di peso; alla fine del 2006, i primi sei 787 risultavano essere in sovrappeso, con il primo aereo di 2.300\u00a0kg di peso superiore alle specifiche; dal settimo in poi il progetto sarebbe stato ottimizzato al fine di soddisfare tutti gli obiettivi previsti. Di conseguenza, alcune parti sono state riprogettate per includere un maggior utilizzo del titanio, tuttavia, nel luglio 2015, Reuters riferiva che la Boeing stava considerando di ridurre l'uso di questo metallo per ridurre i costi di costruzione.\nBoeing prevedeva che il primo volo si sarebbe svolto entro la fine dell'agosto 2007 e present\u00f2 per la prima volta il nuovo aereo in una cerimonia che si tenne l'8 luglio. In questo momento, il 787 vantava gi\u00e0 677 ordini, il pi\u00f9 alto numero rispetto a qualsiasi altro precedente aereo \"wide body\". Tuttavia, alla cerimonia di presentazione, il primo velivolo non era ancora pronto a volare: i principali sistemi non erano ancora stati installati e molte parti vennero assemblate per mezzo di chiusure temporanee, richiedendone la sostituzione con dispositivi di fissaggio idonei per il primo volo.\nNel settembre 2007, la Boeing ha annunciato un ritardo di tre mesi, motivando tale fatto con una carenza di elementi di fissaggio, nonch\u00e9 un software ancora incompleto. Il 10 ottobre 2007, un secondo di ritardo di tre mesi per il primo volo e un ritardo di sei mesi alla prima consegna, \u00e8 stato annunciato per via di problemi di approvvigionamento, per una mancanza di documentazione da parte dei fornitori esteri e ritardi nello sviluppo del software di condotta del volo. Meno di una settimana dopo, Mike Bair, il direttore del programma 787, \u00e8 stato sostituito. Il 15 gennaio dell'anno successivo, Boeing ha annunciato un terzo ritardo di tre mesi per il primo volo del 787, citando progressi insufficienti sullo sviluppo.\nUn ulteriore ritardo, il quarto, \u00e8 stato annunciato il 9 aprile, posticipando il primo volo per il quarto trimestre del 2008 e un ritardo nelle consegne iniziali di circa 15 mesi, ovvero per il terzo trimestre del 2009. La variante 787-9 \u00e8 stata rinviata al 2012. Il 4 novembre del 2008, Boeing dovette ammettere un quinto ritardo giustificato dall'installazione non corretta delle chiusure e dallo sciopero delle maestranze. Compagnie aeree, come la United Airlines e l'Air India, dichiararono l'intenzione di chiedere a Boeing un risarcimento per i continui ritardi.\nTest a terra.\nMentre Boeing lavorava con i fornitori verso la produzione, la progettazione procedeva attraverso una serie di obiettivi di prova. Il 23 agosto 2007, si \u00e8 svolto un \"crash test\" che ha coinvolto una sezione parziale di fusoliera; i risultati abbinati alle previsioni, hanno consentito la modellazione di vari scenari di incidente utilizzando l'analisi computazionale, al posto di ulteriori test fisici. Nonostante i critici avessero espresso il timore che una fusoliera in materiale composito avrebbe potuto frantumarsi e bruciare con fumi tossici nel caso di incidente, i dati di prova hanno invece indicato una tossicit\u00e0 non maggiore rispetto alle fusoliere di metallo convenzionale. Il test \u00e8 stato il terzo di una serie di prove condotte per soddisfare i requisiti della \"Federal Aviation Administration\", compresi i criteri di certificazione supplementari dovuti all'utilizzo su vasta scala di materiali compositi. In conclusione, il Boeing 787 Dreamliner soddisfa il requisito della FAA tale per cui i passeggeri abbiano almeno la stessa possibilit\u00e0 di sopravvivere ad un atterraggio di fortuna cos\u00ec come per i tradizionali aerei di linea.\nIl 7 agosto 2007, \u00e8 stata ricevuta la certificazione del motore Rolls-Royce Trent 1000 da parte degli enti europei e statunitensi. Il motore General Electric GEnx ha ottenuto la stessa certificazione il 31 marzo dell'anno successivo. Il 20 giugno, 2008, sono stati testati i sistemi di alimentazione e di distribuzione elettrica. \u00c8 stata realizzata una fusoliera per prove statiche ed \u00e8 stata testata con successo dopo essere stata sottoposta al 150% della pressione massima prevista per l'esercizio commerciale. Nel dicembre 2008, il programma di manutenzione del Boeing 787 Dreamliner \u00e8 stato approvato dalla FAA.\nIl 3 maggio 2009, il primo esemplare di test del Boeing 787 Dreamliner \u00e8 stato spostato alla linea di volo per montare il carrello d'atterraggio, verificati i sistemi di integrazione ed effettuato un test generale. Il 4 maggio 2009, un comunicato stampa ha indicato una riduzione del 10%-15% dell'autonomia: 12.800\u00a0km al posto degli originariamente 14.800-15.700\u00a0km previsti, questo per i primi modelli che risultavano in sovrappeso di circa l'8%. Un intenso lavoro di riprogettazione \u00e8 stato previsto per correggere questo problema e Boeing ha dichiarato che i primi 787-8 avrebbero avuto una autonomia di quasi 15.000\u00a0km. Di conseguenza, alcune compagnie hanno ritardato gli ordini del Boeing 787 Dreamliner al fine di prendere gli aerei successivi che potevano essere pi\u00f9 vicini alle stime iniziali riguardo alle prestazioni. Boeing aveva previsto che i problemi di peso sarebbero stati risolti a partire dal 21\u00b0 modello prodotto.\nIl 15 giugno 2009, durante il salone di Parigi-Le Bourget, Boeing annunci\u00f2 che il 787 avrebbe effettuato il suo primo volo entro due settimane. Tuttavia, il 23 giugno 2009 il primo volo venne rinviato a causa di problemi strutturali. Boeing present\u00f2 una versione aggiornata del programma del 787 il 27 agosto 2009, con il primo volo previsto entro la fine del 2009 e le consegne che sarebbero iniziate alla fine del 2010. Inoltre, Boeing, ha considerato i prime tre \"Dreamliner\" costruiti non vendibili ma utilizzabili solo per i test di volo. Il 28 ottobre 2009, Boeing ha scelto Charleston, nella Carolina del Sud come sito per una seconda linea di produzione del Boeing 787 Dreamliner, dopo aver ricevuto offerte da pi\u00f9 stati. Il 12 dicembre 2009, il primo Boeing 787 Dreamliner ha completato la prove di rullaggio in velocit\u00e0, l'ultimo importante passo prima del primo volo.\nTest di volo.\nIl 15 dicembre 2009 si tenne il primo volo di un \"Boeing 787 Dreamliner\", quando il primo 787-8 decoll\u00f2 dallo \"Snohomish County Airport\" di Everett, Washington, alle 10:27 PST per atterrare al \"Boeing Field\" presso la Contea di King alle 1:35 pm PST. Originariamente prevista una durata di quattro ore, il volo di prova \u00e8 stato ridotto a tre ore a causa del maltempo. Il programma di test della Boeing prevedeva prove di volo per 9 mesi (poi ridotte a 8 mesi e mezzo).\nIl programma di test di volo prevedeva l'utilizzo di 6 aerei, di marche dalla ZA001 alla ZA006, quattro equipaggiati con motori Rolls-Royce Trent 1000 e due con GE GEnx-1B64. Il secondo 787, lo ZA002 in livrea della All Nippon Airways \u00e8 decollato dal Boeing Field il 22 dicembre 2009; il terzo 787, lo ZA004, esord\u00ec in volo il 24 febbraio 2010, seguito da ZA003 il 14 marzo 2010. Due settimane pi\u00f9 tardi il Boeing 787 Dreamliner ha completato la prova finale del carico dell'ala, che richiede che le ali di un aereo completamente assemblato siano sottoposte al 150% del carico limite di progettazione per 3 secondi. Le ali risultarono flesse di circa 7,6 m verso l'alto durante la prova. A differenza di quello che venne fatto durante i test dei precedenti aeromobili tradizionali, le ali non sono state testate fino alla rottura. Il 7 aprile, i dati raccolti hanno dimostrato il successo del test.\nIl 23 aprile del 2010, Boeing condusse il 787, marche ZA003, al \"McKinley Climatic Laboratory\" presso la \"Eglin Air Force Base\", in Florida, per il collaudo alle temperature estreme (tra 46\u00a0\u00b0C a -43\u00a0\u00b0C). ZA005, il quinto Boeing 787 Dreamliner e il primo con motori GEnx, inizi\u00f2 i test a terra nel maggio 2010 e fece il suo primo volo il 16 giugno 2010. Nel giugno del 2010, sono state scoperte alcune lacune negli stabilizzatori orizzontali, a causa di spessori installati in modo improprio; pertanto tutti i velivoli prodotti sono stati ispezionati e riparati. Nello stesso mese, un Boeing 787 Dreamliner venne per la prima volta colpito da un fulmine in volo; le seguenti ispezioni non trovarono nessun danno all'aeromobile. I materiali compositi hanno una conducibilit\u00e0 elettrica inferiore a quella dell'alluminio, per tale motivo al Boeing 787 Dreamliner \u00e8 stato aggiunto materiale conduttivo per ridurre i potenziali rischi e per soddisfare i requisiti FAA.\nIl 2 agosto 2010, un motore Rolls-Royce Trent 1000 and\u00f2 incontro ad una rottura durante una prova a terra in un impianto della stessa Rolls-Royce. Tale evento port\u00f2 Boeing a rivalutare la sua tabella temporale per l'installazione di tali motori e il 27 agosto 2010 venne confermata che la prima consegna al cliente di lancio, All Nippon Airways, sarebbe stata ritardata fino all'inizio del 2011. Nello stesso mese, la Boeing dovette affrontare le richieste di risarcimento dalle compagnie aeree per via dei ritardi nelle consegne. Il 9 settembre 2010 venne comunicato che altri due Boeing 787 Dreamliner avrebbero fatto parte della flotta di prova, portando a otto i velivoli destinati a questo scopo. Il 4 ottobre, il sesto Boeing 787 Dreamliner (ZA006), si un\u00ec al programma di test effettuando il suo primo volo.\nIl 5 novembre 2010, \u00e8 stato dichiarato che alcune delle prime consegne del Boeing 787 Dreamliner sarebbero state ritardate per permettere la risoluzione di alcuni problemi riscontrati durante le prove di volo. Il 9 novembre 2010, il Boeing 787 Dreamliner con marche ZA002, fu costretto ad effettuare un atterraggio di emergenza dopo che l'equipaggio aveva rilevato un incendio del vano elettrico con conseguente perdita dei primary flight display e dell'automanetta. Un portavoce della Boeing ha comunicato che l'aereo \u00e8 atterrato in sicurezza e che l'equipaggio \u00e8 stato evacuato senza problemi. In seguito a questo incidente, Boeing sospese immediatamente i test, mentre le prove a terra continuarono.\nIn seguito all'inchiesta sull'incidente, l'incendio in volo \u00e8 stato attribuito principalmente a detriti da corpo estraneo che erano presenti nel vano elettrico. Il 23 dicembre, dopo un aggiornamento dei software e dei sistemi elettrici, il Boeing 787 Dreamliner riprese i voli di prova e la prima consegna venne riprogrammata per il terzo trimestre del 2011. Il 24 febbraio 2011, il Boeing 787 Dreamliner aveva completato l'80% dei test con i motori Rolls-Royce Trent 1000 e il 60% con il motore GEnx-1B della General Electric. Il 4 luglio 2011, All Nippon Airways inizi\u00f2 una settimana di test per le operazioni aeree utilizzando un Boeing 787 Dreamliner in Giappone.\nAl 15 agosto 2011, il velivolo aveva volato per 4.828 ore in 1.707 voli, visitando 14 paesi in Asia, Europa, Nord America e Sud America per testarlo in climi e condizioni estreme, oltre che per eseguire test di rotta. Boeing ha completato i test di certificazione del 787-8 motorizzati Rolls-Royce il 13 agosto 2011, l'Agenzia europea per la sicurezza aerea e la \"Federal Aviation Administration\" hanno certificato il Boeing 787 Dreamliner il 26 agosto 2011, con una cerimonia a Everett, Washington.\nTecnica.\nIl progetto del 787 \u00e8 caratterizzato da una struttura leggera: il volume dell'aereo \u00e8 per l'80% realizzato in composito, mentre il peso complessivo dell'aereo \u00e8 formato dal 50% di composito, dal 20% di alluminio, il 15% di titanio, il 10% da acciaio e per il 5% da altri materiali. L'alluminio \u00e8 utilizzato per i bordi d'attacco delle ali e della coda; il titanio si trova principalmente sui motori e nei dispositivi di fissaggio; l'acciaio \u00e8 utilizzato in vari settori.\nUn'ulteriore caratteristica \u00e8 data dal processo produttivo: la fusoliera \u00e8 in soli cinque pezzi (\"one piece barrel\") poi uniti tra loro.\nInvece il tipico processo produttivo di un aereo di alluminio \u00e8 costituito da strutture intermedie (ordinate), poi coperte e rivettate con pannelli di alluminio, di solito di dimensioni molto ridotte. Il fatto di produrre le fusoliere con un numero limitato di pezzi conferisce loro maggiore rigidit\u00e0 e maggiore resistenza. Inoltre la resina utilizzata per indurire la fibra di carbonio non \u00e8 un buon conduttore. Per evitare che la fibra di carbonio prenda fuoco, qualora l'aereo sia colpito da un fulmine, nello strato pi\u00f9 esterno della fusoliera \u00e8 impiantato uno strato di fibre di rame, cos\u00ec da realizzare una gabbia di Faraday.\nLe caratteristiche esterne includono una prua dal contorno liscio, alette di estremit\u00e0 e gondole motore con bordi seghettati per la riduzione del rumore (\"chevron\"). Un'altra caratteristica dell'aereo \u00e8 l'ala che, oltre a essere in fibra di carbonio, ha un elevato allungamento, per ridurre la resistenza indotta. Questo si traduce in atterraggi e decolli pi\u00f9 brevi, e permette al Boeing 787 Dreamliner di atterrare anche su piste molto corte. La variante pi\u00f9 lunga del 787 pu\u00f2 volare da 14.800 a 15.700 chilometri, sufficienti a coprire rotte come quelle tra Los Angeles a Bangkok o da New York a Hong Kong. La sua velocit\u00e0 di crociera \u00e8 di 0.85 Mach, equivalenti a 903\u00a0km/h, ad altitudini tipiche.\nSistemi di volo.\nTra i sistemi di volo del Boeing 787 Dreamliner, l'architettura elettrica rappresenta la maggior differenza con gli aerei di linea tradizionali. Il progetto del velivolo ha previsto la sostituzione dell'aria di spillamento e della potenza idraulica grazie a pompe e compressori ad alimentazione elettrica, eliminando completamente sistemi pneumatici e idraulici da alcuni sottosistemi come quelli per l'avviamento o per i freni. La Boeing ha asserito che questo sistema permette di prelevare dai motori il 35% in meno di energia per alimentare tali sistemi, consentendo cos\u00ec una maggiore spinta e una maggiore efficienza, tradotta in maggior risparmio di carburante. La potenza elettrica totale a bordo \u00e8 di 1,45 megawatt, cinque volte quella disponibile sugli aerei di linea convenzionali con sistemi pneumatici. I pi\u00f9 importanti sottosistemi alimentati elettricamente sono: l'avviamento del motore, la pressurizzazione, il trim dello stabilizzatore orizzontale e i freni delle ruote. La protezione dell'ala dal ghiaccio utilizza anch'essa un nuovo sistema costituito da pannelli riscaldati elettricamente al posto della tradizionale aria calda spillata. Un particolare sistema, simile a quello gi\u00e0 utilizzato sul bombardiere Northrop Grumman B-2 Spirit, migliora la qualit\u00e0 di volo durante una turbolenza.\nAvionica.\nIl Boeing 787 Dreamliner dispone di un sistema di controllo \"fly-by-wire\", di architettura simile a quella utilizzata nel Boeing 777. Il \"glass cockpit\" del velivolo \u00e8 dotato di display LCD multi-funzione, che utilizza una interfaccia grafica standard con utilizzo di \"toolkit\". La cabina di pilotaggio del Boeing 787 Dreamliner comprende anche due \"Head-up display\" (HUD) come caratteristica standard. Il Boeing 787 Dreamliner condivide il \"type rating\" con il 777, permettendo ai piloti qualificati di operare con entrambi i modelli. Come gli altri aerei di linea della Boeing, il Boeing 787 Dreamliner usa un volantino, invece di un \"side-stick\". Vi \u00e8 in esame una futura integrazione del \"Forward looking infrared\" nell'HUD per il rilevamento termico, consentendo ai piloti di \"vedere\" attraverso le nuvole. La navicella spaziale Orion della Lockheed Martin utilizzer\u00e0 un \"glass cockpit\" derivato dai sistemi installati sul Boeing 787 Dreamliner.\nLa Honeywell e la Rockwell Collins hanno fornito i sistemi di controllo di volo ed altri sistemi avionici, tra cui i sistemi di guida HUD, la Thales ha fornito i display di volo integrati e i sistemi per la gestione dell'alimentazione, mentre Meggitt/Securaplane ha prodotto l'unit\u00e0 di potenza ausiliaria (APU) per il sistema di avviamento, il sistema di conversione di energia elettrica e controllo delle batterie prodotte a loro volta dalla GS Yuasa e realizzate con ossido di litio e cobalto (LiCoO2). Una delle due batterie pesa 28,5\u00a0kg e fornisce 76 Ah a 29.6 V con 2.2 kWh di energia elettrica. La carica delle batterie \u00e8 controllata da quattro sistemi indipendenti per evitare il sovraccarico. Tali batterie sono state al centro di indagini a causa di molteplici incendi, che hanno portato alla messa a terra dell'intera flotta di Boeing 787 Dreamliner nel gennaio 2013.\nUna versione di Ethernet (\"Avionics Full-Duplex Switched Ethernet\" (AFDX)/ARINC 664) trasmette i dati tra la cabina di pilotaggio e i sistemi dell'aereo. Il controllo, la navigazione e i sistemi di comunicazione sono collegati in rete con i sistemi di intrattenimento in volo della cabina passeggeri. Nel gennaio 2008 sono stati segnalati dalla FAA dei possibili problemi riguardo all'eventuale accesso dei passeggeri alle reti informatiche del Boeing 787 Dreamliner; Boeing ha dichiarato che diverse soluzioni hardware e software di protezione sono state impiegate, tra cui separazioni fisiche tra le reti e \"firewall\".\nMateriali compositi.\nIl Boeing 787 Dreamliner \u00e8 il primo importante aereo commerciale ad avere una fusoliera, le ali e la maggior parte di altri componenti in materiale composito. Ogni Boeing 787 Dreamliner contiene circa 35 tonnellate di polimeri in fibra di carbonio rinforzati (CFRP), che utilizza 23 tonnellate di fibra di carbonio. I compositi in fibra di carbonio vantano un pi\u00f9 alto rapporto resistenza-peso rispetto ai materiali utilizzati nei velivoli convenzionali e contribuiscono a rendere il Boeing 787 Dreamliner un velivolo leggero. I compositi sono utilizzati sulla fusoliera, sulle ali, sulla coda, nelle porte e negli interni. La Boeing aveva costruito e testato la prima sezione di un aeromobile commerciale in materiali compositi studiando il progetto del Boeing Sonic Cruiser nei primi anni 2000 e aveva progettato il Bell Boeing V-22 Osprey, mezzo per il trasporto militare, che utilizza il 50% di compositi.\nLa fibra di carbonio, a differenza del metallo, non mostra visibilmente cricche da fatica, facendo sorgere preoccupazioni circa i rischi per la sicurezza di un uso diffuso di tale materiale; il rivale Airbus A350 XWB utilizza pannelli compositi montati su un telaio, un approccio pi\u00f9 convenzionale che i suoi fornitori hanno giudicato meno rischioso.\nInoltre, un potenziale problema \u00e8 la natura porosa dei materiali compositi: l'umidit\u00e0 raccolta per via dell'espansione dovuta all'altitudine pu\u00f2 causare delaminazione. A questi dubbi Boeing ha risposto che i compositi sono stati utilizzati sulle ali e su altre parti di aeromobili passeggeri per molti anni e senza incidenti e che saranno istituite, per il Boeing 787 Dreamliner, nuove procedure atte a rilevare eventuali difetti e danni non visibili ad occhio nudo.\nNel 2006, la Boeing ha lanciato il programma \"787 GoldCare\" un servizio opzionale per la gestione completa del ciclo di vita dell'aereo per cui i velivoli vengono verificati e riparati, a seconda delle necessit\u00e0. Anche se questo \u00e8 il primo programma di questo tipo offerto da Boeing, tali soluzioni di gestione post-vendita non sono nuovi; questi programmi sono in genere offerti dai centri di servizi terzi. Boeing sta anche progettando e testando apparecchiature in grado di ispezionare i materiali compositi a vista, riducendo la necessit\u00e0 di ricorrere agli ultrasuoni e altri metodi di controllo non visivi, risparmiando cos\u00ec tempo e denaro.\nMotori.\nIl Boeing 787 Dreamliner \u00e8 spinto da due motori turboventola caratterizzati, a differenza di quelli che equipaggiano gli aeromobili pi\u00f9 tradizionali, dall'assenza di condotti di spillazione dell'aria calda utilizzati per il \"de-icing\" e altre funzioni, a favore di un sistema prettamente elettrico. Boeing ha adottato nel Boeing 787 Dreamliner diverse tecnologie per la riduzione del rumore generato dai motori. Queste includono una presa d'aria contenente materiali fonoassorbenti e la copertura del condotto dello scarico a forma di \"denti\", chiamato \"chevron\", che permette una miscelazione pi\u00f9 silenziosa dei gas in uscita con l'aria esterna. Boeing si aspetta che queste tecniche possano rendere il Boeing 787 Dreamliner significativamente pi\u00f9 silenzioso sia all'interno che all'esterno. Le misure di riduzione del rumore promettono di non superare gli 85 decibel al di fuori dei confini dell'aeroporto.\nI due diversi modelli di motori compatibili con il Boeing 787 Dreamliner utilizzano un'interfaccia elettrica standard per consentire all'aereo di essere equipaggiato sia con i Rolls-Royce Trent 1000 sia con il General Electric GEnx. Questa intercambiabilit\u00e0 ha lo scopo di risparmiare tempo e costi quando si cambia tipo di motore, in quanto gli aerei di generazione precedente potevano sostituire i motori con quelli di un altro produttore solo affrontando alti costi e tempi non rapidi.\nNel 2016, la Rolls-Royce plc ha iniziato a testare in volo il suo nuovo motore Trent 1000 TEN, con un nuovo sistema di compressione basato sul compressore del motore Rolls-Royce Trent XWB e un nuovo design della turbina tale da garantire una spinta maggiore, fino a 350\u00a0kN. La Rolls Royce prevede di offrire il TEN sul 787-8, -9 e -10.\nInterni.\nIl Boeing 787-8 Dreamliner \u00e8 progettato per ospitare nella configurazione standard a tre classi 234 passeggeri, 240 nella configurazione a due classi e 296 passeggeri nel caso di disposizione in un'unica classe economica ad alta densit\u00e0. Le file dei sedili possono essere organizzate da quattro a sette per la classe prima e la \"business\" (per esempio, 1-2-1, 2-2-2, 2-3-2), mentre per la classe economica vi possono essere opzioni da otto o nove file (ad esempio, 3-2-3, 2-4-2, 3-3-3). La tipica distanza tra due sedili frontalmente va dai 120 ai 150\u00a0cm per la prima classe, da 91 a 99\u00a0cm in \"business\" e da 81 a 86\u00a0cm in economica.\nLa larghezza interna della cabina \u00e8 di circa 550\u00a0cm, 2\u00a0cm e mezzo in pi\u00f9 di quanto originariamente previsto e di 38\u00a0cm maggiore rispetto all'Airbus A330 e A340, ma 13\u00a0cm in meno rispetto all'Airbus A350 e 41\u00a0cm in meno del Boeing 777. I posti di classe economica possono essere larghi fino a 44,4\u00a0cm nel caso di 9 file affiancate, mentre nella disposizione a otto file la larghezza pu\u00f2 arrivare a 48\u00a0cm. La maggior parte delle compagnie aeree ha preferito la configurazione a nove file (3-3-3). Gli interni del 787 sono stati progettati per gestire al meglio i passeggeri con disabilit\u00e0 motoria, sensoriale e cognitiva. Ad esempio una toilette include una parete centrale mobile che consente a due toilette separate di diventare un unico grande servizio igienico, accessibile ai disabili.\nI finestrini del Boeing 787 Dreamliner sono pi\u00f9 grandi rispetto a quelli di qualsiasi altro aereo civile in servizio o in fase di sviluppo al 2016; le loro dimensioni sono di 27 x 47\u00a0cm, e sono situati ad un livello leggermente pi\u00f9 alto, in modo che i passeggeri possano mantenere una vista dell'orizzonte. La fusoliera in composito permette finestrini pi\u00f9 grandi senza che vi sia la necessit\u00e0 di rinforzi strutturali. I finestrini, invece delle classiche chiusure di plastica dispongono di un vetro intelligente elettrocromico (fornito da PPG Industries) che permette agli assistenti di volo e ai passeggeri di regolare cinque livelli di luce solare e di visibilit\u00e0 secondo il loro gradimento. La cabina del Boeing 787 Dreamliner dispone di illuminazione a LED come equipaggiamento standard, mentre precedentemente questa soluzione rappresentava un'opzione per alcuni velivoli. Il sistema \u00e8 dotato di LED a tre colori, pi\u00f9 un LED bianco.\nLa pressione interna della cabina del Boeing 787 Dreamliner \u00e8 equivalente di 1.800 m di altitudine al posto dei 2.400 m degli aerei pi\u00f9 vecchi. Secondo la Boeing, in uno studio congiunto con la Oklahoma State University-Stillwater, questo migliora in modo significativo il comfort dei passeggeri. Questa pressurizzazione \u00e8 ottenuta grazie all'impiego di un compressore elettrico, invece che dalla tradizionale aria spillata dai motori, eliminando cos\u00ec la necessit\u00e0 di raffreddarla prima che entri nella cabina. L'umidit\u00e0 della cabina \u00e8 programmabile in base al numero dei passeggeri presenti e consente regolazioni fino al 15% di umidit\u00e0 invece del 4% che si riscontra negli aeromobili precedenti. La fusoliera composita evita problemi di fatica dei metalli correlati ad una maggiore pressione della cabina, ed elimina il rischio di corrosione dovuti a livelli di umidit\u00e0 pi\u00f9 elevati. Il sistema di climatizzazione della cabina migliora la qualit\u00e0 dell'aria, eliminando l'ozono dell'aria esterna, utilizza un sistema di filtrazione gassosa per rimuovere gli odori, gli irritanti e i contaminanti gassosi cos\u00ec come le particelle, come virus, batteri e allergeni. Il sistema di pressurizzazione che non utilizza aria proveniente dal motore evita cos\u00ec che possano penetrare fumi di combustione e tossine pericolosi per la salute dei passeggeri e dell'equipaggio.\nImpiego operativo.\nEntrata in servizio.\nLa certificazione del 787 ha aperto la strada per le consegne ai clienti. Contestualmente, Boeing ha iniziato i preparativi per aumentare la produzione del velivolo da due a dieci esemplari al mese, nel corso dei due anni successivi. La produzione si svolge presso le linee di assemblaggio di Everett e Charleston. I contributi del sito di Charleston sono stati rallentati da difficolt\u00e0 di ordine burocratico; il 20 aprile 2011, il \"National Labor Relations Board\" ha dichiarato che la seconda linea di produzione di Boeing in Carolina del Sud violava due sezioni del \"National Labor Relations Act\". Questa vertenza sindacale si \u00e8 conclusa nel dicembre 2011 e il primo 787 assemblato presso lo stabilimento della Carolina del Sud \u00e8 stato completato il 27 aprile, 2012.\nIl primo 787 \u00e8 stato ufficialmente consegnato alla All Nippon Airways il 25 settembre 2011, presso lo stabilimento della Boeing, e il giorno successivo, per l'occasione si \u00e8 svolta una cerimonia. Il 27 settembre, il \"Dreamliner\" ha volato verso l'aeroporto di Tokyo Haneda. La compagnia aerea nipponica ha preso in consegna il secondo B787-8 il 13 ottobre 2011 e il 26 ottobre il B787-8 ha compiuto il suo primo volo commerciale da Tokyo Narita a Hong Kong sempre con All Nippon Airways. I biglietti per il primo volo sono stati venduti in un'asta on-line, l'offerta pi\u00f9 alta \u00e8 arrivata a 34.000 dollari. Il B787-8 ha compiuto il suo primo volo commerciale a lungo raggio il 21 gennaio 2012, da Haneda a Francoforte sempre con la compagnia All Nippon Airways.\nIl 6 dicembre 2011, uno degli aeromobili di prova (marche ZA006, il sesto 787 ad essere prodotto), equipaggiato da motori General Electric GEnx, vol\u00f2 senza alcuna sosta per 19.830\u00a0km dal \"Boeing Field\" all'Aeroporto Internazionale di Dacca-Hazrat Shahjalal, in Bangladesh, stabilendo un nuovo record sulla distanza per aerei della classe di peso del B787, ovvero tra i 200.000 e 250.000\u00a0kg, superando il precedente record di 16.903\u00a0km, realizzato nel 2002 da un Airbus A330. Il Dreamliner prosegu\u00ec verso est tornando al Boeing Field, stabilendo anche un record mondiale di velocit\u00e0 in circuitazione di 42 ore, 27 minuti. Nell'aprile 2012, un B787 della All Nippon Airways ha effettuato un volo di consegna dal Boeing Field ad Haneda, utilizzando parzialmente biocarburante. Nel 2011, la Boeing ha effettuato un giro del mondo di promozione del B787, toccando diverse citt\u00e0 in Cina, Africa, Medio Oriente, Europa e Stati Uniti.\nSecondo i dati del cliente di lancio, la All Nippon Airways, il 787 ha superato la promessa di una riduzione del consumo di carburante del 20% rispetto ad un Boeing 767. Sulla rotta Tokyo-Francoforte, il risparmio di carburante \u00e8 stato calcolato nel 21%. A seguito dell'intervista di 800 passeggeri che hanno volato su questa rotta, \u00e8 stato rilevato che per il 90% di essi le aspettative erano state superate, come la qualit\u00e0 dell'aria e la pressione della cabina (per il 90% dei passeggeri), l'ambiente della cabina (per il 92% dei passeggeri), i livelli di umidit\u00e0 pi\u00f9 elevati (per l'80% di passeggeri), l'altezza (per il 40% dei passeggeri) e i finestrini pi\u00f9 ampi di quelli tradizionali (per il 90%). Altri operatori del 787 hanno riportato dati simili sul risparmio di carburante, che vanno da 20% al 22% rispetto al Boeing 767-300ER. Un'analisi eseguita da una societ\u00e0 di consulenza, l'AirInsight, ha concluso che il 787 della United Airlines ha un costo operativo per passeggero che \u00e8 inferiore del 6% rispetto all'Airbus A330.\nIl 15 settembre 2012, lo statunitense \"National Transportation Safety Board\" ha richiesto la messa a terra di alcuni 787 a causa del riscontrarsi di alcuni guasti ai motori General Electric.\nNel mese di marzo 2014, la \"Mitsubishi Heavy Industries\" ha informato Boeing del sorgere di un nuovo problema causato da un cambiamento nei processi produttivi. Ci\u00f2 ha portato a dover ispezionare e riparare 42 modelli in attesa di consegna, lavori che hanno richiesto dall'una alle due settimane. Nonostante Boeing abbia dichiarato che non ci sarebbero state influenze sui tempi di consegna, alcuni aerei sono usciti dagli stabilimenti produttivi con qualche ritardo.\nLe compagnie aeree hanno spesso destinato il 787 alle rotte precedentemente operate con aeromobili pi\u00f9 grandi di cui non si aveva un sufficiente ritorno in termini di profitto. Ad esempio, Air Canada lo ha utilizzato nella rotta tra Toronto e Nuova Delhi, che inizialmente era coperta da un Lockheed L-1011 TriStar e successivamente da un Boeing 747 e poi da un Airbus A340, ma nessuno di questi aerei si era dimostrato abbastanza efficiente per generare un profitto. Con un 787-9 la compagnia ha dichiarato di riuscire finalmente a gestire la rotta proficuamente, ritenendo che ci\u00f2 sia possibile grazie ad un numero di posti adeguato e una maggiore efficienza del carburante.\nProblemi tecnici e blocco dei voli.\nIl 7 gennaio 2013, all'aeroporto di Boston, un Boeing 787 Dreamliner della Japan Airlines, per cause sconosciute, ha avuto una perdita di carburante, circostanza che imped\u00ec il decollo.\nIl 15 gennaio 2013 un Boeing 787 Dreamliner della compagnia All Nippon Airways \u00e8 stato costretto a un atterraggio di emergenza a Takamatsu, nel Giappone occidentale. L'evento non ha causato conseguenze alle 137 persone a bordo fra passeggeri e componenti dell'equipaggio.\nIn seguito all'atterraggio d'emergenza di Takamatsu e al precedente problema di Boston, la All Nippon Airways e la connazionale Japan Airlines sospendono i voli effettuati con il Boeing 787 Dreamliner a causa di problemi sulla sicurezza.\nIl Giappone apre un'indagine ufficiale a seguito dei numerosi problemi che nelle ultime settimane hanno riguardato vari esemplari del Boeing 787 Dreamliner.\nIl 17 gennaio 2013 tutti i Boeing 787 Dreamliner vengono bloccati a terra fino a completa risoluzione dei problemi che hanno portato all'incidente del 15 gennaio.\nAnche le autorit\u00e0 statunitensi aprono un'indagine tramite la National Transportation Safety Board che decreta che l'incidente del 15 gennaio 2013 \u00e8 stato causato dall'incendio di una delle batterie, imputabile ad un componente esterno alla batteria stessa.\nL'8 febbraio 2013 la Federal Aviation Administration fa realizzare ad un Boeing 787 Dreamliner un primo test in volo, il primo dopo il blocco a terra dei velivoli. Il test \u00e8 durato due ore, senza particolari problemi e servir\u00e0 ad approfondire le indagini sugli incidenti avvenuti.\nIl 28 febbraio 2013 Boeing comunica che continuer\u00e0 ad usare le batterie della casa nipponica Yuasa ai polimeri di litio. Nessun passo indietro verr\u00e0 fatto.\nIl 13 luglio 2013, presso l'aeroporto di Heathrow un Boeing 787 Dreamliner della Ethiopian Airlines con marche ET-AOP, per ragioni non ancora accertate, ha subito dei danni a causa di un incendio localizzato nella parte posteriore dell'aeromobile. L'incidente non ha causato danni a persone: l'aereo era parcheggiato in un gate senza passeggeri n\u00e9 equipaggio.\nIl 19 settembre 2013, a circa 800\u00a0km a ovest di Anchorage (Alaska/USA), un 787-8 della compagnia United Airlines, in volo da Denver a Tokyo \u00e8 stato costretto ad un atterraggio di emergenza per un guasto ai flap. L'aereo si \u00e8 quindi avvicinato all'Aeroporto Internazionale di Anchorage-Ted Stevens ed \u00e8 atterrato a 351\u00a0km/h, superiore di circa 50\u00a0km/h a quella abituale, per l'impossibilit\u00e0 di regolare i flap nella configurazione di atterraggio.\nIl 23 settembre 2013 Norwegian Air Shuttle, dopo averlo tolto dal servizio operativo, ha rispedito alla Boeing un esemplare Boeing 787 con la richiesta di \"riparare l'aereo dopo una serie ripetuta di rotture\" (\"repair the plane after it suffered repeated breakdowns\"). Ha nel frattempo preso in leasing un velivolo Airbus A340 dalla HiFly.\nLa Boeing ha subito replicato che sarebbe stata una questione di pochi giorni. Il portavoce della Norwegian Lasse Sandaker-Nielsen ha tuttavia dichiarato alla Reuters che \"il livello di affidabilit\u00e0 di questo velivolo \u00e8 semplicemente inaccettabile, i nostri passeggeri non tollerano questo tipo di prestazioni\" (\"The aircraft's reliability is simply not acceptable, our passengers cannot live with this kind of performance\").\nIl 6 ottobre 2021, la compagnia australiana Qantas ha effettuato un volo diretto da Buenos Aires a Darwin, nel Territorio del Nord dell'Australia, percorrendo 15.020 km in 17 ore e 25 minuti per il rimpatrio di 107 cittadini australiani rimasti bloccati in Argentina a causa del Covid.\nIncidenti.\nIl 7 gennaio 2013, all'aeroporto di Boston, un Boeing 787 Dreamliner della Japan Airlines, per cause sconosciute, ha avuto una perdita di carburante che ne ha impedito il decollo.\nIl 15 gennaio 2013 un Boeing 787 Dreamliner della compagnia All Nippon Airways \u00e8 stato costretto a un atterraggio di emergenza a Takamatsu, nel Giappone occidentale. La compagnia ha riferito che gli strumenti hanno segnalato al comandante la presenza di fumo in un compartimento contenente una batteria. L'evento non ha causato conseguenze alle 137 persone a bordo fra passeggeri e componenti dell'equipaggio.\nIl 19 settembre 2013, a circa 800\u00a0km a ovest di Anchorage (Alaska/USA), un 787-8 della Compagna United Airlines, in volo da Denver a Tokyo \u00e8 stato costretto ad un atterraggio di emergenza per un guasto ai flap. L'aereo si \u00e8 quindi avvicinato all'aeroporto Internazionale di Anchorage-Ted Stevens ed \u00e8 atterrato a 351\u00a0km/h, superiore di circa 50\u00a0km/h rispetto alla velocit\u00e0 abituale, per l'impossibilit\u00e0 di regolare i flap nella configurazione di atterraggio.\nIl 10 agosto 2019, il 787-8 registrazione LY-LND appartenente alla compagnia Norwegian e diretto a Los Angeles, poco dopo il decollo da Roma Fiumicino avvenuto alle 16:27, subisce un'avaria ad uno dei due Rolls-Royce Trent-1000, ed \u00e8 costretto a rientrare a Roma Fiumicino dove atterra sulla pista 16. Incolumi i 298 passeggeri e i 12 membri dell'equipaggio a bordo. Il guasto al motore ha comportato la caduta di detriti metallici, alcuni incandescenti, nell'area del Comune di Fiumicino, con danni fortunatamente limitati a case e auto in sosta.\nDall'entrata in servizio al 10 agosto 2019, sono stati segnalati 195 tra inconvenienti e incidenti a carico di questo aeromobile della Boeing.\nVersioni.\nNel 2004, al momento del lancio del programma, Boeing prevedeva di offrire quattro varianti passeggeri per il 787; al 2016 tre di queste sono state effettivamente realizzate o sono in via di sviluppo. Il 787-8 \u00e8 stata la prima variante prodotta, per poi essere seguito nel 2014 dal 787-9, mentre il 787-10 sar\u00e0 messo in linea in futuro. Un modello a corto raggio, il 787-3, era stato previsto, ma poi lo sviluppo \u00e8 stato annullato. L'ICAO riconosce il 787-8 e 787-9 con le denominazioni \"B788\" e \"B789\", rispettivamente.\n787-8.\nIl 787-8 \u00e8 il modello base della famiglia B787, con una lunghezza di 57\u00a0m, un'apertura alare di 60 m e un'autonomia tra 14.200 e 15.200\u00a0km a seconda della configurazione dei posti. La configurazione standard del 787-8 \u00e8 di 210 posti distribuiti su tre classi di viaggio (o 250 passeggeri in due classi). Questa variante \u00e8 stata la prima della famiglia del B787 ad entrare in servizio nel 2011. Boeing ha l'obiettivo con il B787-8 di sostituire il B767-200ER e B767-300ER, cos\u00ec come l'espansione in nuovi mercati di voli non-stop, dove gli aerei pi\u00f9 grandi non sarebbero economicamente sostenibili. Rispetto al totale di ordinazioni ricevute fino al 2019 la versione -8 rappresenta un terzo degli ordini del Boeing 787 Dreamliner. Il diretto concorrente della versione -8 sarebbe stato un modello equivalente della famiglia Airbus A350 XWB-800, che per\u00f2 non fu mai realizzato per la scarsa richiesta da parte delle compagnie e per evitare che sottraesse ordini ai nuovi modelli di Airbus A330neo.\n787-9.\nIl 787-9 \u00e8 la prima variante del Boeing 787 Dreamliner con la fusoliera allungata; con una configurazione da 250/290 posti in tre/due classi ha un'autonomia tra 14.800 e 15.750\u00a0km. Questa variante differisce dal B787-8 per vari aspetti, tra cui il rafforzamento strutturale conseguente all'allungamento della fusoliera, una maggiore capacit\u00e0 di carburante, un maggiore massimo peso al decollo (MTOW), ma conserva la stessa apertura alare del B787-8. \nSul totale di ordinazioni ricevute fino al 2019 la versione -9 rappresenta la met\u00e0 degli ordini del 787 Dreamliner. Il primo esemplare di Boeing 787-9 \u00e8 stato consegnato il 30 giugno 2014 alla compagnia Air New Zealand con marche ZK-NZE e serial number 36231\nCon il B787-9, Boeing intende competere con la variante -200 dell'Airbus A330 e sostituire i propri B767-400ER. Come il B787-8, esso potr\u00e0 aprire nuove rotte non-stop, trasportando pi\u00f9 carico e meno passeggeri in modo pi\u00f9 efficiente rispetto al B777-200ER o agli A340-300/500. Il suo diretto concorrente di casa Airbus sarebbe stato l'A350-800 che per\u00f2 non fu mai costruito per scarsa domanda e per non sottrarre ordini ai nuovi modelli di Airbus A330neo.\n787-10.\nIl 18 giugno 2013 Boeing ha annunciato a Le Bourget, dove si \u00e8 svolto il Paris Air Show 2013, il lancio della terza versione del Dreamliner, il 787-10. Gli impegni per 102 aerei da cinque clienti in tutta Europa, Asia e Nord America, in particolare GECAS 10 B787-10, Singapore Airlines 30 B787-10 (contratto gi\u00e0 firmato), ALC 30 B787-10 pi\u00f9 3 B787-9, United Airlines 20 B787-10 (10 ordini convertiti da B-787-9 e 10 ordini nuovi con contratto gi\u00e0 firmato), British Airways 12 B787-10, garantiscono una solida base per sostenere lo sviluppo e la produzione della nuova versione.\nIl 30 maggio 2013, Singapore Airlines divenne il cliente di lancio del modello, affermando che avrebbe ordinato 30 esemplari di 787-10 da consegnarsi tra il 2018 e il 2019. Il 18 giugno 2013, Boeing ha lanciato ufficialmente il 787-10 al Paris Air Show, con ordini e impegni per 102 aerei da parte di Air Lease Corporation (30), Singapore Airlines (30), United Airlines (20), British Airways (12) e GE Capital Aviation Services (10).\nIl 787-10 \u00e8 lungo 68.30 m., pu\u00f2 trasportare 330 passeggeri in una configurazione a due classi e pu\u00f2 volare per 11.910 chilometri. Il -10 \u00e8 inoltre pensato per competere con l'A350-900 e di offrire vantaggi economici rispetto all'Airbus su rotte pi\u00f9 brevi.\nIl raggio d\u2019azione del 787-10 infatti, nonostante sia 3000\u00a0km inferiore a quello dell\u2019A350-900, consente comunque di coprire il 90% delle rotte percorse da aerei widebody rendendo tale modello un\u2019alternativa sia all\u2019A350-900, in quanto ottimizza maggiormente il consumo di carburante per gran parte delle rotte, sia a modelli pi\u00f9 vecchi come il Boeing 777-200 e gli Airbus A330 e A340., in quanto offre la medesima capacit\u00e0 ma con una riduzione dei costi dal 20% al 40%. Boeing ha completato la progettazione dettagliata del -10 il 2 dicembre 2015 ed ha iniziato il montaggio nel 2016. Il roll-out del primo prototipo (immatricolato N528ZC) \u00e8 avvenuto allo stabilimento di Charleston SC il 17 febbraio 2017. La prima consegna \u00e8 prevista nel 2018.\nAltre varianti.\n787-3.\nVersione cancellata il 13 dicembre 2010, ancora prima di partire, il 787-3 doveva essere una variante da 290/330 posti (in tre/due classi) di corto-raggio del Boeing 787 Dreamliner destinata ai voli ad alta densit\u00e0, con un'autonomia tra 4.650 e 5.650\u00a0km a pieno carico. Era stato progettato per sostituire l'Airbus A300/A310 e il B757-300/B767-200 su rotte regionali tra aeroporti con spazi tra i \"gate\" limitati.\nDoveva usare la stessa fusoliera del B787-8, anche se con alcune zone della fusoliera rafforzate per resistere a cicli pi\u00f9 elevati. L'ala era derivata da quella del B787-8, con Blended Winglets inglobate, in sostituzione delle Raked Wingtips. La modifica implicava la riduzione dell'apertura alare di circa 7,6\u00a0m, consentendo al B787-3 di adattarsi meglio ai piccoli gates riservati ai voli interni, in particolare in Giappone. Il B787-3 era stato ordinato in un totale di 43 esemplari dalla All Nippon Airways (30) e dalla Japan Airlines (13); in seguito (maggio 2009) la JAL ha cancellato il suo ordine in favore del B787-8 e la ANA ha ridotto il suo ordine a 28 aerei trasferendo l'ordine per altri 2 B787-8, nel dicembre 2009 la ANA ha cancellato l'ordine di 28 aerei in favore di altrettanti B787-8.\nData la mancanza ordini da parte di compagnie aeree per il B787-3, il 13 dicembre 2010 la Boeing ha deciso di cancellare il progetto. Il B787-3 non avrebbe avuto un diretto concorrente sviluppato dall'Airbus.\nUlteriori proposte.\nAnche se non vi \u00e8 ancora nessuna data precisa, Boeing prevede di produrre, possibilmente entro il 2023, una versione cargo del Boeing 787 Dreamliner. Boeing ha considerato anche una variante del Boeing 787 Dreamliner da proporre come sostituto per il B747 presidenziale (VC-25); tuttavia ci\u00f2 sarebbe stato improbabile in quanto la United States Air Force utilizza tradizionalmente per questo scopo modelli di aereo con diversi anni di servizio.\nUtilizzatori.\nAl gennaio 2022, dei esemplari consegnati, 973 sono operativi.\nCivili.\nGli utilizzatori principali sono:\nMilitari.\nGli utilizzatori sono:\nVoci correlate.\nAerei comparabili per ruolo, configurazione ed epoca\nAltro\nSviluppo correlato"}
{"id": "565321", "revid": "7077", "url": "https://it.wikipedia.org/wiki?curid=565321", "title": "Ispettore Capo", "text": ""}
{"id": "565323", "revid": "173469", "url": "https://it.wikipedia.org/wiki?curid=565323", "title": "Maria Antonietta d'Asburgo Lorena", "text": ""}
{"id": "565324", "revid": "1442080", "url": "https://it.wikipedia.org/wiki?curid=565324", "title": "Stdlib.h", "text": "stdlib.h (STanDard LIBrary, libreria standard) \u00e8 l'header file che, all'interno della libreria standard del C, dichiara funzioni e costanti di utilit\u00e0 generale: allocazione della memoria, controllo dei processi, e altre funzioni generali comprendenti anche i tipi di dato. \u00c8 compatibile con il C++ ed \u00e8 noto in quell'ambito con il nome codice_1.\nFunzioni.\nLe funzioni di codice_2 possono essere classificate nelle seguenti categorie: conversione tra tipi, gestione della memoria, controllo dei processi, ricerca ed ordinamento, matematica semplice.\nCostanti.\nLe costanti definite in codice_2 includono:\nTipi di dato.\nI tipi di dato definiti in codice_2 sono:"}
{"id": "565328", "revid": "7077", "url": "https://it.wikipedia.org/wiki?curid=565328", "title": "Maggior Generale", "text": ""}
{"id": "565330", "revid": "921202", "url": "https://it.wikipedia.org/wiki?curid=565330", "title": "Sei forte, maestro", "text": "Sei forte, maestro \u00e8 una serie televisiva italiana prodotta nel 1998 e trasmessa in prima visione da Canale 5 e Rete 4 dal 2000 al 2001.\nTrama.\nPrima stagione.\nEmilio, un giovane maestro elementare milanese, ritorna a Terni, sua citt\u00e0 natale, per coprire una supplenza nella scuola paritaria in cui \u00e8 direttore il suo vecchio amico Giulio. Con l'occasione ritorna ad abitare a casa assieme al padre Vittorio e alla nuova compagna di quest'ultimo, Lucina. Emilio lega subito con i suoi nuovi colleghi e soprattutto con gli alunni, e cerca sempre di aiutarli nei loro piccoli e grandi problemi, sia a scuola sia nel privato. In seguito Emilio sar\u00e0 raggiunto dalla figlia adolescente Sabrina, la quale ha deciso di vivere con il padre dopo la separazione dei suoi genitori, con la quale dovr\u00e0 instaurare un rapporto; ritrover\u00e0 inoltre Claudia, un'aspirante attrice con la quale ha avuto in passato una \"liaison\", e che di nuovo lo trasciner\u00e0 in un rapporto turbolento. A dargli una mano c'\u00e8 Barbara, collega a scuola e vicina di casa, oltre che storica fidanzata di Giulio, al cui fascino per\u00f2 Emilio non resta indifferente.\nTra piccole grandi avventure Emilio e Barbara si innamorano, ma a causa della presenza dei rispettivi fidanzati si negano l'un l'altro il proprio amore; le cose si complicano quando Giulio chiede a Barbara di sposarlo, e lei, pur titubante, accetta. Intanto Claudia, grazie alle macchinazioni di Emilio e Sabrina, riesce a diventare un'attrice, cosa che per\u00f2 la porter\u00e0 a trasferirsi a Roma. La ragazza capir\u00e0 che Emilio \u00e8 innamorato di Barbara e decider\u00e0 dunque di separarsene definitivamente.\nArriva il giorno del matrimonio di Barbara e Giulio, che \u00e8 anche l'ultimo della supplenza di Emilio. Giulio, ubriaco, rivela a Emilio di aver capito che lui e la sua futura moglie si amano, pertanto il maestro decide di non partecipare al matrimonio e di tornare subito a Milano. Quando Barbara lo scopre rimane sconvolta, e finalmente comprende i suoi veri sentimenti. Con l'aiuto di Lucina, Sabrina e Vittorio, Barbara raggiunge Emilio e gli rivela il suo amore.\nSeconda stagione.\nEmilio ottiene una nuova supplenza nella stessa scuola, e pu\u00f2 quindi vivere serenamente la sua storia con Barbara. Improvvisamente torna per\u00f2 Claudia, che \u00e8 incinta del figlio di Emilio: quando Barbara lo scopre, immediatamente lo lascia. Claudia d\u00e0 alla luce Alessio, ma decide di lasciarlo a Emilio per dedicarsi alla carriera di attrice; Barbara, intanto, si avvicina all'affascinante insegnante di educazione fisica Rocco.\nL'anno scolastico va avanti tra problemi e gioie dei protagonisti e degli alunni: sono proprio i bambini a escogitare un piano per far riavvicinare Emilio e Barbara, che dopo molte sofferenze decideranno di rimettersi insieme e di sposarsi."}
{"id": "565334", "revid": "767487", "url": "https://it.wikipedia.org/wiki?curid=565334", "title": "Above &amp; Beyond", "text": "Above &amp; Beyond \u00e8 un gruppo musicale che produce musica elettronica, nello specifico trance, nato nel 2000 e composto dai tre DJ e compositori Jono Grant, Tony McGuinness e Paavo Sijam\u00e4ki. \nIl gruppo, originario di Londra, \u00e8 proprietario delle etichette discografiche londinesi Anjunabeats e Anjunadeep.\nIl trio \u00e8 sempre stato presente nella Top 100 DJ Mag, con il 4\u00ba posto del 2008 e del 2009 come piazzamento pi\u00f9 alto.\nHanno condotto un show settimanale, chiamato Trance Around the World fino al 2012, sostituito adesso da Group Therapy Radio.\nFormazione.\nJono Grant e Paavo Siljam\u00e4ki si incontrarono alla Universit\u00e0 di Westminster e nell'estate del 1999 crearono l'etichetta Anjunabeats e producendo l'album \"Anjunabeats Volume 1\". Il gruppo Above &amp; Beyond venne creato nel 2000 quando il produttore Tony McGuinness invit\u00f2 Grant e Siljam\u00e4ki a completare un remix della traccia \"Home\" di Chakra.\nL'ispirazione per il nome Above &amp; Beyond arriv\u00f2 da una web page appartenente ad un formatore motivazionale statunitense che, per coincidenza, si chiamava Jono Grant. Jono aveva attaccato alla sua parete un suo poster e lo slogan usato dal trainer motivazionale era Above &amp; Beyond. Sebbene il gruppo fosse relativamente sconosciuto all'epoca, il loro remix di Chakra fu scelto da Rob Searle e Tilt per essere messo sul lato A, dopo il pezzo suonato da Pete Tong, raggiunse il primo posto nella classifica del Regno Unito.\nPrime produzioni.\nGrazie all'interesse di varie etichette trance vennero creati altri remix, tra cui \"Ordinary World\" di Aurora, \"Everytime You Need Me\" di Fragma, \"The Sound of Goodbye\" di Armin van Buuren e \"In the City\" di Adamski. come uno dei gruppi leader inglesi di remix trance.\nIl remix del singolo di Madonna \"What It Feels Like for a Girl\" fu utilizzato da Madonna stessa per creare il video musicale della canzone. Successivamente i Above &amp; Beyond remixarono gruppi come i Delerium, Three Drives, J-pop e Ayumi Hamasaki.\nIl gruppo cominci\u00f2 presto a collaborare con altri artisti, facendo nascere un nuovo progetto di produzione chiamato OceanLab (Above &amp; Beyond con Justine Suissa) e collaborazioni con Andy Moor e i cantanti Carrie Skipper, Ashley Tomberlin, Zo\u00eb Johnston e Richard Bedford.\nSuccessivamente nel 2003 remixarono \"Loneliness\" di Tomcraft, \"As the Rush Comes\" di Motorcycle, \"Everytime\" di Britney Spears, \"Sand In My Shoes\" di Dido e \"Silence\" dei Delerium.\nProduzioni successive.\nSuccessivamente venne pubblicato il singolo \"No One On Earth\", con la voce di Zo\u00eb Johnston, votato come \"Tune of The Year 2004\" in A State of Trance, il programma radiofonico di Armin van Buuren.\nAll'inizio del 2006 la band pubblic\u00f2 il loro album di debutto, \"Tri-State\". La rivista inglese DJ Mag diede all'album 5 stelle, dicendo:\nI singoli estratti dall'album includono \"Air For Life\" (con Andy Moor) che vinse il premio \"Best Underground Dance Track\" nel 2006 alla Winter Music Conference (WMC) di Miami e fu \"Tune of the Year\" per il 2005, secondo le votazioni degli ascoltatori dello show radiofonico di Armin Van Buurens. Il brano \"Alone Tonight\" (con Richard Bedford) fu nominato come miglior brano progressive house/trance al 22\u00b0 International Dance Music Awards del 2007 tenutosi al WMC di Miami, raggiunse il quarto posto nella classifica nazionale dei singoli in Finlandia e il quinto posto nella UK Dance Chart. La band suon\u00f2 il brano nel 2005 al Global Gathering broadcast dal vivo su Radio One nel Regno Unito. Il loro singolo \"Can't Sleep\" fu inserito nell'episodio 280 della trasmissione \"A State of Trance\" e raggiunse il terzo posto tra le migliori 20 canzoni del 2006 secondo i fan della trasmissione.\n\"Good For Me\" (con Zo\u00eb Johnston) fu votata Tune of the Year nel 2006 e nel 2008 Above &amp; Beyond vinsero il Best Underground Dance Track agli IDMA Awards alla WMC con il loro singolo \"Home\".\nCarriera da DJ.\nNel 2002 il team cominci\u00f2 la carriera come DJ a Tokyo, di fronte a 8.000 persone, su un manifesto insieme a Ferry Corsten e DJ Ti\u00ebsto. Contano apparizioni nei maggiori festival e club trance tra cui \"Creamfields\" e \"Godskitchen\" in Inghilterra e \"Amnesia\" a Ibiza.\nIl loro debutto live al Passion nel 2004 e, quello stesso anno, vinsero il BBC Radio 1 Essential Mix.\nOccuparono il quarto posto della classifica dei migliori 100 DJ di DJ Mag dal 2008 al 2009, partendo dal 39\u00b0 del 2004. Nel 2017 nella classifica sono al ventisettesimo posto.\nDiscografia.\nIl primo album degli Above &amp; Beyond fu \"Tri-State\" e usc\u00ec nel marzo 2006, contemporaneamente al singolo \"Alone Tonight\". In questo album sono presenti collaborazioni con Zo\u00eb Johnston, Richard Bedford e Andy Moor, noto per il suo lavoro con Tilt e come met\u00e0 di Leama &amp; Moor. Il primo singolo, \"Air for Life\", usc\u00ec nel luglio 2006. Nel luglio 2008 usc\u00ec l'album \"Sirens of the Sea\" sotto il nome artistico di OceanLab, uno dei progetti del gruppo.\nIl 14 ottobre 2014 annunciano il loro terzo album studio \"We Are All We Need\", rilasciato poi il 19 gennaio 2015.\nSingoli.\nAbove &amp; Beyond\nAbove &amp; Beyond presents OceanLab\nAnjunabeats\nAbove &amp; Beyond presents Tranquility Base\nDirt Devils\nFree State\nRollerball\nTongue Of God\nZed-X\nRemix.\nAbove &amp; Beyond\nDirt Devils\nFree State"}
{"id": "565335", "revid": "7077", "url": "https://it.wikipedia.org/wiki?curid=565335", "title": "Maresciallo Capo", "text": ""}
{"id": "565339", "revid": "2083832", "url": "https://it.wikipedia.org/wiki?curid=565339", "title": "Liudmila Radchenko", "text": "Biografia.\nDiplomata in design della moda (a Omsk nel 1999), nel 1997 \u00e8 stata eletta \"Miss Fascino\" al concorso nazionale \"Miss Russia\". Ha avuto esperienze televisive a Mosca e a San Pietroburgo.\nDopo il suo arrivo in Italia, inizia la sua carriera italiana con una telepromozione durante la trasmissione televisiva \"Paperissima\". In seguito, nel 2001, \u00e8 ballerina a \"La sai l'ultima?\" e, l'anno seguente, a \"Passaparola\", quiz condotto da Gerry Scotti, come \"letterina\".\nNel 2003 conduce uno spazio di \"Spicy Tg\" su Antennatre. Continua nel frattempo a sfilare come modella, e nel 2004 \u00e8 la protagonista del calendario della rivista \"Fox\". Nel 2005 partecipa al reality show \"La talpa\" dove viene eliminata durante la semifinale.\nNell'estate del 2006, \u00e8 protagonista di \"On the Road\" a Miami, programma in onda su Italia 1. L'anno successivo conduce \"Tuning and fanatics\", trasmissione in onda su Sky. Partecipa inoltre al reality show \"Reality Game\" su Sky Vivo.\nScelta da Fapim, azienda produttrice di serramenti, per il calendario 2008, ha posato per Luca Cattoretti, interpretando le pose erotiche pi\u00f9 celebri della storia del cinema internazionale e lavora su All Music al programma di moda \"Modeland\" condotto da Jonathan Kashanian.\nCome attrice recita nel film TV \"Il viaggio\" (2005) e partecipa a due episodi della serie TV \"R.I.S. - Delitti imperfetti\", oltre a partecipare in piccoli ruoli come comparsa in altre produzioni italiane. Nel 2008 prende parte al film \"A Light of Passion\".\nNel 2007 riprende a dedicarsi alla pittura, passione che gi\u00e0 nell'adolescenza aveva coltivato frequentando corsi d'arte. Dopo alcune mostre collettive e qualche personale, vi si dedica completamente. Da un viaggio di studio a New York nascono una serie di collezioni che saranno poi esposte in gallerie, eventi e mostre d'arte, in uno stile che si rif\u00e0 alla pop art di Andy Warhol. Nel 2009 inaugura all'Astoria di Milano un'esposizione intitolata \"New York Underground\" e a dicembre ad Amsterdam \"Amsterdam temptation\" Nel 2010 realizza una mucca gigante per la \u201cCow Parade 2010\u201d, e partecipa a un'installazione alla Triennale di Milano ed espone in una personale al Museo di Arte Contemporanea di Lucca.\nQualche mese dopo la sua esposizione al Teatro alla Scala viene selezionata al concorso di pittura Gemlucart di Monaco, dove ha inizio la sua collaborazione con l'Opera Gallery, una delle undici gallerie omonime presenti nel mondo.\nA dicembre 2010 nelle librerie di Feltrinelli esce il suo primo catalogo: \"Power pop\", edito da Skira. Nel febbraio del 2011, la provincia di Milano supporta una personale di Ludmilla presso la Casa delle Culture del Mondo. Nel maggio del 2011 una galleria di New York presenta Ludmilla al festival \"Eating Art\" e le sue opere vengono esposte alla galleria Crown Fine Art a SoHo. Dal 2011 \u00e8 presente all'evento Milan Design Week. Ha un suo studio a Milano sulla pittura pop art.\nVita privata.\nIl 19 luglio 2013 si \u00e8 sposata con la \"iena\" Matteo Viviani, con cui ha una relazione dal 2008. La coppia ha due figli, Eva nata nel 2012, e Nikita nato il 25 maggio 2017."}
{"id": "565340", "revid": "599013", "url": "https://it.wikipedia.org/wiki?curid=565340", "title": "Tig", "text": ""}
{"id": "565349", "revid": "7077", "url": "https://it.wikipedia.org/wiki?curid=565349", "title": "Primo Aviere Capo", "text": ""}
{"id": "565354", "revid": "7077", "url": "https://it.wikipedia.org/wiki?curid=565354", "title": "Primo Capitano", "text": ""}
{"id": "565358", "revid": "1272592", "url": "https://it.wikipedia.org/wiki?curid=565358", "title": "Confraternite e Compagnie al Palio di Asti", "text": "Le confraternite e le compagnie di Asti, si affacciarono sulla scena cittadina nel XVII secolo, ed ebbero grande importanza sociale fino alla fine del XIX secolo.\nA loro, oltre all'opera di carit\u00e0 e volontariato per la comunit\u00e0, va anche il merito di aver ampliato e rinnovato le celebrazioni per le feste di san Secondo e della corsa del Palio, trasformando quest'ultima, da corsa elitaria per nobili e borghesi a momento di aggregazione collettiva dell'intera popolazione.\nNotizie storiche.\nLe confraternite sono associazioni volontarie laiche, che si sono diffuse in periodo medievale. Sono state utilizzate principalmente dagli ordini predicatori e mendicanti (francescani e domenicani), come inquadramento delle popolazioni contadine, attraverso grandi movimenti penitenziali di massa.\nLe compagnie parrocchiali, invece, sorgono principalmente dopo il Concilio di Trento (1545/1563), sollecitate dall'attivit\u00e0 predicatrice e missionaria degli ordini religiosi.\nIn un primo tempo le confraternite erano miste, ma in seguito le donne costituirono delle loro associazioni completamente autonome, denominate \"umiliate\". Le confraternite possiedono solitamente una sede autonoma, mentre la compagnia \u00e8 collocata presso uno degli altari della chiesa parrocchiale. La divisa di ogni confraternita \u00e8 caratterizzata da un colore distintivo che indossano tutti i confratelli a simboleggiare l'uguaglianza tra gli iscritti.\nNelle cerimonie religiose, i \"penitenti\" portano un saio di tela detto \"sacco\", sormontato da un cappuccio, che in alcuni casi scende fino a coprire completamente il viso, lasciando solo i fori per gli occhi.\nLe confraternite sono governate da funzionari. le cariche principali sono il priore ed il vice-priore, coadiuvati dai consiglieri, ,che nel caso astigiano variavano da quattro a non pi\u00f9 di dodici.\nLe confraternite ed il Palio.\nLe prime a partecipare alla corsa del Palio furono le Confraternite della Santissima Annunziata e di San Michele, nel 1640 e 1644.\nLe confraternite codificarono una serie di rituali e consuetudini di origine antica per regolamentare i festeggiamenti per il santo patrono e la corsa del Palio. Ci \u00e8 noto infatti, dai documenti della Confraternita della SS.Trinit\u00e0, che si assoldavano tamburini e trombettieri per le cerimonie della presentazione dei cavalli (\"segnatura\") e si acquistavano notevoli quantit\u00e0 di \"bindello\" (passamaneria) con i colori della Confraternita da distribuire ai confratelli durante la festa. Il giorno della corsa i confratelli, agghindati con le livree ed i colori di appartenenza, scortavano il cavallo ed il \"paggio\", che indossava la gavardina con i colori ufficiali della confraternita, alla partenza.\nIn caso di vittoria, la schiera dei confratelli iniziava il \"giro della vittoria\", un corteo dei vincitori per le vie, che visitava i luoghi del potere cittadino e le sedi dei sodalizi amici. Avveniva poi il ringraziamento a san Secondo e al termine del giro, la consacrazione del palio nella chiesa del sodalizio.\nLe grandi celebrazioni avvenivano una settimana dopo.\nLa chiesa della confraternita, pavesata a festa, accoglieva il corteo con in testa il paggio vincitore. La messa solenne era officiata dalle massime autorit\u00e0 ecclesiastiche e durante l'offertorio, il paggio consegnava il palio al priore, che lo poneva sull'altare maggiore tra le acclamazioni dei confratelli. Alla sera, avveniva una festa conclusiva notturna, con luminarie e fuochi artificiali nel territorio della Confraternita ed i confratelli nobili, aprivano i loro palazzi per balli e rinfreschi.\nArciconfraternita di San Michele.\nLa pi\u00f9 antica della citt\u00e0, costituita dai battuti bianchi nel 1606, nel rione Santa Caterina, ma trasferitasi nel rione San Martino per gestire l'importante ospedale di San Giuliano dei Pellegrini. La chiesa, presente tuttora sulla piazza San Martino, venne riedificata nel 1744.L'Incisa ci dice che la Confraternita, aveva il diritto di sfilare per ultima nelle processioni e sepolture, segno distintivo della sua vetustit\u00e0. Vinse la corsa del Palio otto volte. Era celebre la sua rivalit\u00e0 con la Confraternita della Misericordia.\nConfraternita della Piccola Annunziata.\nSorta gi\u00e0 nel XIV secolo, (dice l'Incisa nel 1386) nel borgo Santa Maria Nuova, aveva una prima chiesa all'incrocio tra via Fontana e corso Alfieri, tra la chiesa di Sant'Agostino e la chiesa di Santa Maria Nuova. Era costituita dai battuti blu.\nIn questo periodo, narrano le cronache astesi, la confraternita annoverava nobili ed intellettuali dell'epoca molto vicini al governo orleanese, tra cui il poeta e commediografo Giovan Giorgio Alione, che scrisse ben due canti per detta confraternita.Nella prima met\u00e0 del Seicento, in seguito alle continue guerre che portarono quasi alla distruzione del Borgo di Santa Maria Nuova, la Confraternita si trasfer\u00ec all'interno della cinta muraria, costruendo una nuova chiesa sull'attuale piazza Medici, dirimpetto alla torre dell'Orologio nel Rione San Secondo.\nLa nuova chiesa, denominata \"Piccola Annunziata\" per la presenza in citt\u00e0 di un'altra chiesa con la stessa denominazione, era a pianta ottagonale, come dimostrano alcune fotografie di inizio Novecento e fu abbattuta per costruire al suo posto l'attuale fontana dell'Acquedotto (1908).\nI redditi e gli arredi furono impiegati per la costruzione della chiesa della parrocchia del borgo Tanaro.\nCon pi\u00f9 di quaranta vittorie \u00e8 il sodalizio che vanta pi\u00f9 successi al palio.\nConfraternita della Trinit\u00e0.\nLa confraternita dei \"battuti rossi\" \u00e8 l'unica ancora esistente e funzionante. Alla confraternita, nata prima del 1570, appartiene la chiesa sorta a lato dell'ospedale dei Pellegrini di S.Evasio, ed \u00e8 situata in via Cavour, nel rione San Paolo, a pochi metri da dove la leggenda narra che sia nato Evasio, il primo vescovo della citt\u00e0.\nIn origine, la zona era denominata contrada di San Quirico; il torrente Borbore era nelle immediate vicinanze, al punto tale che vicino alla chiesa esisteva un ponte.\nLa prima partecipazione documentata al Palio risale al 1648. Le vittorie sono otto.\nL'ex voto del 1677.\nLa Confraternita conserva un dipinto di anonimo pittore seicentesco, (probabilmente Pietro Laveglia), che lo fece realizzare al termine della corsa del Palio alla lunga dell'anno 1677 esposto nella chiesa della Confraternita, tutti gli anni nel periodo del Palio. Esso riporta la scritta \u201cex voto\u201d, per la grazia ottenuta per la vittoria e per le modalit\u00e0 ad essa relative.\nDopo la mossa il cavallo della Trinit\u00e0 disarciona quasi subito il suo fantino, e bench\u00e9 scosso prende il comando della gara mantenendola fino al termine.All'epoca per\u00f2, gli Statuti del Palio recitano che per aver diritto al drappo il paggio giunto primo al traguardo doveva toccare il drappo stesso con un colpo del suo frustino, cosa che fece il secondo arrivato, il paggio del conte Capra. Ma il messo Giovanni Malone, probabilmente simpatizzante (o addirittura confratello) della Trinit\u00e0, afferra l'asta del Palio e mentre il cavallo scosso giunge al traguardo, lo tocca sulla groppa. Scoppiano immediatamente le contestazioni, sia i confratelli della Trinit\u00e0 che i sostenitori del conte Capra pretendono la vittoria: la situazione mette in grave difficolt\u00e0 i giudici di gara, che assegnano il Palio alla Trinit\u00e0, il cui cavallo comunque era giunto primo al traguardo. Sentenza che far\u00e0 giurisprudenza nel regolamento della corsa, perch\u00e9 per la prima volta enuncia la regola, ancora oggi in vigore, di \"...stare del solo cavallo la vittoria\".\nIl quadro a tutt'oggi costituisce la pi\u00f9 antica testimonianza iconografica della corsa e del suo percorso, inquadrata nel contesto della citt\u00e0 e del territorio circostante. Come in una striscia fumettistica, i cavalli partecipanti alla corsa sono ritratti in quattro sequenze:\nConfraternita della Misericordia.\nI confratelli della Misericordia, o \"battuti neri\", nacquero nel 1572, secondo Maurice Agulhon, i \"neri\" sono sorti pi\u00f9 tardi rispetto ai \"bianchi\", a causa di una scissione dei confratelli dei ceti aristocratici, che mal sopportava l'aprirsi delle iscrizioni alle classi pi\u00f9 umili.\nI neri di Asti utilizzarono in principio la chiesa di San Sisto, ed in seguito la Confraternita costru\u00ec la chiesa di San Giovanni decollato o della Misericordia (1598), nel Rione Cattedrale tra via U.Rossi e via Carducci. L'edificio dopo il 1914 ha subito notevoli trasformazioni diventando locazione abitativa.\nCompito della Confraternita era quello di assistere i condannati a morte, i carcerati e le partorienti povere. Infatti amministrava l'opera pia Milliavacca (ora palazzo Mazzola) ed il collegio delle Orfane nei pressi della cattedrale.\nAlla Confraternita maschile, si aggiunse quella femminile delle umiliate con sacco grigio e croce e cordone nero, sotto la protezione di Santa Elisabetta regina d'Ungheria, contessa di Turingia, figlia del re Andrea d'Ungheria, che rimasta vedova, si fece terziaria francescana.\nLa confraternita ha partecipato spesso nel Settecento alla Corsa del Palio, vincendone cinque edizioni.\nConfraternita di Viatosto.\nNata nel Seicento, aveva sede nella chiesa del borgo Viatosto, ad alcuni chilometri dal centro cittadino.\nL'abito della Confraternita era un saio bianco con bindello blu.\nEra di reddito modesto a causa della totale estrazione rurale degli affiliati. Per le processioni ad Asti i confratelli si radunavano presso la chiesa di Dio nel borgo di San Marco (l'attuale rione Santa Caterina), e dopo l'abbattimento di questa, presso la chiesa di San Giovanni, vicino alla cattedrale. La Confraternita vinse due edizioni del Palio\nConfraternita di San Rocco.\nLa Confraternita di San Rocco, dei \"battuti verdi\", aveva la sua primitiva sede nella collegiata di San Secondo, in particolare nella cappella detta del SS.Rosario e della Madonnina; nel 1637 si spost\u00f2 costruendo una piccola chiesa nella antica contrada dei filanti (borgo San Rocco). Ma essendo cresciuto il numero dei fedeli, i confratelli acquistarono alcuni stabili adiacenti e costruirono una nuova chiesa su disegno e progetto dell'ingegnere Carlo Giulio Quadri. L'edificio fu concluso intorno al 1720. La chiesa \u00e8 situata a sinistra della vecchia porta di San Martino, all'incrocio fra via Brofferio e via Grassi.\nVinse dodici volte la corsa del Palio.\nCompagnia di San Secondo.\nLa Compagnia di San Secondo aveva sede nella cappella dedicata al martire astigiano nella collegiata di Asti. Si dedicava alla festa ed al culto del santo patrono, interveniva economicamente nei restauri e nei lavori di manutenzione della chiesa. Infatti, dai documenti dell'archivio della collegiata, si legge che la Compagnia fece ridipingere le volte della chiesa nel 1779.All'interno della cappella barocca affrescata dal Golzio, sono conservati i Palii antichi e le bandiere seicentesche che raffigurano episodi della vita del santo patrono.\nLa Compagnia ha partecipato al Palio con il colore rosso listato di bianco vincendo quattro volte."}
{"id": "565359", "revid": "125621224", "url": "https://it.wikipedia.org/wiki?curid=565359", "title": "Sainte-Chapelle", "text": "La Sainte-Chapelle, detta anche Sainte-Chapelle du Palais, situata a Parigi, nell'\u00cele de la Cit\u00e9, \u00e8 uno dei pi\u00f9 importanti monumenti dell'architettura gotica.\nVenne costruita per volere di Luigi IX come cappella palatina del medievale palazzo dei re di Francia al fine di custodirvi la Corona di spine, un frammento della Vera Croce e diverse altre reliquie della Passione che il sovrano aveva acquisito a partire dal 1239. Nella cappella erano presenti gli archivi reali, i \"Tr\u00e9sor des Chartes.\"\nNell'autunno del 1241 sarebbero cominciati i primi lavori, seppur la data iniziale della costruzione \u00e8 ancora ignota, gli storici la catalogano non pi\u00f9 tardi del 1244, e conclusa tra la fine del 1248 e i primi mesi del 1249\n\u00c8 la prima di una serie di \"Saintes chapelles\" erette in Francia tra il XIII e il XVI secolo. Concepita come un vasto reliquiario quasi interamente vetrato, la Sainte-Chapelle parigina si distingue per l'eleganza e l'arditezza della propria architettura, che si manifesta attraverso una notevole altezza e la soppressione quasi totale della muratura al livello delle finestre della cappella superiore.\nSebbene edificata speditamente, in meno di sette anni, la cappella non ha mai mostrato difetti di costruzione n\u00e9 gli elementi decorativi sono stati trascurati.\nPer quest'ultimo aspetto si \u00e8 fatto particolare ricorso alla scultura, alla pittura e all'arte vetraria. \u00c8 per le immense vetrate istoriate che, ancora oggi, la Sainte-Chapelle si fa ammirare nonostante abbia perso la sua funzione originaria dopo essere stata spogliata delle sue reliquie durante la Rivoluzione francese.\nInsieme alla Conciergerie, la Sainte-Chapelle costituisce una delle vestigia del Palais de la Cit\u00e9, residenza dei sovrani di Francia dal X al XIV secolo, che si estendeva sul luogo in cui \u00e8 attualmente sito il Palazzo di giustizia.\nLa cappella \u00e8 gestita dal \"Centre des monuments nationaux\", che l'ha acquisita a titolo di donazione attraverso un \"arr\u00eat\u00e9\" del 2 aprile 2008.\nServito dalla stazione della metropolitana Cit\u00e9, il monumento ha accolto nel 2011 pi\u00f9 di 900000 visitatori, risultando il terzo pi\u00f9 visitato fra quelli gestiti dal \"Centre des monuments nationaux\" dopo Mont Saint-Michel e l'Arc de Triomphe.\nStoria.\nLa costruzione della cappella fu approvata nel 1241, venne iniziata nel 1246 e venne rapidamente portata a termine: infatti fu consacrata gi\u00e0 il 26 aprile 1279. La decisione della costruzione si deve al devotissimo re Luigi IX di Francia, che la volle come cappella del palazzo reale e reliquiario.\nLa Sainte-Chapelle fu infatti eretta per accogliere le importanti reliquie della corona di spine di Ges\u00f9. Infatti, il devoto re Luigi IX di Francia port\u00f2 la preziosa reliquia della Passione a Parigi nell'agosto del 1239, avuta dall'imperatore Latino di Costantinopoli, Baldovino II, come pegno per un ingente prestito in denaro. La corona di spine cost\u00f2 la somma di centotrentacinquemila lire tornesi. Per paragone, l'intera costruzione della Sainte-Chapelle cost\u00f2 quarantamila lire tornesi. Furono poi aggiunti un pezzo della Vera Croce e altre reliquie.\nIn tal modo la cappella, secondo il programma stabilito da re Luigi, divenne un prezioso reliquiario. Allo stesso tempo, rivela quali fossero le ambizioni politiche e culturali di Luigi: diventare il principale monarca dell'Occidente cristiano, quando il trono di Costantinopoli era occupato da un semplice Conte di Fiandra e il Sacro Romano Impero era in profonda crisi. Come l'imperatore poteva passare dall'interno dei suoi palazzi alla Hagia Sophia a Costantinopoli, cos\u00ec ora Luigi IX poteva accedere direttamente dal suo palazzo alla Sainte-Chapelle. Il re fu successivamente nominato santo dalla Chiesa cattolica e per questo \u00e8 anche chiamato Luigi il Santo.\nNella cappella vennero sistemati gli archivi reali, i \"Tr\u00e9sor des Chartes.\"\nNegli archivi relativi alla costruzione della cappella non \u00e8 menzionato nessun architetto. Tuttavia una tradizione risalente al XVI secolo indica il nome di Pierre de Montreuil, gi\u00e0 autore del nuovo coro della basilica di Saint-Denis, del completamento della facciata della cattedrale di Notre-Dame e che, morto nel 1267, ebbe una sepoltura, oggi non pi\u00f9 esistente, nella cappella della Vergine dell'abbazia di Saint-Germain-des-Pr\u00e9s a Parigi che egli avrebbe costruito.\nIn seguito il palazzo reale divenne sede del Parlamento di Parigi e distrutto da vari incendi e in seguito pi\u00f9 volte ricostruito e ristrutturato. La cappella perse dunque la sua originaria destinazione di cappella palatina. Fu comunque servita da un collegio di canonici sino al 1787.\nDurante la Rivoluzione francese la cappella fu sottratta al culto verso il 1790, svuotata del suo contenuto e destinata a fungere da sede del \"Club de la Sainte-Chapelle\", un'organizzazione politica costituita dai membri dell'Assemblea elettorale di Parigi. Nel 1797 fu adibita a deposito degli archivi del Palazzo di giustizia di Parigi e le finestre furono oscurate da enormi schedari. La loro bellezza fu cos\u00ec inavvertitamente salvata dai vandalismi che invece distrussero i banchi del coro, devastarono lo schermo protettivo del crocifisso, abbatterono la guglia e dispersero le reliquie. L'espansione degli uffici giudiziari minacci\u00f2 l'esistenza stessa dell'edificio. La sua conservazione, sotto la pressione dell'opinione pubblica, fu decisa nel 1836 e il suo lungo restauro, ebbe inizio l'anno successivo sotto la direzione di J. B. A. Lassus che progett\u00f2 l'attuale guglia. Nel frattempo, un anno prima del completamento dei lavori, nel 1862 fu inserita nella lista dei monumenti storici francesi in quanto edificio rappresentativo dello stile gotico radiante.\nOra la Sainte-Chapelle \u00e8 circondata dal Palazzo di Giustizia di Parigi, che perpetua una delle funzioni del palazzo reale, che ospitava anche il \"letto di giustizia\" dove importanti aristocratici peroravano le loro cause di fronte al re.\nAttualmente sconsacrata, costituisce spesso lo sfondo suggestivo per concerti e rassegne musicali, e le preziose reliquie oggi sono conservate nella Cattedrale di Notre-Dame.\nDescrizione.\nStruttura.\nL'edificio presenta una pianta rettangolare con abside poligonale e si sviluppa su due livelli. In basso, a pianterreno, si apre la \"Cappella inferiore\", che era destinata al popolo; e sopra, s'innalza la \"Cappella superiore\", destinata alla famiglia reale, a cui originariamente si accedeva solo con strette scale a chiocciola.\nEsterno.\nLa facciata \u00e8 orientata verso nord-ovest ed \u00e8 comune ad entrambe le cappelle. Particolarmente slanciata, presenta uno sporgente avancorpo, in cui si aprono un portico sormontato da una loggia, entrambi con un prospetto tripartito da archi a sesto acuto poggianti su pilastri e coperti con volte a crociera. Nel portico, che costituisce l'ingresso principale alla cappella inferiore, si apre un portale leggermente strombato sormontato da una lunetta raffigurante l'\"Incoronazione di Maria fra due angeli\"; sul trumeau che divide i due battenti, vi \u00e8 una statua della \"Madonna con il Bambino\". Analogo \u00e8 il portale della cappella superiore, sormontato da una lunetta con \"Cristo in trono fra i segni della Passione e santi\" e la statua della colonnina raffigurante \"Ges\u00f9 redentore\". L'architrave presenta una ricca scultura a rilievo con il \"Giudizio universale\". Nella parte superiore della facciata si aprono il grande rosone gotico-fiammeggiante del XV secolo e, nella cuspide triangolare, un rosone pi\u00f9 piccolo, affiancato da due guglie con base ottagonale.\nLe fiancate della cappella sono caratterizzate dalla presenza delle molteplici polifore su due livelli, alternate a contrafforti a pianta rettangolare, ciascuno dei quali \u00e8 sormontato da una guglia. Lungo il fianco destro, in corrispondenza della quarta campata, si apriva un secondo portale della cappella inferiore, del quale rimane il protiro. Prima dei restauri ottocenteschi, a ridosso della fiancata destra della chiesa vi era una scalinata che univa la corte alla loggia.\nPoco oltre la met\u00e0 della chiesa, sul tetto, si eleva la \"fl\u00e8che\", costruita nell'ottocento su progetto di Eug\u00e8ne Viollet-le-Duc in sostituzione dell'originale, demolita nel 1777.\nCappella inferiore.\nLa cappella inferiore \u00e8 alta meno di 7 metri e presenta una struttura a tre navate separate da esili colonnine con capitelli scolpiti. Le due navate laterali sono notevolmente pi\u00f9 strette rispetto a quella centrale e si congiungono intorno all'abside, andando a formare un deambulatorio eptagonale. L'area dell'abside, un tempo adibita a presbiterio, \u00e8 rialzata di alcuni gradini rispetto al resto della cappella e presenta al centro due semplici colonnine di sostegno alla struttura soprastante. Sulla sinistra, vi \u00e8 una statua marmorea dipinta di \"San Luigi IX\".\nIl ricco apparato pittorico, ampiamente restaurato nel corso dei lavori del XIX secolo, svolge principalmente il ruolo di decorazione dei vari elementi architettonici. Le volte, a crociera, sono su sfondo blu, con gigli dorati, richiamo allo stemma del re di Francia. Tale motivo \u00e8 presente anche in alcune strombature e su alcune semicolonne. Le pareti presentano due fasce decorative: quella inferiore \u00e8 costituita da archetti ogivali sorretti da colonnine, con la parete retrostante affresca; quella superiore, invece, consta in una finestra, nelle navate una lunetta e nel deambulatorio una bifora.\nCappella superiore.\nLa cappella superiore \u00e8 un esempio mirabile di grande eleganza e leggerezza, dove le finissime pareti, ridotte all'ossatura dei contrafforti, lasciano immensi squarci vuoti riempiti dallo straordinario ciclo delle preziose vetrate duecentesche, l'elemento pi\u00f9 famoso della cappella.\nLa sua struttura \u00e8 a navata unica di quattro campate con alte volte a crociera, terminante con un'abside eptagonale. In controfacciata, vi sono in basso tre arcate cieche decorate con affreschi, mentre quella centrale si apre sull'esterno con il portale; in alto, invece, sopra la stretta cantoria con balaustra ad archetti ogivali, si trova il rosone quattrocentesco.\nL'abside \u00e8 interamente occupata dal complesso apparato dell'altare-reliquiario, costruito nel 1267 ed in seguito ampliato. Questo si articola su due livelli sovrapposti, uniti da due scale a chiocciola. Il livello inferiore, al centro, ha una profonda abside poligonale, ove originariamente si trovava l'altare; quello superiore, invece, ospita un ciborio dalle forme slanciate, poggiante su quattro esili pilastri polistili e coronato da guglie, ideato per essere custodia e reliquiario delle reliquie della Corona di spine.\nDi notevole importanza \u00e8 il ricco apparato decorativo costituito dalle vetrate policrome che chiudono le quadrifore della navata, le bifore dell'abside e il rosone della controfacciata. Le vetrate della navata e dell'abside, in totale quindici, risalgono al XIII secolo, e ad oggi si stima che una larghissima percentuale dei materiali utilizzati per la loro realizzazione (tra il 65 e il 75%) sia originale. Esse seguono un preciso programma iconografico incentrato sulle storie dell'Antico Testamento: il ciclo inizia a partire dalla prima campata della navata, con la vetrata settentrionale (parete destra), che tratta del Libro della Genesi; seguono il Libro dell'Esodo (seconda vetrata), il Libro dei Numeri (terza vetrata), il Libro di Giosu\u00e8 (quarta vetrata), il Libro dei Giudici e il Libro di Isaia (quinta vetrata); il ciclo si interrompe in corrispondenza delle quattro vetrate centrali dell'abside, con \"Vita di San Giovanni Evangelista\" (sesta vetrata) e \"Infanzia di Ges\u00f9\" (settima vetrata), \"Passione di Ges\u00f9\" (vetrata centrale) e \"Vita di San Giovanni Battista\" (settima vetrata di sinistra); il ciclo continua lungo il fianco sinistro con il Libro di Daniele (sesta vetrata); Libro di Ezechiele (quinta vetrata), il Libro di Geremia e il Libro di Tobia (quarta vetrata), il Libro di Giuditta e il Libro di Giobbe (terza vetrata), il Libro di Ester (seconda vetrata), i Libri dei Re (seconda vetrata), per terminare con la \"Storia delle reliquie della Passione\" (prima vetrata). La vetrata del rosone risale agli anni novanta del XV secolo e raffigura scene dall'Apocalisse."}
{"id": "565361", "revid": "599013", "url": "https://it.wikipedia.org/wiki?curid=565361", "title": "(84522) 2002 TC302", "text": " \u00e8 un corpo minore del sistema solare appartenente alla regione del disco diffuso, al di l\u00e0 dell'orbita di Nettuno; la sua distanza dal Sole oscilla fra le 38,971\u00a0UA del perielio e le 71,221\u00a0UA dell'afelio. Non ha ancora un nome proprio, ed \u00e8 noto tramite la sua designazione provvisoria. All'inizio del nome si trova il numero progressivo che ha ricevuto nell'elenco generale degli asteroidi.\nStoria.\n \u00e8 stato scoperto il 19 ottobre 2002 nell'ambito del programma di ricerca \"NEAT\", presso l'Osservatorio di Monte Palomar.\nDati fisici.\nSi tratta di uno dei pi\u00f9 grandi oggetti del disco diffuso sinora osservati, e le sue dimensioni potrebbero raggiungere i 1200\u00a0km di diametro; \u00e8 quindi possibile che si tratti di un corpo dalla forma sferoidale, in equilibrio idrostatico, potenzialmente classificabile in futuro come pianeta nano."}
{"id": "565362", "revid": "27723", "url": "https://it.wikipedia.org/wiki?curid=565362", "title": "2002 TC302", "text": ""}
{"id": "565371", "revid": "767487", "url": "https://it.wikipedia.org/wiki?curid=565371", "title": "Niccol\u00f2 Cacciatore", "text": "Biografia.\nDestinato dai genitori alla carriera ecclesiastica, Cacciatore studi\u00f2 matematica e fisica a Palermo, dove Giuseppe Piazzi, a capo Osservatorio Astronomico di Palermo, lo incoraggi\u00f2 a frequentare la Specola, dove cominci\u00f2 a lavorare come assistente nel 1800. La carriera di Cacciatore culmin\u00f2 nel 1817, quando succedette a Piazzi (che nel frattempo era stato nominato direttore generale degli Osservatori di Napoli e Palermo) come direttore dell'Osservatorio astronomico di Palermo.\nCome astronomo, Cacciatore \u00e8 ricordato per aver collaborato con Piazzi alla compilazione dei due cataloghi stellari pubblicati dall'Osservatorio di Palermo nel 1803 e nel 1814; dopo la pubblicazione dell'opera del 1814, il reverendo inglese Thomas Webb scopr\u00ec che i nomi di due stelle della costellazione del Delfino elencate per la prima volta con un nome proprio nel catalogo del 1814, Sualocin e Rotanev, non erano altro che, a lettere invertite, il nome latinizzato di Niccol\u00f2 Cacciatore, \"Nicolaus Venator\". Fu membro della Royal Society.\nIl 19 marzo 1826, Cacciatore scopr\u00ec l'ammasso globulare NGC 6541, che venne pi\u00f9 tardi scoperto indipendentemente dall'astronomo scozzese James Dunlop, che conduceva le sue osservazioni in Australia.\nAlla morte di Niccol\u00f2 Cacciatore nel 1841, il suo secondogenito Gaetano, fu nominato direttore dell'Osservatorio."}
{"id": "565384", "revid": "1565034", "url": "https://it.wikipedia.org/wiki?curid=565384", "title": "Regione ecclesiastica Sicilia", "text": "La regione ecclesiastica Sicilia \u00e8 una delle sedici regioni ecclesiastiche in cui \u00e8 suddiviso il territorio della Chiesa cattolica in Italia. Il suo territorio corrisponde al territorio della regione amministrativa Sicilia dello Stato italiano.\nEvangelizzazione in Sicilia.\nSicuramente la Sicilia fu tra le prime province romane a sentire il nome di Ges\u00f9 Cristo per voce dell'apostolo delle genti, san Paolo, che viaggiando verso Roma si ferm\u00f2 a Siracusa per tre giorni. \u00c8 cos\u00ec che la nuova religione cristiana si diffuse rapidamente e fu accolta da tutti, per\u00f2, la persecuzione anticristiana fece tanti martiri molto venerati nel corso dei secoli, tra i pi\u00f9 noti ricordiamo sant'Agata (patrona di Catania e dell'arcidiocesi metropolitana) che sub\u00ec il martirio a Catania nel 250, e la siracusana santa Lucia (patrona di Siracusa e dell'arcidiocesi metropolitana) e il catanese sant'Euplio (co-patrono di Catania) che subrono il martirio nel 304. Ed \u00e8 cos\u00ec che la chiesa cattolica inizi\u00f2 a far sentire la sua influenza organizzandosi in vescovati, erigendo monasteri, luoghi di culto e centri di studio, fino a quando l'occupazione araba, fra il IX e l'XI secolo, fren\u00f2 l'intensa opera di apostolato intrapresa, e cancell\u00f2 molti segni della presenza cristiana, ma con l'arrivo dei Normanni, la regione fu riportata nell'ambito culturale e spirituale (intrapreso precedentemente), fu istituita la Legazia di Sicilia e fu promosso il rifiorire della fede cattolica trasmessa dagli apostoli. Cos\u00ec, la religione cattolica, conobbe anni di vero splendore e da allora port\u00f2 alla costruzione di edifici sacri, erigendo santuari legati ad antichi e nuovi culti tutti rivolti a unico scopo, quello di glorificare il Cristo risorto. Iniziano a diffondersi le feste e le cerimonie che esprimevano la fede profonda verso Dio, seguendo le direttive che provenivano da Roma, dove l'apostolo Pietro ricevette il martirio sul Colle Vaticano e dove i suoi successori guidavano la chiesa cattolica.\nRegione ecclesiastica.\nSuddivisione.\nQuesta regione ecclesiastica \u00e8 composta da 5 province ecclesiastiche ed una eparchia, secondo la seguente articolazione:\nProvincia ecclesiastica di Palermo:\nProvincia ecclesiastica di Agrigento:\nProvincia ecclesiastica di Catania:\nProvincia ecclesiastica di Messina-Lipari-Santa Lucia del Mela:\nProvincia ecclesiastica di Siracusa:\nSede eparchiale immediatamente soggetta alla Santa Sede:\nConferenza episcopale siciliana.\nLa sede della C.E.Si. si trova a Palermo, in corso Calatafimi al n. 1043.\nLa presidenza della Conferenza episcopale siciliana \u00e8 composta da:\nDelegati per i vari settori pastorali per il 2018/2022.\nLa regione ecclesiastica ha preposto a tutti i seguenti ambiti di vita pastorale uno dei vescovi della regione stessa, in modo che la divisione delle competenze si trasformi in una maggiore cura e attenzione pastorale:\nDiocesi siciliane soppresse.\nLa storia della Chiesa cattolica in Sicilia, a differenza del resto d\u2019Italia, incontra una soluzione di continuit\u00e0 nel IX secolo, allorquando l\u2019invasione araba spazz\u00f2 via tutta l\u2019amministrazione originale. Alcune sedi episcopali di retaggio romano non furono pi\u00f9 ricostruite dopo la liberazione normanna di fine XI secolo, venendo soppiantate da alcune delle attuali."}
{"id": "565389", "revid": "486946", "url": "https://it.wikipedia.org/wiki?curid=565389", "title": "Primo Maresciallo Luogotenente", "text": ""}
{"id": "565396", "revid": "7077", "url": "https://it.wikipedia.org/wiki?curid=565396", "title": "Sergente Maggiore", "text": ""}
{"id": "565397", "revid": "6923", "url": "https://it.wikipedia.org/wiki?curid=565397", "title": "Regno di Polonia (1916-1918)", "text": "Il Regno di Polonia (in polacco: \"Kr\u00f3lestwo Polskie\"), noto anche come Reggenza del Regno di Polonia (in polacco: \"Kr\u00f3lestwo Regencyjne\"), fu uno Stato fantoccio proposto dalla legge del 5 novembre 1916 dalla Germania e istituito ufficialmente il 14 gennaio del 1917 nei territori del precedente Regno del Congresso (o Nazione della Vistola), con lo scopo di legittimare l'occupazione tedesca della Polonia in seguito alle vittorie austro-tedesche sul fronte orientale della prima guerra mondiale. In seguito all'armistizio di Compi\u00e8gne firmato l'11 novembre 1918 dalla Germania e dalla coalizione alleata, che decret\u00f2 la resa dei tedeschi e la fine della guerra e all'insurrezione nota come Sollevazione della Grande Polonia, il Regno cess\u00f2 di esistere e il suo territorio fu incorporato nella successiva Seconda Repubblica di Polonia.\nCreazione del Regno.\nLa decisione degli Imperatori tedesco e austro-ungarico permise la creazione di un Consiglio della Reggenza (in polacco \"Rada Regencyjna\") a cui furono dati limitati poteri di amministrazione dei territori occupati dalla Germania e il cui compito era di eleggere un nuovo monarca. La personalit\u00e0 che aveva le maggiori credenziali per diventare Re era l'austriaco Arciduca Carlo Stefano d'Asburgo-Teschen, le cui due figlie si erano sposate con aristocratici polacchi: i principi Olgierd Czartoryski e Hieronim Radziwi\u0142\u0142, che parlavano correntemente il polacco e che vivevano a \u017bywiec in Galizia. L'arciduca era pi\u00f9 che disposto ad accettare la corona, ma essendo parte della Casata Imperiale d'Austria, aveva bisogno del permesso del Capo della famiglia, l'Imperatore e Re Carlo I d'Austria, che esit\u00f2, avendo egli stesso un piano per diventare Re della Polonia. Fu reistituita la lingua polacca in tutto il territorio dell'ex Regno del Congresso e le istituzioni politiche ed educative bandite dalla Russia nel 1830 e 1863 furono ricreate. Fu creato un esercito di supporto degli Imperi Centrali (chiamato, in tedesco, Polnische Wehrmacht) per supportare lo sforzo bellico tedesco, anche se il reclutamento non ottenne il sostegno della popolazione della Polonia: l'esercito contava infatti solo 5.000 uomini alla fine del periodo della Reggenza. Il Regno ottenne una sua moneta, chiamata \"Marka polska\" (Marco polacco) e fu redatta una costituzione, il 12 settembre 1917, che introdusse la monarchia, un parlamento bicamerale, nessuna responsabilit\u00e0 politica per i ministri.\nGli scopi degli Imperi Centrali.\nLo scopo della politica tedesca era di creare una regione che avrebbe potuto essere facilmente sfruttata e in cui allo stesso tempo avrebbe potuto operare la germanizzazione tramite la sottomissione del popolo polacco con il lavoro forzato, per rendere la Polonia una provincia tedesca. Durante il periodo di dominazione tedesca, i polacchi furono soggetti a lavoro forzato e alla confisca di cibo e delle propriet\u00e0. Anche se i primi progetti erano di collaborazione con l'Austria-Ungheria, essi vennero presto abbandonati nel febbraio a causa della crescente dipendenza della monarchia danubiana dalla Germania. Il controllo sull'economia polacca, sulle sue risorse e sull'esercito era nelle mani della Germania.\nI confini di questa Polonia \"autonoma\" furono mutati in favore della Germania. Gli ufficiali tedeschi chiesero una \"Striscia di Frontiera Polacca\", che avrebbe portato all'annessione di considerevoli parti dei territori polacchi che erano stati parte della Russia a seguito della Spartizione della Polonia. Alla fine del 1916 la Germania decise di annettersi circa 30.000\u00a0km\u00b2 di territorio polacco; queste terre furono popolate da tedeschi e la popolazione polacca venne trasportata altrove. Tali piani furono anche proposti dalla minoranza tedesca in Polonia nell'area di \u0141\u00f3d\u017a, che protestava per la decisione del 5 novembre e che chiedeva al governo tedesco di annettere la Polonia occidentale, insieme ovviamente alle aree popolate da persone di etnia tedesca.\nIl regno di Polonia ebbe termine a seguito della Sollevazione della Grande Polonia.\nReggenti del Regno (1916-1918).\nIl Consiglio della Reggenza non riusc\u00ec mai a eleggere un sovrano e non ebbe mai grande importanza, anche perch\u00e9 le sue iniziative erano spesso frenate dal Governatore Generale del Regno, il generale tedesco Hans Hartwig von Beseler. L'11 novembre 1918 il Consiglio cedette i suoi poteri a J\u00f3zef Pi\u0142sudski, sciogliendosi tre giorni dopo.\nI membri del Consiglio erano:"}
{"id": "565398", "revid": "5585", "url": "https://it.wikipedia.org/wiki?curid=565398", "title": "Giuseppe Rinaldi", "text": "Biografia.\nDopo il debutto cinematografico appena ventenne nel 1939 e parallelamente, quindi, alla carriera come attore, negli anni ha dedicato la vita soprattutto al doppiaggio, lavorando per la celebre societ\u00e0 C.D.C. e in seguito per il Gruppo Trenta.\nConsiderato uno dei pi\u00f9 grandi doppiatori italiani, dalla vocalit\u00e0 duttile, versatile e profonda, ha doppiato attori come Marlon Brando, Rock Hudson, Jack Lemmon, Paul Newman, Peter Sellers, Van Johnson, Frank Sinatra, Glenn Ford, Richard Burton, George Peppard, Burt Lancaster, Charles Bronson, Kirk Douglas, Gregory Peck, Roger Moore, Jeffrey Hunter, Max von Sydow, James Dean, Peter O'Toole, William Holden, Orson Welles, Christopher Plummer, Clint Eastwood, Michael Caine, Charlton Heston. Ha prestato la voce anche ad attori italiani: tra gli altri Antonio Cifariello, Franco Fabrizi, Renato Salvatori, Mario Merola, Terence Hill ed Enrico Maria Salerno.\nNonostante ci\u00f2 nei primi film che fece come attore venne spesso doppiato.\nAttivo fino al 1997, \u00e8 morto a Roma il 15 dicembre 2007 all'et\u00e0 di 88 anni dopo una lunga malattia.\nVita privata.\nRinaldi si \u00e8 sposato due volte: la prima volta con l'attrice Marina Dolfin, figlia del celebre soprano Toti Dal Monte, da cui ha avuto due figli: Massimo e Antonella. La seconda volta con l'attrice Maria Pia Casilio, da cui ha avuto la figlia Francesca. Tutti e tre i suoi figli sono attori e doppiatori."}
{"id": "565407", "revid": "7077", "url": "https://it.wikipedia.org/wiki?curid=565407", "title": "Ispettore Superiore", "text": ""}
{"id": "565408", "revid": "7077", "url": "https://it.wikipedia.org/wiki?curid=565408", "title": "Sostituto Commissario", "text": ""}
{"id": "565409", "revid": "7077", "url": "https://it.wikipedia.org/wiki?curid=565409", "title": "Sottocapo di 1\u00aa Classe", "text": ""}
{"id": "565414", "revid": "287204", "url": "https://it.wikipedia.org/wiki?curid=565414", "title": "Entit\u00e0", "text": ""}
{"id": "565416", "revid": "1652635", "url": "https://it.wikipedia.org/wiki?curid=565416", "title": "Sacerdote (cattolicesimo)", "text": "Nella Chiesa cattolica il sacerdote \u00e8 un ministro di culto che ha ricevuto il secondo o il terzo grado del sacramento dell'Ordine sacro. Propriamente, quindi, vengono considerati \"sacerdoti\" il \"presbitero\" (o in forma contratta \"prete\") e il vescovo, ma non il diacono.\nDi fatto, per\u00f2, l'espressione \u00e8 utilizzata come sinonimo di presbitero, parola quest'ultima considerata preferibile in quanto pi\u00f9 precisa e circostanziata rispetto a \"sacerdote\".\nTutto il Popolo di Dio, grazie all'unzione battesimale, \u00e8 infatti un popolo \"sacerdotale, regale e profetico\" (cfr. Catechismo Chiesa Cattolica, 784: \"Infatti, per la rigenerazione e l'unzione dello Spirito Santo, i battezzati vengono consacrati a formare una dimora spirituale e un sacerdozio santo\"). In quest'ultima accezione il sacerdozio \u00e8 specificato \"comune\" per distinguerlo da quello derivante dall'Ordine sacro che si dice invece ministeriale."}
{"id": "565418", "revid": "7077", "url": "https://it.wikipedia.org/wiki?curid=565418", "title": "Sottocapo di 3\u00aa Classe", "text": ""}
{"id": "565419", "revid": "36426", "url": "https://it.wikipedia.org/wiki?curid=565419", "title": "Pratolino", "text": ""}
{"id": "565421", "revid": "339392", "url": "https://it.wikipedia.org/wiki?curid=565421", "title": "Primo Caporal Maggiore", "text": ""}
{"id": "565424", "revid": "7077", "url": "https://it.wikipedia.org/wiki?curid=565424", "title": "Sottocapo di 2\u00aa Classe", "text": ""}
{"id": "565425", "revid": "729019", "url": "https://it.wikipedia.org/wiki?curid=565425", "title": "Attributo (basi di dati)", "text": "In una base di dati relazionale, un attributo rappresenta una delle propriet\u00e0 significative di una relazione ai fini della descrizione della realt\u00e0 applicativa di interesse. Un attributo consiste sostanzialmente in un campo contenente dati non scomponibili (atomico), ovvero non scomponibile in pi\u00f9 componenti, il cui insieme di valori possibili \u00e8 definito all'interno di un certo dominio, che pu\u00f2 coincidere con un tipo di dato standard presente nel RDBMS utilizzato oppure essere personalizzato. Ad esempio in una base dati che descrive un'universit\u00e0, all'interno di una relazione/tabella di nome \"Esame_X\", \u00e8 possibile definire un campo dati \"Voto_Esame\" i cui valori appartengono al dominio di tutti i numeri naturali compresi tra 0 e 30.\nNella rappresentazione tabellare propria del Modello relazionale gli attributi o campi dato coincidono con il primo elemento in alto delle colonne verticali della tabella, mentre le righe orizzontali della restante tabella, cio\u00e8 l'insieme di valori assunti da ciascun campo dato, vengono chiamate tuple; per ogni tupla un attributo assume un solo possibile valore, scelto tra l'insieme di possibili valori o \"dominio dell'attributo\"."}
{"id": "565426", "revid": "7077", "url": "https://it.wikipedia.org/wiki?curid=565426", "title": "Sottotenente di Vascello", "text": ""}
{"id": "565428", "revid": "16819", "url": "https://it.wikipedia.org/wiki?curid=565428", "title": "Neocriticismo", "text": ""}
{"id": "565429", "revid": "858648", "url": "https://it.wikipedia.org/wiki?curid=565429", "title": "Autonomisti per l'Europa", "text": "Autonomisti per l'Europa (ApE) \u00e8 un movimento politico italiano fondato nel 2000 su iniziativa di alcuni gruppi fuoriusciti dalla Lega Nord. Il movimento, d'ispirazione federalista e liberaldemocratica,\nha come simbolo l'ape.\nStoria.\nAl suo esordio, il movimento vede l'adesione di alcuni parlamentari. Alla Camera, dove non si costituisce per\u00f2 una componente autonoma, aderiscono al movimento Mario Lucio Barral, Domenico Comino, Franca Gambato, Daniele Roscia e Stefano Signorini. Al Senato della Repubblica, il 2 dicembre 1999 si forma, all'interno del gruppo misto, la componente denominata \"Autonomisti e federalisti\": vi aderiscono Roberto Avogadro, Giuseppe Ceccato, Vito Gnutti, Luciano Lago, Luciano Lorenzi e Donato Manfroi.\nIl 23 gennaio 2000 si svolge l'assemblea costituente degli Autonomisti per l'Europa al Teatro Verdi di Alessandria. Aderiscono alla confederazione diversi movimenti federalisti:\nIn questa assemblea vengono eletti i vertici della federazione: Domenico Comino presidente confederale e Vito Gnutti coordinatore confederale.\nL'APE si presenta alle elezioni regionali del 2000 solo in Piemonte, in una coalizione denominata \"Polo Federalista\", che comprende anche i Verdi Verdi e che candida alla presidenza il sindaco di Alessandria Francesca Calvo; la lista non riesce ad entrare in Consiglio regionale. In Veneto, invece, si presenta la lista \"Veneti d'Europa\", che comprende la Liga Veneta Repubblica e il movimento \"Veneto Futuro\" e che candida Fabrizio Comencini.\nIn occasione del voto di fiducia al governo Amato II, alla Camera il gruppo si astiene; al Senato non partecipa al voto (eccetto Lorenzi, favorevole).\nNel febbraio 2001 il movimento inizia a collaborare con Democrazia Europea di Sergio D'Antoni. Al Senato, dopo aver raccolto l'adesione dell'ex leghista Walter Bianco, l'APE si unisce ad alcuni parlamentari fuoriusciti dal Partito Popolare Italiano: Giovanni Polidoro, Ortensio Zecchino e il senatore a vita Giulio Andreotti. Il nuovo gruppo assume la denominazione di Democrazia Europea.\nIn vista delle elezioni politiche del 2001, il partito si presenta all'interno di Democrazia Europea, svincolato dai due principali poli (Casa delle Libert\u00e0 con Silvio Berlusconi e L'Ulivo con Francesco Rutelli).\nAlle elezioni provinciali del 2004 la lista APE compare in alcune citt\u00e0, tra cui Milano, in appoggio al centro-sinistra; tale scelta viene riconfermata nel 2005 con l'appoggio senza liste alla coalizione de L'Unione.\nAlle elezioni comunali del 2006 alcuni esponenti dell'APE partecipano a sostegno di diversi schieramenti: il Fronte Giuliano sceglie di partecipare in Friuli alle liste di Progetto Nordest, mentre a Milano il gruppo legato a Vito Gnutti si accorda con l'Italia dei Valori.\nAlle elezioni provinciali di Milano del 2009 il partito ha appoggiato la candidatura del deputato Guido Podest\u00e0 (Il Popolo della Libert\u00e0), dopodich\u00e9 non si \u00e8 presentato a nessuna competizione elettorale fino alle comunali del 2015 a Segrate, con una lista denominata \"Lega Federalisti Segrate\", che ha nel simbolo il disegno di un'ape ed elegge un consigliere, ed \u00e8 ripresentata nel 2020 con minor fortuna. L'esperienza viene poi ripetuta nel 2016 a Peschiera Borromeo e Pioltello, con liste denominate \"APE - Lega Federalisti\".\nProposte.\nL'idea centrale del progetto politico consiste nella trasformazione della Repubblica Italiana in uno stato federale o confederale, per ottenere come conseguenza una riduzione del carico fiscale e burocratico.\nOltre all'anima federalista il movimento possiede anche uno spirito liberale, emergente nella tutela della propriet\u00e0, della libera concorrenza e della libert\u00e0 d'iniziativa economica."}
{"id": "565433", "revid": "7077", "url": "https://it.wikipedia.org/wiki?curid=565433", "title": "Sovrintendente Capo", "text": ""}
{"id": "565434", "revid": "46291", "url": "https://it.wikipedia.org/wiki?curid=565434", "title": "Ophrys sphegodes lunulata", "text": "L'ofride lunulata (Ophrys sphegodes\" subsp. \"lunulata ) \u00e8 una pianta erbacea appartenente alla famiglia delle Orchidacee, endemica della Sicilia.\nDescrizione.\n\u00c8 una pianta erbacea geofita bulbosa con fusto alto 30\u201340\u00a0cm.\nLe foglie sono oblungo-lanceolate e inguainano parzialmente il fusto.\nL'infiorescenza \u00e8 lassa e raggruppa da 4 a 14 fioricon sepali laterali, lanceolati, di colore variabile dal rosa violetto al bianco rosato, con nervatura centrale verde e petali, pi\u00f9 brevi e stretti, solitamente di un colore roseo. Il labello \u00e8 allungato, trilobato e ricoperto di una peluria vellutata, tranne che nel margine del lobo centrale che \u00e8 verde e glabro. La macula al centro del labello \u00e8 lucida a forma di mezzaluna (da cui deriva l'epiteto specifico \"lunulata\"), da grigio-bluastra a rossastra; l'apicolo \u00e8 grande, triangolare, di colore giallo-verdastro. Il ginostemio \u00e8 perpendicolare al labello, con apice largo e acuto; la cavit\u00e0 stigmatica \u00e8 relativamente stretta, con due pseudocchi prominenti, neri e lucenti.\nFiorisce in marzo-aprile.\nBiologia.\nSi riproduce per impollinazione entomofila, ad opera dell'imenottero \"Osmia kohlii\" (Megachilidae).\nLa disseminazione \u00e8 anemocora, cio\u00e8 favorita dal vento, che trasporta a lunghe distanze i semi, di dimensioni microscopiche.\nDistribuzione e habitat.\n\u00c8 una specie endemica della Sicilia.\nDescritta nel 1838 da Filippo Parlatore nella provincia di Palermo, l'ofride lunulata \u00e8 diffusa in tutte le province dell'isola, nonch\u00e9 nelle isole Eolie.\nCresce in ambienti di macchia rada, gariga e prateria mediterranea, fino ad una altitudine di 1300 m; predilige suoli calcarei asciutti e luminosi.\nTassonomia.\nIbridi.\nSono stati descritti i seguenti ibridi:\nConservazione.\nClassificata come \"Vulnerabile\" sulla Lista Rossa redatta da Conti et al. (1997), secondo i criteri classificativi dell'IUCN ricade nella categoria \"Least Concern\" (specie a rischio minimo).\nFigura nell'Appendice I della Convenzione di Washington, come specie di interesse prioritario nell'Appendice II della Direttiva 43/92/CEE \"Flora, Fauna e Habitat\". Inoltre, nel 1995 la CITES ha incluso tutte le Orchidaceae europee nella sua Appendice I."}
{"id": "565435", "revid": "767487", "url": "https://it.wikipedia.org/wiki?curid=565435", "title": "Adam Green", "text": "Biografia.\nAdam Green \u00e8 nato da una famiglia ebraica statunitense; sua bisnonna era Felice Bauer, steno-dattilografa prussiana ricordata per essere stata fidanzata di Franz Kafka.\nAdam Green a 14 anni, snobbando la carriera scolastica e il college, decide di andare in tour con i The Moldy Peaches, invitati a fare da band di supporto agli Strokes. Dopo lo scioglimento della band nel 2002 intraprende la carriera solista.\nIl suo LP del 2006 \u00e8 \"Jacket Full of Danger\", pubblicato per la Rough Trade, etichetta storica di musica \"alternativa\" che annovera tra i suoi pupilli anche The Strokes e Belle and Sebastian. \"Jacket Full of Danger\", pubblicato il 10 marzo in Europa e il 16 negli U.S.A., segue l'acerbo esordio del cantautore newyorkese, \"Garfield\" (2002), e i seguenti \"Friends of Mine\" (2003) e \"Gemstones\" (2005), in cui Adam Green sperimenta musicalmente e liricamente, con un mix personalissimo di musica orchestrale (con tanto di violini e viole) e folk triviale e giocherellone, che ci riporta inevitabilmente alla sua attivit\u00e0 con i Moldy Peaches, band formata insieme all'amica Kimya Dawson.\nAdam Green \u00e8 molto apprezzato in Francia ed anche in Germania. Negli Stati Uniti \u00e8 meno conosciuto, ed in Inghilterra \u00e8 noto soprattutto per la sua cover di \"What a Waster\", dei The Libertines. \u00c8 stato in tour con molte band tra cui The Libertines, The Thrills, Bright Eyes, Phantom Planet. Ha fatto un tour anche con Ben Kweller, cantautore della nuova scena folk americana, con cui ha anche duettato in \"Kokomo\", cover della canzone dei Beach Boys."}
{"id": "565437", "revid": "124515193", "url": "https://it.wikipedia.org/wiki?curid=565437", "title": "Principio dei vasi comunicanti", "text": "Il principio dei vasi comunicanti, secondo la legge di Stevino, \u00e8 il principio fisico secondo il quale un liquido contenuto in due o pi\u00f9 contenitori comunicanti tra loro, in presenza di gravit\u00e0, raggiunge lo stesso livello originando un'unica superficie equipotenziale.\nDimostrazione.\nSe ai capi dei vasi comunicanti troviamo due liquidi differenti non miscibili e indichiamo con \u03c11 e \u03c12 la densit\u00e0 dei due liquidi, \"h1\" e \"h2\" la loro altezza, \"P1\" e \"P2\" la pressione che essi esercitano e indichiamo con \"g\" la gravit\u00e0 e \"pA\" la pressione atmosferica si ha:\ne in base alla legge di Stevino:\nSi noti che nell'ultima equazione il prodotto formula_4 al primo e secondo membro indica la densit\u00e0 superficiale del liquido ([kg / m2]).\nLa propriet\u00e0 dei vasi comunicanti \u00e8 un caso particolare, nel quale si considera un solo liquido e l'equazione si riduce alla seguente forma: formula_5.\nSe consideriamo un bacino e il caso di un solo liquido, sono dati: l'altezza del liquido nel bacino formula_6 (oppure formula_7), la gravit\u00e0 formula_8 e le densit\u00e0 formula_9 e formula_10. Collegato il bacino ad altri vasi, la profondit\u00e0 formula_7(oppure formula_6) che il liquido assume nei vasi comunicanti \u00e8 data ed \u00e8 la stessa indipendentemente dalla forma o diametro del recipiente.\n\u00c8 rilevante notare che il livello del liquido non dipende dalla distanza fra i vasi (formula_6 e formula_7 sono le altezze del liquido nel bacino e in un vaso comunicante).\nIl principio dei vasi comunicanti spiega diversi fenomeni e viene sfruttato dall'uomo per diverse applicazioni pratiche.\nSe sul liquido non agiscono forze esterne, si arriva ad un equilibrio stabile nel quale il pelo libero del liquido si dispone su un piano orizzontale.\nGeneralizzazione.\nUna formulazione alternativa e pi\u00f9 generale del principio dei vasi comunicanti \u00e8 la seguente: la superficie libera di un liquido in equilibrio idrostatico \u00e8 una superficie equipotenziale del campo gravitazionale.\nL'equilibrio idrostatico, infatti, si ottiene quando il liquido assume la forma che minimizza la sua energia potenziale gravitazionale complessiva: in tale forma il potenziale alla superficie deve essere uniforme; se cos\u00ec non fosse, spostando del liquido da una regione a potenziale pi\u00f9 alto ad una a potenziale pi\u00f9 basso l'energia potenziale diminuirebbe e ci\u00f2 \u00e8 impossibile, in quanto per ipotesi essa \u00e8 gi\u00e0 minima.\nMentre la formulazione tradizionale del principio vale soltanto nel caso di campo gravitazionale costante in intensit\u00e0 e direzione, approssimazione valida per piccole regioni sulla superficie terrestre, la formulazione avanzata vale qualunque sia l'espressione del campo gravitazionale e su regioni di qualunque grandezza, anche sull'intera superficie della Terra. Essa si pu\u00f2 utilizzare per dimostrare che (trascurando l'effetto delle maree, del moto ondoso, eccetera) la superficie degli oceani coincide con il geoide.\nApplicazioni.\nL'uomo utilizza il principio dei vasi comunicanti per diverse applicazioni:\nImpianti idrici.\n\u00c8 possibile far arrivare l'acqua potabile negli edifici perch\u00e9 il serbatoio generale dell'acqua - nelle citt\u00e0 e nei paesi - \u00e8 situato in posizione elevata e collegato, mediante i tubi della rete di distribuzione, con tutti i punti di utilizzo.\nCanali artificiali.\nL'acqua dei mari e degli oceani della Terra \u00e8 allo stesso livello, tranne piccole differenze. Costruendo canali artificiali come il Canale di Suez o il Canale di Corinto, l'acqua riempie il canale portandosi allo stesso livello dei mari messi in comunicazione, consentendo alle imbarcazioni di navigare da una estremit\u00e0 all'altra del canale. Spesso tuttavia, ad esempio quando si \u00e8 in presenza di forti dislivelli del terreno, si rende necessaria la costruzione di chiuse, che a loro volta funzionano in base al principio dei vasi comunicanti, come per il Canale di Panama.\nChiuse.\nUna chiusa \u00e8 uno sbarramento artificiale che separa due specchi d'acqua con differente livello. La funzione \u00e8 consentire il passaggio di navi e imbarcazioni tra due specchi d'acqua a quote diverse, come avviene ad esempio per la navigazione del Nilo.\nPozzi di drenaggio in falda freatica.\nSe si scava un pozzo, l'acqua raggiunge lo stesso livello della falda freatica circostante. \nSe per mezzo di pompe si provoca un abbassamento del livello dell'acqua nel pozzo, per il principio dei vasi comunicanti anche l'acqua della falda acquifera si abbassa.\nPozzo in falda artesiana.\nNel caso di falde racchiuse tra strati superiori e inferiori impermeabili a forma di conca, la falda acquifera artesiana si trova imprigionata ed \u00e8 in pressione e non a pelo libero. \nScavando un pozzo nell'area di maggiore avvallamento, l'acqua zampilla in superficie.\nTravaso.\nI liquidi si possono travasare da un recipiente all'altro per sifonamento. Si colloca il recipiente pieno a un livello superiore rispetto a quello da riempire. I due recipienti si mettono in comunicazione per mezzo di un tubo (detto sifone), si fa in modo - ad esempio aspirando con la bocca - che il tubo sia pieno di liquido, si immette il tubo nel recipiente da cui prelevare liquido e avviene il travaso, perch\u00e9 il liquido nel recipiente posto pi\u00f9 in basso cerca di raggiungere lo stesso livello di quello posto pi\u00f9 in alto. \nL'applicazione ha un uso nel travaso del vino, dell'acqua negli acquari e dello scarico dei bagni.\nLivella.\nIl principio \u00e8 sfruttato per ottenere uno strumento, molto semplice ma di grande precisione, atto a porre due o pi\u00f9 punti allo stesso livello orizzontale. Costituito da un tubo flessibile alle cui estremit\u00e0 sono collegate due ampolle cilindriche trasparenti tenute verticali; riempiendo d'acqua il sistema fino a vedere il livello salire a met\u00e0 delle ampolle, \u00e8 possibile rilevare i riferimenti. Pensiamo come mettere in piano un campo sportivo in costruzione, fissata un'ampolla su un angolo e rilevato il riferimento di partenza, spostando l'altra sugli altri tre, si ha la certezza di una messa in piano dei quattro angoli."}
{"id": "565439", "revid": "767487", "url": "https://it.wikipedia.org/wiki?curid=565439", "title": "Per una poma", "text": "Per una poma \u00e8 un EP del cantante italiano Davide Van De Sfroos, pubblicato nel 1999 dalla Tarantanius.\nIl disco contiene tre canzoni che rileggono, in chiave ironica (ma non blasfema), le vicende bibliche di Adamo ed Eva, di Caino e Abele e di No\u00e8."}
{"id": "565450", "revid": "77358", "url": "https://it.wikipedia.org/wiki?curid=565450", "title": "Rabelais", "text": ""}
{"id": "565452", "revid": "30220", "url": "https://it.wikipedia.org/wiki?curid=565452", "title": "Nicol\u00f2 Cacciatore", "text": ""}
{"id": "565453", "revid": "486946", "url": "https://it.wikipedia.org/wiki?curid=565453", "title": "Sovrintendente Superiore", "text": ""}
{"id": "565455", "revid": "1318658", "url": "https://it.wikipedia.org/wiki?curid=565455", "title": "Lillian Hellman", "text": "Biografia.\nLillian Hellman ha forse rappresentato meglio di chiunque altro l'utilizzo di un testo letterario o teatrale come atto di denuncia sociale e politica. Cresciuta a New York, dove si sposta con la famiglia quando ha solo cinque anni, si interessa sin da piccola di scrittura e si laurea alla \"Columbia University\".\nNel 1925 sposa lo sceneggiatore Arthur Kober, e lo segue a Los Angeles, quando questi trova lavoro nel mondo del cinema. Ma il matrimonio non funzioner\u00e0, e quando nel 1932 la Hellman si innamora del celebre scrittore Dashiell Hammett, lo lascia. La relazione tra la Hellman e Hammett sar\u00e0 passionale quanto tormentata e durer\u00e0 fino alla morte di quest'ultimo.\nNel 1934 Lillian Hellman scrive la sua prima piece teatrale di successo, \"The Children's Hour\", in cui condanna il perbenismo borghese affrontando un tema per l'epoca scabroso, l'omosessualit\u00e0 femminile. Comincia cos\u00ec a dimostrare le sue idee politiche apertamente di sinistra.\nNel 1937 costitu\u00ec con gli amici scrittori Ernest Hemingway, John Dos Passos ed il poeta Archibald MacLeish una societ\u00e0 per raccogliere i fondi per un nuovo documentario propagandistico antifascista di Hemingway dal titolo \"The Spanish Earth\" (\"Terra di Spagna\") sulla guerra civile spagnola, che venne presentato il 4 giugno 1937 a New York nel corso di una riunione organizzata dalla \"League of American Writers\", dopo che, sempre con Dos Passos e MacLeish, ebbe costituita la \"Contemporary Historian Inc.\" per fare in modo che il famoso regista Joris Ivens e il cameraman John Ferno partecipassero al film.\nNel 1939 la scrittrice realizza il dramma teatrale \"The Little Foxes\", uno spaccato di vita borghese ambientato negli Stati Uniti del Sud nei primi del Novecento, in cui condanna la cupidigia e l'arrivismo di una certa fascia sociale. La piece viene rappresentata a Broadway con grande successo, non mancando per\u00f2 di suscitare polemiche per i suoi contenuti scottanti e provocatori.\nNegli anni quaranta continua a lavorare intensamente per il teatro, ma la persecuzione politica da parte del Governo degli Stati Uniti, considerata la sua fede stalinista antitrotskysta, ne limita la libert\u00e0 di pubblicare i suoi capolavori. Nel 1959 realizza un'altra piece di successo, dal titolo \"Toys in the Attic\", per cui viene nominata ad un Tony Award.\nNel 1966 realizza la caustica sceneggiatura del film \"La caccia\" (\"The Chase\") di Arthur Penn, con Marlon Brando. Nel 1977 il suo romanzo \"Pentimento\", in cui racconta la sua amicizia con una donna anti-fascista, viene portato con successo sullo schermo nel film premio Oscar, \"Giulia\" (Julia) di Fred Zinnemann, in cui la Hellman viene interpretata da Jane Fonda.\nFamoso l'episodio in cui la Hellman si appropri\u00f2 bugiardamente di un episodio della resistenza ebraica antinazista, il cui merito ricadeva invece su un'anonima psichiatra di Princeton, come racconta lo scrittore Edmund White nel libro \"Ragazzo di citt\u00e0.\"\nLillian Hellman si spegne dieci giorni dopo il suo settantanovesimo compleanno a Martha's Vineyard."}
{"id": "565458", "revid": "7077", "url": "https://it.wikipedia.org/wiki?curid=565458", "title": "Tenente Colonnello", "text": ""}
{"id": "565459", "revid": "7077", "url": "https://it.wikipedia.org/wiki?curid=565459", "title": "Tenente Generale", "text": ""}
{"id": "565461", "revid": "7077", "url": "https://it.wikipedia.org/wiki?curid=565461", "title": "Tenente di Vascello", "text": ""}
{"id": "565463", "revid": "181699", "url": "https://it.wikipedia.org/wiki?curid=565463", "title": "Vice Brigadiere", "text": ""}
{"id": "565464", "revid": "322321", "url": "https://it.wikipedia.org/wiki?curid=565464", "title": "Itri", "text": "Itri \u00e8 un comune italiano di abitanti della provincia di Latina nel Lazio.\nGeografia fisica.\nTerritorio.\nPosta a 170\u00a0m s.l.m., la cittadina sorge in una caratteristica vallata tra le falde occidentali dei monti Aurunci (passo di San Nicola), a circa 8\u00a0km dalla linea di costa. Si trova lungo il percorso della via Appia, tra Fondi (con la quale confina a ovest) e Formia (con la quale confina a est). Itri confina inoltre con Esperia a est, con Campodimele a nord e con Sperlonga e Gaeta a sud.\nPunta Cetarola o Citarola e la Spiaggia dei sassolini della Flacca Antica.\nA Sud il territorio si affaccia sul mare con un breve tratto di costa rocciosa e frastagliata denominata Cala Cetarola, ove vi \u00e8 la spiaggia sottostante l'antica via romana Flacca o Valeria, una piccola e caratteristica baia di ciottoli (simile alla spiaggia dei \"Sassolini\" di Scauri), situata sul litorale tra Gaeta e Sperlonga ed a breve distanza dalla cosiddetta \"spiaggia della Grotta delle Bambole\". Il suo valore ambientale \u00e8 stato confermato dal Ministero dell'Ambiente che ha inserito la \"costa rocciosa compresa tra Sperlonga e Gaeta\" nell'elenco dei siti di Natura 2000, la rete europea di aree destinate alla conservazione della diversit\u00e0 biologica. Inoltre, fa parte del comune di Itri \"Punta dello Scarpone\", adiacente alla spiaggia di Sant'Agostino di Gaeta.\nMontagna.\nI rilievi montuosi presenti nel suo territorio spesso superano i 1000\u00a0m di quota, come nel caso del monte Cervello alto 1.004 m s.l.m., del monte Trina alto 1.062\u00a0m s.l.m. o del monte Ruazzo alto 1.314\u00a0m s.l.m. Tra questi, che sono per lo pi\u00f9 a carattere roccioso, si estendono numerose ed ampie radure. Tali zone, per la frequenza dei temporali primaverili-estivi che rinverdiscono la vegetazione, erano sede di alpeggio da maggio a ottobre inoltrato. Nelle giornate limpide, dalle alture, si osservano le isole dell'Arcipelago Ponziano, il Circeo, Ischia e l'intero golfo di Gaeta.\nClima.\nLa situazione orografica di Itri conferisce al territorio un clima non uniforme, poich\u00e9 frequenti sono i fenomeni microclimatici che caratterizzano zone ristrette del territorio comunale. Si va dal temperato fresco al temperato caldo, da un clima marino ad uno montano. Il centro urbano, posto a 170\u00a0m s.l.m., gode di un clima che si mantiene equilibrato: in inverno \u00e8 protetto dai venti freddi grazie ai monti che lo circondano; in estate, sono gli stessi monti che garantiscono una brezza fresca che rompe la calura del sole. Le precipitazioni sono piuttosto elevate durante tutta la stagione invernale, mentre i fenomeni nevosi sono frequenti nell'esteso territorio, ma pi\u00f9 rari (l'ultimo episodio risale al 27 febbraio 2018) nel centro urbano.\nOrigini del nome.\nIl nome del paese deriva probabilmente dal termine latino \"iter\" (\"gen. itineris\") (\"via, cammino\"), evidentemente legato al tracciato della Via Appia.\nStoria.\nIl sito ebbe una frequentazione in epoca preistorica: sono stati rinvenuti resti di epoca neolitica (strumenti in pietra e in ossidiana) e dell'et\u00e0 del bronzo (Valle Oliva, II millennio a.C.).\nFece parte del territorio degli Aurunci, conquistato quindi dai Romani, che vi realizzarono la via Appia nel 312 a.C. Il sito acquist\u00f2 importanza come luogo strategico, tuttavia non si form\u00f2 un nucleo abitato molto consistente, anche se \u00e8 probabile la presenza di un piccolo centro, se non altro come stazione di posta. Le fonti, in realt\u00e0, non fanno diretto riferimento ad alcuna citt\u00e0 tra Fondi e Formia.\nUn antico tracciato viario, di cui si sono ritrovati resti di basolato nella localit\u00e0 Calvi, collegava il luogo all'attuale Sperlonga.\nLe prime notizie di un centro abitato chiamato Itri risalgono al 914 (in un atto di vendita \u00e8 citato uno \"Stefano, itrano\").\nTra il IX e l'XI secolo sorse il primo nucleo fortificato (\"castrum\") sull'altura che controllava il passaggio della via Appia. La presenza di un serpente sullo stemma cittadino ha dato origine alla leggenda, priva di qualsiasi fondamento, che la fondazione di Itri fosse opera degli abitanti della mitica citt\u00e0 costiera di \"Amyclae\" (ricordata dalle fonti, ma mai identificata), fuggiti nell'interno per un'invasione di serpenti. Secondo tale leggenda il nome Itri deriverebbe dalla figura mitologica dell'Idra di Lerna.\nIl \"castrum\" di Itri fece parte del ducato di Gaeta e pass\u00f2 quindi nella contea di Fondi (ca. 1140), dominata prima dalla famiglia normanna Dell'Aquila, poi dai Caetani, passando in seguito sotto i Colonna, Gonzaga, Carafa, Mansfeld e Di Sangro. Appartenne sempre alla diocesi di Gaeta. Un altro cento abitato fortificato, sorto a Campello (\"castrum Campelli\"), fu abbandonato alla met\u00e0 del XV secolo.\nL'abitato medievale di Itri sorse sul colle detto Sant'Angelo, che domina la Via Appia, dove si trovano il castello e la chiesa madre di S. Michele (citt\u00e0 alta); si espanse solo in seguito nella valle lungo la via Appia (citt\u00e0 bassa). I due nuclei sono separati dal torrente Pontone (o Rio Torto). Nel XV secolo un nucleo di ebrei viveva presso il castello, nell'area dell'attuale vicolo Giudea. Nella seconda met\u00e0 del Quattrocento l\"'Universitas\" di Itri, con il finanziamento di Onorato II Caetani conte di Fondi, impiant\u00f2 nella parte bassa di Itri alcune tintorie per i tessuti di lana; quella zona venne chiamata \"la Foschia\". Una delle attivit\u00e0 produttive pi\u00f9 importanti di Itri era la quella delle olive \"itrane\" e dell'olio, che veniva esportato tramite il vicino porto di Gaeta.\nA Itri nacque nel 1771 fra' Diavolo (Michele Pezza), che fu prima fuorilegge e quindi colonnello dell'esercito borbonico di Ferdinando IV, in lotta contro l'occupazione dei Francesi, che lo presero e impiccarono a Napoli nel 1806. La personalit\u00e0 di fra Diavolo fu ispirazione di diverse opere letterarie, di teatro e cinema.\nDal XIII secolo e fino al 1861 fece parte del Regno di Napoli (poi Regno delle Due Sicilie) nell'ambito dell'antica provincia di Terra di Lavoro, della quale continu\u00f2 a fare parte anche dopo l'unit\u00e0 d'Italia, fino al 1927. Poi, durante il periodo fascista, stante il nuovo disegno organizzativo territoriale che comprendeva anche la istituzione delle regioni, nel 1927 l'intera parte settentrionale della provincia di Terra di Lavoro fu scorporata dalla neonata provincia di Caserta e assegnata al Lazio (province di Roma e Frosinone). In particolare quasi tutta la parte del distretto di Gaeta fu assegnata alla provincia di Roma. Infine nel 1934, Itri fu inclusa nel territorio della neocostituita provincia di Latina (in quell'epoca fascista si chiamava per\u00f2 Littoria).\nNel 1911 erano presenti nel comune cinquecento dei circa mille emigranti sardi arrivati per lavorare al V lotto della \"Direttissima Roma-Napoli\". Nel contesto nazionale erano gi\u00e0 presenti elementi di razzismo contro i sardi, chiamati \"sardegnoli\", che non scomparvero fino alle imprese della Brigata Sassari nella prima guerra mondiale. Gli emigranti ricevevano un salario inferiore rispetto agli altri lavoratori, ma si rifiutarono di pagare ogni tangente alla camorra, allora infiltratasi nell'appalto, e per tutelarsi cercarono di costituire una lega di autodifesa operaia. Il 12 e 13 luglio, a seguito di futili pretesti, avvengono due imboscate a cui partecipano gli stessi notabili del paese, nell'indifferenza delle forze dell'ordine. Si contarono, non senza difficolt\u00e0 e intralci, 8 vittime e 60 feriti, tutti sardi, mentre dalla \"Corte d'assise di Napoli\" trentatr\u00e9 imputati furono assolti dai giurati popolari e nove condannati in contumacia. Questo avvenimento verr\u00e0 ricordato come la strage di Itri.\nDurante la seconda guerra mondiale, nel maggio del 1944, i bombardamenti distrussero il paese e i suoi monumenti al 75%.\nSimboli.\nLo stemma \u00e8 cos\u00ec descritto dallo Statuto Comunale (art. 2, comma 1, 10 marzo 2000):\nOnorificenze.\nLa citt\u00e0 di Itri \u00e8 stata insignita della medaglia di bronzo al valor civile con il DPR del 26 luglio 1961.\nIn occasione del settantesimo anniversario della liberazione della citt\u00e0 dall'occupazione tedesca il comune ha dato alle stampe la relazione curata da Giuseppe Pecchia per suffragare la richiesta della medaglia d'oro al valor civile.\nMonumenti e luoghi d'interesse.\nArchitetture religiose.\nConvento di San Francesco.\nIl convento di San Francesco (1324) () con la chiesa di San Francesco furono fondati dal conte di Fondi Onorato I Caetani. Collocato nella parte bassa della citt\u00e0 si trovava nelle immediate vicinanze della chiesa della Vergine Annunziata (datata 1363, ricostruita dopo i bombardamenti e oggi intitolata a Santa Maria Maggiore). Nell'edificio era presente un oratorio dedicato a San Giovanni Battista ed i confratelli vi avevano diritto di sepoltura. Sappiamo dallo statuto itrano, risalente al '400 che Onorato II Caetani, conte di Fondi vi dimor\u00f2 per un certo periodo a partire dell'anno 1487. Secondo una visita pastorale del 1722, la chiesa era dotata di tre altari: altare maggiore con l'immagine del santo; due altari laterali, del Crocifisso e della Nativit\u00e0 di Ges\u00f9 Cristo. Sembra che sull'altare maggiore si trovasse il dipinto di Cristoforo Scacco \"Madonna in trono col Bambino tra i santi Francesco e Giovanni Battista\", oggi al museo di Capodimonte. Quello che \u00e8 rimasto della chiesa e del convento \u00e8 stato trasformato in abitazioni civili e oggi resta soltanto un affresco conservato in un edificio nella centrale Piazza Incoronazione. Inoltre, dal convento di San Francesco provengono le due colonne dell'altare del Santuario della Madonna della Civita, cos\u00ec come il lavabo che si trova in sagrestia.\nMonastero di San Martino.\nIn origine fuori dall'abitato (presso San Martino in Pagnano), il monastero era stato abbandonato in conseguenza delle leggi di soppressione delle corporazioni religiose nel regno d'Italia, essendo venuto meno il numero legale delle monache. In realt\u00e0 l'edificio, occupato dalle Suore del Preziosissimo Sangue, era in uno stato di decadimento. Successivamente il monastero benedettino di San Martino, fu ricostruito all'interno delle mura. Distrutto anch'esso dai bombardamenti del 1944, \u00e8 stato quindi ricostruito.\nSan Michele Arcangelo.\nLa chiesa di San Michele Arcangelo, nella parte alta, risale all'XI secolo ed \u00e8 l'edificio sacro pi\u00f9 antico di Itri. A tre navate, l'edificio \u00e8 in stile arabo-normanno ed ha la caratteristica di avere il campanile quadrato, ornato da piatti in maiolica colorati, addossato alla chiesa, in corrispondenza dell'entrata principale, anzich\u00e9 posto di lato. Si articola in quattro piani, dal portale di accesso alla chiesa, a due bifore e una trifora, con coronamento a cuspide. Al suo interno si pu\u00f2 ammirare un affresco del XV secolo raffigurante la \"Vergine con il Bambino\" e la statua lignea di San Michele Arcangelo, posta in una nicchia dell'altare maggiore.\nSanta Maria di Loreto.\nIn origine su una collina fuori dal paese, ma ormai raggiunta dall'espansione dell'abitato, si trova la chiesa di Santa Maria di Loreto, con annesso convento dei Cappuccini (dal 1574), da cui deriva il nome \"Cappuccini\" attribuito alla zona. Quando nel marzo del 1574 i Padri Cappuccini iniziarono ad utilizzare l'edificio, dapprima in propriet\u00e0, poi in enfiteusi (in seguito alla confisca dei beni della Chiesa), quest'ultimo si trovava in una posizione isolata. Il convento fu abitato dai Cappuccini fino al 1897 e nel 1910/1911, a seguito dell'epidemia di colera che impervers\u00f2 ad Itri, fu adibito a lazzaretto. L'avvento dei Padri Passionisti \u00e8 datato 30 marzo 1943, giorno in cui fu redatto e firmato un atto nel quale il comune d'Itri concedeva in donazione il Convento ai Passionisti. L'opera di ricostruzione \"voluta dal Senatore Pietro Fedele, sposato ad Itri con Donna Tecla De Fabritiis\", inizi\u00f2 nel novembre del 1941 e fu ultimata dopo il conflitto bellico. Nella chiesa di Santa Maria di Loreto \u00e8 conservato, tra le altre opere, un dipinto di San Paolo della Croce (fondatore dei Passionisti), attribuito al pittore Sebastiano Conca (1676-1764).\nSanta Maria Maggiore.\n Alla chiesa di S. Maria Maggiore gi\u00e0 della SS. Annunziata si accede da un semplice ed ampio portico, di stile gotico, con tre archi ogivali e tre portali\" (che sono stati ricostruiti dopo le distruzioni della Seconda guerra mondiale), \"dei quali quello di mezzo, pi\u00f9 grande, \u00e8 anch'esso ogivale e risale al XIV secolo.\n\"La tradizione locale dice che il portale vi fosse stato trasportato da San Francesco.\"\nLe prime notizie, inerenti alla chiesa, risalgono al 26 marzo 1363, quando essa \u00e8 ricordata nel testamento del conte di Fondi, Onorato I Caetani, che fece un lascito di 20 once. Di stile romanico-laziale, \u00e8 decorata esternamente con fasce di pietra bianca alternate a laterizio, con dei cornicioni posti al termine di ogni piano. \"Nel 1600 la chiesa era a tre navate: quella centrale era coperta a tettoia, con l'altare maggiore ed il coro coperto a volta. In essa vi erano: l'organo, il pulpito, il fonte battesimale e il campanile con due campane. Agli inizi del XVIII secolo essa fu ampliata ed ebbe radicali restauri. La caratteristica principale del tempio era il soffitto a cassettoni, d'oro zecchino. Quest'ultimo fu successivamente rimosso per un crollo, avvenuto nel 1829, e la chiesa fu rifatta in muratura. Durante la seconda guerra mondiale l'edificio fu distrutto dai bombardamenti del 1944, ad eccezione del campanile duecentesco (recentemente restaurato).\" Per evitarne la distruzione, vennero staccati alcuni affreschi ora conservati nella vicina chiesa di San Michele Arcangelo. A seguito della distruzione, la chiesa della SS. Annunziata (all'interno della quale si conserva un Busto argenteo della Madonna della Civita, propriet\u00e0 del popolo di Itri che contribu\u00ec alla sua realizzazione con una questua) fu anche ridenominata chiesa di Santa Maria Maggiore.\nAd oggi, dunque, l'edificio denominato Santa Maria Maggiore si trova in Piazza Annunziata. \"L'interno della chiesa \u00e8 a tre navate: nel lato destro vi \u00e8 la cappella del Crocefisso con altare in marmo intarsiato, nel cui paliotto sono scolpite le Anime del Purgatorio, mentre sopra il Fastigio vi \u00e8 raffigurata la Sacra Sindone. Quest'opera pu\u00f2 riportarsi al XVIII secolo. Nella medesima cappella la volta \u00e8 decorata a stucco, con alcuni angeli reggenti gli emblemi della Passione.\"\n\"Alcuni sostengono che l'opera fu realizzata nel 1827, per volere del pontefice Leone XII, ma essa risale al secolo XVI o, al pi\u00f9 tardi, al XVII secolo. Nell'altare della navata sinistra riposa il corpo di San Costanzo martire, i cui resti sono ricoperti da vesti ricamate. Una tela molto interessante, raffigurante la \u00abPredica di San Tommaso d'Aquino davanti al Papa ed a un re\u00bb (forse Carlo I d'Angi\u00f2), era nella predella della cappella della navata sinistra.\"\nSantuario della Madonna della Civita.\nNel territorio di Itri si trova il santuario della Madonna della Civita in cui si venera un antichissimo quadro raffigurante una Madonna nera con Bambino denominata Madonna della Civita.\nArchitetture militari.\nIl Castello.\nIl castello, possente fortezza medioevale, alta e maestosa, \u00e8 collocato sulla parte pi\u00f9 elevata della collina denominata Sant'Angelo. Esso si articola intorno ad una torre pentagonale con piccola cinta merlata (attribuita al duca di Gaeta Docibile I nell'882). Nel 950 il nipote di Docibile, Marino I, fece costruire una seconda torre quadrata pi\u00f9 alta e maestosa della prima. In seguito, il castello fu oggetto di nuovi lavori, con la costruzione della parte abitativa, del torrione cilindrico e del cammino di ronda (1250) che li unisce. Il torrione cilindrico \u00e8 anche detto \"Torre del coccodrillo\", in quanto secondo la leggenda in questa torre si trovava dell'acqua con uno di questi animali, al quale venivano dati in pasto i condannati a morte.\nA questo complesso appartiene anche un fortilizio (la cavea) con tre piccole torrette cilindriche disposte ad un livello inferiore e visibili dall'entrata principale del castello: questa parte era adibita a luogo di ristoro per cavalli, servit\u00f9 e gendarmi. Dalla cavea si pu\u00f2 vedere, grazie ad un cancelletto, il ghetto ebraico (vico Giudea) dove si trovava anche una piccola sinagoga, ormai scomparsa.\nLa parte del castello destinata ad abitazione si sviluppa su due piani, ciascuno diviso in tre sale. Entrando, immediatamente a sinistra si presentano tre sale e, dalla seconda, si pu\u00f2 accedere, grazie ad una scalinata, al piano inferiore. Questo piano \u00e8 costituito da tre vasti spazi destinati ad uso domestico, come lasciano supporre i resti del forno e della vasca utilizzata per conservare il cibo, ancora visibili nella stanza sulla sinistra. Si pu\u00f2 anche osservare l'antica cisterna dove erano raccolte le acque piovane. \nAl secondo piano \u00e8 possibile vedere i resti di quello che era un camino ed un affresco rappresentante Sant'Antonio abate e Madonna lattante con il Bambino. In questo punto, infatti, fu fatta costruire dalla famiglia Caetani una cappella privata che fa pensare che la sala antistante fosse una camera da letto. Secondo alcune leggende, sarebbe possibile sentire dei fantasmi lamentarsi nelle notti di temporale e, soprattutto, veder fluttuare dei mantelli lungo il cammino di ronda che collega il castello alla \"Torre del Coccodrillo\".\nSalendo l'ultima rampa di scale della torre quadrata si accede a un'ampia terrazza da cui \u00e8 possibile godere un vasto panorama.\nIl castello ospit\u00f2 anche Giulia Gonzaga, contessa di Fondi e donna famosa per aver accolto nella sua dimora artisti e letterati dell'epoca quali Vittoria Colonna, Marcantonio Flaminio, Vittore Soranzo, Francesco Maria Molza, Francesco Berni, il pittore Sebastiano del Piombo - che le fece il ritratto - Pier Paolo Vergerio, Pietro Carnesecchi, Juan de Vald\u00e9s.\nDanneggiato dai bombardamenti durante la seconda guerra mondiale, \u00e8 stato acquistato dalla provincia di Latina nel 1979 per un prezzo simbolico dal dottor Francesco Saverio Ialongo e poi ceduto al comune d'Itri. Una volta restaurato, il castello avrebbe dovuto ospitare il \"Museo del brigantaggio\". Durante i lavori di restauro, in seguito ad una richiesta di fondi dalla Comunit\u00e0 Europea, il sindaco e la giunta itrana hanno ritenuto opportuna la collocazione del suddetto museo in una diversa zona del paese, localit\u00e0 Madonna delle Grazie.\nL'inaugurazione della prima parte restaurata del castello \u00e8 avvenuta il 4 giugno 2003, il 14 settembre 2007 \u00e8 stato aperto l'intero complesso.\nSiti archeologici.\nForte di Sant'Andrea e resti della Via Appia Antica - Il Tempio di Apollo.\nIn direzione di Fondi, nella gola di Sant'Andrea, \u00e8 stato rimesso in luce e valorizzato un tratto dell'antico percorso della via Appia Antica. Qui, sui ruderi di una villa romana di et\u00e0 repubblicana (I secolo a.C.), sorgeva un forte che fu utilizzato da fra' Diavolo nella difesa contro i Francesi nel 1798.\nNella valle di Sant'Andrea si trova uno dei tratti pi\u00f9 suggestivi e meglio conservati dell'Antica Appia lungo la via Francigena del sud. Lungo i 3\u00a0km di percorso, ai lati della strada romana era presente una sorta di marciapiedi, tuttora visibile in alcuni tratti.\nIl lato a valle dell'itinerario era terrazzato con imponenti mura costruite a opera poligonale e lungo la strada si possono ancora osservare ci\u00f2 che rimane delle costruzioni di difesa dai briganti e dei posti di blocco borbonici.\nAll'incirca a met\u00e0 del percorso la via \u00e8 dominata dal forte di Sant'Andrea, edificato sui resti di un antico tempio dedicato ad Apollo e di cui sono a oggi visibili le cisterne a volta all'interno dei terrazzamenti.\nLa costruzione dell'edificio rispose all'esigenza di fortificare il passo, situato in una posizione strategica e delicata, in coincidenza con l'ingresso nel Regno di Napoli.\nNell'area si svolsero diverse battaglie, una fra pi\u00f9 celebri riguard\u00f2 lo scontro nel 1799, quando fr\u00e0 Diavolo imped\u00ec la penetrazione delle truppe napoleoniche nel Napoletano.\nIn et\u00e0 tardoantica sui ruderi del tempio fu edificata una cappella votata a Sant'Andrea Apostolo, da cui prende il nome il forte e la valle.\nL'eccellente stato di conservazione di questo tratto dell'antico percorso romano, rende quest'area un vero e proprio museo a cielo aperto della tecnica stradale romana.\nAltro.\nFontana Gioacchino Murat, di pietra, originariamente in piazza dell'Annunziata, ora in piazza Armando Diaz. Di forma circolare, a due vasche, si dice costruita tra il 1810 e il 1812 per volere di Gioacchino Murat, re di Napoli.\nMonumento ai Caduti, in piazza Guglielmo Marconi, statua in bronzo di Edelweiss Frezzan (1962).\nArco della Pace, in piazza Sandro Pertini, monumento formato da un arco con fontana decorata da due rane; \u00e8 opera dello scultore Peppino Quinto (1989).\nSociet\u00e0.\nEtnie e minoranze straniere.\nAl 31 dicembre 2017, secondo i dati Istat, risultano residenti nel comune cittadini stranieri. Le nazionalit\u00e0 pi\u00f9 rappresentate sono:\nTradizioni e folclore.\nFuochi di San Giuseppe.\nI Fuochi di San Giuseppe (\"l\u00ec fu\u00f2c d' Sangius\u00e9pp' \"in dialetto itrano) \u00e8 una manifestazione tradizionale che si svolge ogni anno, la sera del 19 marzo. \u00c8 una manifestazione popolare che coinvolge attivamente tutti gli abitanti di Itri, borgo ai piedi dei Monti Aurunci.\nLa manifestazione \u00e8 caratterizzata dall'accensione di grossi Fal\u00f2 nei vari rioni del paese accompagnata da musiche e suonate popolari, danze, balli e degustazione di prodotti tipici locali come le zeppole fritte itrane, la salsiccia Itrana, l'oliva d'Itri, conosciuta come \"oliva di Gaeta\", le bruschette con olio itrano, il formaggio marzolino e altri prodotti locali.\nI fuochi di San Giuseppe sono la pi\u00f9 antica delle tradizioni itrane e le sue origini si perdono nei secoli.\nNella tradizione si fondono aspetti del paganesimo con quelli della religiosit\u00e0 cristiana: al ringraziamento di san Giuseppe, infatti, si unisce il rito arcaico del fuoco \"purificatore\", che pur non avendo nessun rapporto con la vita del santo, \u00e8 stato sincretisticamente associato alla sua festa in quanto coincidente con la fine dell'inverno e l'inizio della primavera.\nEra usanza dei falegnami del borgo ripulire le botteghe ed i magazzini dagli scarti della lavorazione ed allestire i fal\u00f2, nei secoli passati di minori dimensioni, ma sicuramente molto numerosi, anche in onore del santo loro patrono e protettore. Sulla cima di ogni fuoco veniva e viene tuttora posto un manichino fatto con stracci vecchi (\"m\u00e0mmu\u00f2cc\"') simboleggiante l'inverno terminato.\nCultura.\nIstruzione.\nScuole.\nAd oggi si contano sul territorio cittadino 6 scuole di ogni ordine e grado: 2 Scuole dell'infanzia, 1 scuole primarie, 1 secondarie di I grado e 1 scuole secondarie di II grado-Istituto Professionale Agrario.\nBiblioteche.\nLa Biblioteca Comunale \u00e8 situata in Piazza Umberto I 13, ove si trovano anche gli uffici dell'Amministrazione Comunale. La biblioteca aderisce al Sistema Bibliotecario del Lazio Meridionale e vanta una sezione specialistica dedicata al Brigantaggio nel Meridione d'Italia.\nMedia.\nTelevisione.\nItritv, nata nel 2007, chiude i battenti, temporaneamente, nel 2009. A partire dall'anno successivo, il 2010, l'emittente torna a trasmettere sul digitale terrestre. Dal 2011 fa parte del bouquet di GARITV, visibile in tutto il Lazio sul canale 293, assumendo il nome di \"Itri Tv Gari Tv1\". Oggi l'emmittente collabora con RTG telegolfo \u00e8 visibile sul canale 112 nella regione Lazio e sul canale 810, nella regione Campania.\nCinema.\nQuesta \u00e8 la lista dei film che hanno avuto come ambientazione parti del territorio comunale o della citt\u00e0:\nGeografia antropica.\nSuddivisioni storiche.\nL'abitato di Itri \u00e8 suddiviso in vari quartieri: Madonnella, Conceria, San Gennaro, Piazza, Cavone, Le Cupe, i Cappuccini, lo Straccio, Madonna delle Grazie, Lago, la Torretta, Santa Lucia, Sant'Angelo, Santa Maria degli Angeli.\nLocalit\u00e0.\nQuesto l'elenco delle principali contrade campestri in cui \u00e8 suddiviso il territorio di Itri: Calabretto, Calvi, Campanaro, Campello, Campiglioni, Campo Dentro, Campoli, Casa Caprara, Ciovareccia, Comignano, Corano, Giovenco, La Mustaga, Lazzano, Le Vaglie, Licciano, Magliana, Marciano, Mezzabrino, Migliorano-Intignano, Monte Vivolo, Montepiano, Ortolino-Santamariabella, Palma, Pagn\u00e0no, Paretola, Posaturo, Ra\u00ecno, San Cristoforo, San Giacomo, San Martino Cese le Pigne, San Nicola, Sant'Andrea, Sant'Elmo, Sant'Onofrio, Santo Stefano, Stazione di Itri, Trasta, Terragona, Tre Cancelle, Vacastello, Vagnoli, Valle Colella, Valle d'Itri, Valle Rosa, Valle Fredda, Vastomano, Vign\u00f2le.\nEconomia.\nL'agricoltura \u00e8 la principale attivit\u00e0 economica ed \u00e8 incentrata sulla produzione dell'Oliva di Itri, con produzione di olive in salamoia e di olio, ottenuto con spremitura a freddo. Nel territorio di Itri inoltre si produce l' Abbuoto, un vino rosso molto pregiato noto anche al tempo dei Romani ,lo cita anche il poeta Orazio nell'Ode I,37 .. Il comune di Itri, insieme ad altri territori vicini, fa parte del Consorzio Industriale Sud Pontino.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 707 imprese operanti nel territorio comunale, che rappresentavano il 1,80% del totale provinciale (39.304 imprese attive), hanno occupato 1.571 addetti, l'1,29% del dato provinciale (122.198 addetti); in media, ogni impresa nel 2015 ha occupato due persone (2,22).\nInfrastrutture e trasporti.\nStrade.\nMancano strade che colleghino direttamente Itri con la sua parte di territorio che affaccia sul mare.\nFerrovie.\nAlla Stazione di Itri, sulla linea Roma-Formia-Napoli, fermano in media un treno ogni 120' per Roma Termini e uno ogni 120' per Formia/Minturno. Anche 2 treni per Napoli Centrale effettuano fermata a Itri.\nMobilita extraurbana.\nI bus COTRAL collegano Itri con tutte le localit\u00e0 limitrofe, tra le quali Fondi, Formia, Gaeta, Minturno, Terracina e Latina.\nAmministrazione.\nNel 1927 passa dalla provincia di Terra di Lavoro alla provincia di Roma nel Lazio, e nel 1934 passa alla nuova provincia di Littoria, costituita dal governo fascista dell'epoca.\nAltre informazioni amministrative.\nFa parte della XVII Comunit\u00e0 Montana dei Monti Aurunci, Parco naturale dei Monti Aurunci e Associazione nazionale citt\u00e0 dell'olio.\nSport.\nLe societ\u00e0 sportive presenti a Itri sono:\nBasket Itri, che annovera solo squadre giovanili\nAltro.\nNel 1992 e nel 1996 da Itri \u00e8 passato il Giro d'Italia.\nNel 1992 l'ibridatore Ungherese Gergely M\u00e1rk ha dato vita ad una nuova cultivar di rosa chiamata Fra Diavolo. Un esemplare venne regalato da una visitatrice al Museo del Brigantaggio di Itri ed ancora oggi \u00e8 possibile ammirarne le fioriture nel giardino antistante il museo."}
{"id": "565466", "revid": "1543377", "url": "https://it.wikipedia.org/wiki?curid=565466", "title": "Uslar", "text": "Uslar \u00e8 una citt\u00e0 di 15.413 abitanti della Bassa Sassonia, in Germania.\nAppartiene al circondario (\"Landkreis\") di Northeim (targa NOM).\nSuddivisione amministrativa.\nUslar si divide in 19 zone (\"Ortsteil\"), corrispondenti all'area urbana e a 18 frazioni:"}
{"id": "565467", "revid": "7077", "url": "https://it.wikipedia.org/wiki?curid=565467", "title": "Vice Ispettore", "text": ""}
{"id": "565468", "revid": "7077", "url": "https://it.wikipedia.org/wiki?curid=565468", "title": "Vice Sovrintendente", "text": ""}
{"id": "565472", "revid": "599013", "url": "https://it.wikipedia.org/wiki?curid=565472", "title": "Dap", "text": ""}
{"id": "565473", "revid": "123015342", "url": "https://it.wikipedia.org/wiki?curid=565473", "title": "Carlo Augusto Viano", "text": "Biografia.\nLaureatosi in Filosofia all'Universit\u00e0 di Torino nel 1952 con Nicola Abbagnano, in seguito ha insegnato nelle universit\u00e0 di Milano e Cagliari. Ha fatto infine ritorno, in qualit\u00e0 di ordinario fuori ruolo di Storia della filosofia, all'ateneo torinese, di cui \u00e8 stato nominato professore emerito a seguito del pensionamento. Ha fatto parte del Comitato Nazionale per la Bioetica, ed \u00e8 stato membro del direttivo della \"Rivista di filosofia\" e, a partire dal 1991, socio nazionale dell'Accademia delle Scienze di Torino.\nIl 24 giugno 2010 fu insignito del premio Feltrinelli per la Storia della Filosofia.\nPensiero.\nDi formazione neoilluminista, si \u00e8 occupato principalmente di storia della filosofia antica e moderna e di etica. Nel campo della filosofia \u00e8 autore di importanti studi su Aristotele (\"La logica di Aristotele\", Torino, 1954) e Locke (\"John Locke, Dal razionalismo all'Illuminismo\", Torino, 1960, \"Il pensiero politico di Locke\", Roma/Bari, 1997), oltre a varie opere di storia della filosofia curate in collaborazione con Pietro Rossi. Nel campo dell'etica, oltre a studi storici (\"L'etica\", Milano, 1981, \"Teorie etiche contemporanee\", Torino, 1995), si \u00e8 dedicato a promuovere la costruzione di una bioetica laica e, soprattutto negli ultimi anni, a denunciare la timidezza dei laici di fronte alle ingerenze della Chiesa cattolica in ambito scientifico e morale.\nDa Enrico Mistretta, direttore editoriale della Laterza, gli fu affidata, insieme con Pietro Rossi, la direzione di una fondamentale \"Storia della filosofia\" in sette volumi, che inizi\u00f2 a essere pubblicata a partire dal 1993."}
{"id": "565474", "revid": "7077", "url": "https://it.wikipedia.org/wiki?curid=565474", "title": "Aspirante Guardiamarina", "text": ""}
{"id": "565475", "revid": "125606664", "url": "https://it.wikipedia.org/wiki?curid=565475", "title": "La cucaracha", "text": "La cucaracha (in spagnolo \"Lo scarafaggio\") \u00e8 una canzone tradizionale della musica folk messicana, che divenne popolare dopo la rivoluzione messicana.\nSecondo una versione che si narra sulle sue origini, il titolo si riferirebbe all'automobile del generale Pancho Villa, che spesso era rotta e si era guadagnata, da parte delle sue truppe, il nomignolo \"la cucaracha\".\nLe origini.\nLe origini della \"Cucaracha\" sono sconosciute, ma si sa che era gi\u00e0 molto popolare durante la Rivoluzione messicana agli inizi del XX secolo. Allo stesso tempo, per\u00f2, la canzone \u00e8 menzionata nel 1883, ma vi \u00e8 anche la possibilit\u00e0 che risalga al 1818. Altre congetture ne indicherebbero un'origine spagnola, anche se non ci sono prove a favore di questa ipotesi, in quanto non c'\u00e8 traccia della canzone in altri paesi dell'America Latina.\nTesto.\nIl testo consiste di strofe indipendenti, spesso improvvisate. Una tipica strofa \u00e8:\nIl riferimento alla marijuana nacque in quel periodo (all'incirca quello della Rivoluzione Messicana) in cui la parola \"cucaracha\" era anche un termine per definire in gergo la marijuana o uno spinello.\nNei contesti nei quali un riferimento alla marijuana sarebbe inopportuno, \"limonada que tomar\" (\"limonata da bere\") o \"las patitas de atr\u00e1s\"' (\"le zampette posteriori\") sono di frequente sostituite all'ultimo verso. Ci\u00f2 preserva la storia e, nella versione spagnola, il metro.\nUn altro esempio \u00e8:\nMolte versioni sono di fatto un gruppo di versi senza senso o riguardanti l'amore:\nDurante la rivoluzione messicana, i ribelli e le forze governative realizzarono testi politici. In alcune versioni, lo scarafaggio \u00e8 il presidente Victoriano Huerta, noto alcolizzato e considerato un criminale e un traditore a causa del suo coinvolgimento nella morte del presidente rivoluzionario Francisco Madero. Le strofe potevano contenere i versi:\nUna versione diversa fa risalire l'appellativo alla carrozza di Pancho Villa che si rompeva sistematicamente nei viaggi senza fine nel deserto del nord-est. Cos\u00ec la truppa affibbi\u00f2 il nomignolo \"La Cucaracha\" alla carrozza e il verso \"ya no puede caminar\" riguarda appunto la carrozza che non poteva proseguire oltre.\nNel libro di Francisco Rodr\u00edguez Mar\u00edn \"Cantos populares espa\u00f1oles (Canti popolari spagnoli)\", pubblicato nel 1883, lui trascrive alcuni versi che hanno a che fare con la guerra di \"reconquista\" contro i Mori in Spagna: \nSignificato della canzone.\nCi sono diversi significati de \"La cucaracha\", tante quante le sue versioni esistenti. Lo stesso pu\u00f2 essere detto per la stessa parola. La parola si pu\u00f2 riferire all'insetto per\u00f2 ugualmente si pu\u00f2 utilizzare nei confronti di una persona associata in qualche modo a uno scarafaggio. \u00c8 stato utilizzato anche nel gergo come termine per indicare lo spinello di marijuana cos\u00ec come, sempre nel gergo, lo si utilizzava per definire un veicolo senza ruote.\nUna storia relativa all'uso gergale del termine per indicare un particolare veicolo riguarda Pancho Villa. Si dice che Pancho Villa andasse in giro con le sue guardie del corpo in un'automobile Dodge Roadster, con le mani e i piedi a penzoloni fuori dal finestrino, tanto da sembrare, appunto, uno scarafaggio. L'auto \u00e8 visibile al museo di Pancho Villa nella citt\u00e0 di Chihuahua, capitale dell'omonima regione del Messico. Il veicolo presenta i buchi dei proiettili che uccisero Pancho Villa nel 1923."}
{"id": "565476", "revid": "7077", "url": "https://it.wikipedia.org/wiki?curid=565476", "title": "Aviere Scelto", "text": ""}
{"id": "565477", "revid": "287204", "url": "https://it.wikipedia.org/wiki?curid=565477", "title": "Omaggio a Mariele", "text": "Omaggio a Mariele \u00e8 un album del 1999 prodotto dall'Antoniano di Bologna e distribuito dalla Warner Music. Contiene brani eseguiti dal Piccolo Coro \"Mariele Ventre\" dell'Antoniano, dalle Verdi Note dell'Antoniano e da bambini di Case di Accoglienza del Sud America.\nMariele Ventre.\nL'album \u00e8 dedicato a Mariele Ventre, fondatrice e direttrice per oltre trent'anni del Piccolo Coro dell'Antoniano. Mariele Ventre era stata una figura centrale dell'Antoniano e una delle principali animatrici dello Zecchino d'Oro. Scomparve prematuramente a causa di una grave malattia il 16 dicembre 1995.\nIn seguito alla sua morte le opere del Fiore della solidariet\u00e0 dell'Antoniano furono dedicate a lei, e fra queste ci furono numerose case d'accoglienza chiamate \"Casa del sorriso di Mariele\". I bambini di una di queste case in Sud America collaborarono all'album.\nNell'album \u00e8 incisa \"Ele\", canzone che il Piccolo Coro e le Verdi Note dell'Antoniano dedicarono a Mariele Ventre durante la 39\u00aa edizione dello Zecchino d'Oro, un anno dopo la sua scomparsa.\nMariele chi \u00e8?\nIn seguito fu scritta anche un'altra canzone dedicata a Mariele Ventre, \"Mariele chi \u00e8?\" (Antonella Boriani e Gian Marco Gualandi). Fu cantata dal Piccolo Coro il 22 novembre 2005 durante la prima giornata del 48\u00ba Zecchino d'Oro ed eseguita durante la trasmissione \"Natale da Favola\" il 21 dicembre 2005 assieme ai rappresentanti di tutti i \"piccoli cori\" facenti parte della Galassia di Chicco e Doretta ora divenuta \"Galassia dell'Antoniano\". La canzone \u00e8 inclusa nel cd del 48\u00ba Zecchino d'Oro."}
{"id": "565478", "revid": "1318658", "url": "https://it.wikipedia.org/wiki?curid=565478", "title": "Arrondissement di Blois", "text": "L\"arrondissement\" di Blois (in francese: \"arrondissement de Blois\") \u00e8 una suddivisione amministrativa francese, situata nel dipartimento del Loir-et-Cher e nella regione del Centro-Valle della Loira.\nComposizione.\nL\"arrondissement\" di Blois raggruppa 121 comuni in 13 cantoni:"}
{"id": "565483", "revid": "7077", "url": "https://it.wikipedia.org/wiki?curid=565483", "title": "Carabiniere Scelto", "text": ""}
{"id": "565484", "revid": "7077", "url": "https://it.wikipedia.org/wiki?curid=565484", "title": "Sergente Maggiore Capo", "text": ""}
{"id": "565487", "revid": "7077", "url": "https://it.wikipedia.org/wiki?curid=565487", "title": "Sottocapo di 1\u00aa Classe Scelto", "text": ""}
{"id": "565488", "revid": "124428", "url": "https://it.wikipedia.org/wiki?curid=565488", "title": "Hermann Snellen", "text": "Specialista in oftalmologia, introdusse nel 1862 una tabella, che oggi porta il suo nome, per misurare l'acutezza visiva. Studi\u00f2 medicina a Utrecht, tra gli altri con i professori Gerardus Johannes Mulder (chimica), Jacobus Schroeder van der Kolk (anatomia e fisiologia) e soprattutto Franciscus Cornelis Donders (oftalmologia). Consegu\u00ec il dottorato in medicina a Utrecht nel 1858.\nStabilitosi a Utrecht. Hermann Snellen rivolse la sua attenzione all'oftalmologia. L'anno in cui ottenne la laurea, ottenne la posizione di aiuto medico nella clinica oftalmologica di Utrecht. Oltre all'attivit\u00e0 clinica, egli prosegu\u00ec la carriera accademica. Gi\u00e0 nel 1858 ricevette l'abilitazione per l'insegnamento dell'oftalmologia e nel 1877 fu nominato professore di oftalmologia all'universit\u00e0 di Utrecht.\nSnellen lasci\u00f2 in eredit\u00e0 un lavoro completo nel suo settore specifico. Nella sua vita professionale si occup\u00f2 prevalentemente di astigmatismo, glaucoma, infiammazione oculare, malattie della retina e del tessuto connettivo. Inoltre si interess\u00f2 dei calcoli matematici inerenti all'ottica oftalmica. Nel 1899 diresse un congresso internazionale di oftalmologia a Utrecht.\nMor\u00ec il 18 gennaio 1908.\nOggi Snellen \u00e8 ricordato principalmente per la tabella per la misurazione dell'acutezza visiva. Con la tavola o tabella ottotipica \u00e8 possibile misurare in decimi l'acutezza visiva di un soggetto. Se il paziente sottoposto alla prova \u00e8 in grado di distinguere una lettera, significa che \u00e8 in grado di distinguere due punti, ovvero due stimoli visivi, separati l'uno dall'altro. Il principio \u00e8 lo stesso dell'acuit\u00e0 tattile, la capacit\u00e0 di distinguere due punte di compasso che toccano diversi punti del corpo."}
{"id": "565493", "revid": "1318658", "url": "https://it.wikipedia.org/wiki?curid=565493", "title": "Arrondissement di Romorantin-Lanthenay", "text": "L\"arrondissement\" di Romorantin-Lanthenay \u00e8 una suddivisione amministrativa francese, situata nel dipartimento del Loir-et-Cher e nella regione del Centro-Valle della Loira.\nComposizione.\nL\"arrondissement\" di Romorantin-Lanthenay raggruppa 63 comuni in 8 cantoni:"}
{"id": "565495", "revid": "287204", "url": "https://it.wikipedia.org/wiki?curid=565495", "title": "Custom", "text": "Il termine custom, di origine inglese, \u00e8 un attributo con cui si indica un manufatto, un dispositivo, o un componente, progettato e realizzato su misura in base alle necessit\u00e0 dell'acquirente o della funzione specifica che \u00e8 destinato ad assolvere.\nLa parola \u00e8 entrata a far parte del linguaggio comune in tutto il mondo, partendo dai significati originari propri della lingua anglo-americana.\nCustom motociclistico.\nIl Custom \u00e8 un'attitudine, un modo di vivere il mondo motociclistico caratterizzato anzitutto dalla propensione del motociclista a trasformare il suo mezzo in modo da guidare un qualcosa di unico. Il custom riguarda i proprietari di motociclette di diverse marche e nazionalit\u00e0. Tali motocicli spesso sono caratterizzati da una seduta molto bassa, un interasse lungo con pedane avanzate e in genere uno pneumatico posteriore largo, oltre a particolari accessori, realizzati come unici esemplari. \nLa loro linea, a differenza di tutte le altre tipologie di moto, \u00e8 rimasta invariata nel corso degli anni (per questo tali moto vengono definite \u201cdalla linea immortale\u201d o \u201csenza tempo\u201d). Adatte a qualsiasi tipo di spostamento, sia esso un breve tragitto che un lungo viaggio. Contrariamente alle moto d'impostazione sportiva e naked (moto sportive private della carenatura), accolgono con molta comodit\u00e0 sia il pilota che l'eventuale passeggero.\nDi solito si distinguono per le numerose cromature presenti e spesso presentano livree e verniciature molto particolari ed appariscenti. Possono montare protezioni aerodinamiche (generalmente fornite come optional) e, come ad esempio le cosiddette \"Grand Cruiser\", sono in grado di trasportare oggetti voluminosi (sono previste, quasi sempre come optional, borse laterali di enorme capienza). Si prestano estremamente bene alla personalizzazione (da qui il nome \u201cCustom\u201d) sia estetica che motoristica.\nIl principale produttore di questa tipologia di moto \u00e8 l'Harley-Davidson con sede a Milwaukee, negli Stati Uniti anche se, principalmente negli anni novanta, alcuni produttori specie giapponesi hanno prodotto delle \nmoto \u201cCustom\u201d molto simili a quelle statunitensi, sia dal punto di vista del design che prestazionale. Esempi sono rappresentati \ndalla Suzuki Ls Savage 650 cm\u00b3, dall'Honda Shadow 600 cm\u00b3, dall'Honda BlackWidow 750 cm\u00b3, dalla Suzuki Intruder VS 750 cm\u00b3 e 1400 cm\u00b3, e dalla piccola Aprilia Classic 50 cm\u00b3. Altri progetti sono stati intrapresi da marche come Kawasaki, Yamaha e Moto Guzzi. \nEsistono molti preparatori di moto \u201cCustom\u201d che forniscono parti estetiche (o addirittura creano da zero moto totalmente personalizzate) e componenti ad alte performance per questa tipologia di motocicletta. Oggi anche in Italia sono molti i preparatori chiamati Customizer che contribuiscono ad elevare allo stato dell'arte questo mestiere puramente artigianale, i pi\u00f9 noti non si limitano ad assemblare pezzi e parti recuperate nei numerosi cataloghi esistenti ma disegnano e costruiscono da zero parafanghi, fari, pedane, serbatoi e addirittura telai arrivando ad omologare come pezzi unici tali sculture motorizzate. Le custom sono suddivisibili oggi in numerose categorie, tra le pi\u00f9 note ci sono i Chopper, i Bobber, le Old Style ma nascono continuamente nuove denominazioni per collocare le opere dei customizer in una sorta di catalogo temporale allo stesso modo con cui si collocano le opere d'arte nella storia. \nLa personalizzazione di queste moto ha dato vita anche ad una nuova tipologia di motociclette: le \u201cChopper\u201d caratterizzate da forcelle lunghe particolarmente diffuse in Svezia e negli U.S.A. soprattutto negli anni sessanta dello scorso secolo.\nUna tra le pi\u00f9 celebri aziende produttrici \u00e8 la Orange County Choppers situata a Orange County. L'azienda ha acquistato molta notoriet\u00e0 grazie al programma \"American Chopper\".\nAlla scuola di pensiero degli amanti di questo tipo di motociclo, i detrattori contrappongono le considerazioni che la posizione di guida eretta possa favorire maggiori danni alla colonna vertebrale e che la posizione molto larga delle mani sul manubrio provochi inoltre l'affaticamento.\nCustom nell'elettronica.\nIn campo elettronico, viene definito \"custom\" un componente di un circuito (possono essere circuiti integrati, circuiti ibridi, anche semplici resistori), progettato dal costruttore stesso dell'apparecchiatura in cui \u00e8 impiegato. Un'eventuale sua sostituzione \u00e8 possibile soltanto con un identico dispositivo fornito dal costruttore stesso; solitamente non \u00e8 possibile nemmeno conoscere in dettaglio il circuito interno. Questa tipologia di dispositivi si trova sia in prodotti a larghissima diffusione, come i televisori o gli Hi-FI, sia in prodotti meno diffusi, quali gli strumenti di misura di classe elevata."}
{"id": "565498", "revid": "101957501", "url": "https://it.wikipedia.org/wiki?curid=565498", "title": "George Amick", "text": "Tra il 1950 e il 1960 la 500 Miglia di Indianapolis faceva parte del Campionato Mondiale, per questo motivo Amick ha all'attivo anche un Gran Premio ed un secondo posto in Formula 1.\nAmick riposa nel cimitero Crown Hill ad Indianapolis, Indiana."}
{"id": "565499", "revid": "154893", "url": "https://it.wikipedia.org/wiki?curid=565499", "title": "1\u00ba aviere", "text": ""}
{"id": "565502", "revid": "30610", "url": "https://it.wikipedia.org/wiki?curid=565502", "title": "Fr\u00e9d\u00e9ric de Lafresnaye", "text": "Nacque in un'aristocratica famiglia baronale a Falaise, in Normandia.\nStudioso di scienze naturali e in particolar modo di entomologia, ebbe tuttavia occasione di apprezzare l'ornitologia dopo aver acquistato un'importante collezione di uccelli europei impagliati.\nDopo numerosi studi, collabor\u00f2 con Alcide Dessalines d'Orbigny nella classificazione di nuove specie di uccelli. Nel corso degli anni accumul\u00f2 una collezione di oltre 8000 uccelli impagliati che, dopo la sua morte, furono venduti a un collezionista americano, Henry Bryant, il quale li don\u00f2 alla Boston Natural History Society. Nel 1914 la collezione venne trasferita al Museo di Zoologia comparata dell'Universit\u00e0 Harvard.\nTaxa classificati.\nAlcune specie scoperte e catalogate da Lafresnaye:"}
{"id": "565504", "revid": "1318658", "url": "https://it.wikipedia.org/wiki?curid=565504", "title": "Arrondissement di Vend\u00f4me", "text": "L\"arrondissement\" di Vend\u00f4me \u00e8 una suddivisione amministrativa francese, situata nel dipartimento del Loir-et-Cher e nella regione del Centro-Valle della Loira.\nComposizione.\nL\"arrondissement\" di Vend\u00f4me raggruppa 107 comuni in 9 cantoni:"}
{"id": "565508", "revid": "7077", "url": "https://it.wikipedia.org/wiki?curid=565508", "title": "1\u00b0 Aviere", "text": ""}
{"id": "565509", "revid": "2108263", "url": "https://it.wikipedia.org/wiki?curid=565509", "title": "Granducato di Posen", "text": "Il Granducato di Posen (in tedesco Gro\u00dfherzogtum Posen) fu una provincia autonoma del Regno di Prussia, esistita dal 1815 al 1848. Il nome fu usato in modo non ufficiale anche in seguito, per denotare il territorio, specialmente dai polacchi. Oggi viene usato dagli storici moderni per descrivere entit\u00e0 politiche diverse esistite fino al 1918. La citt\u00e0 capitale era Posen (oggi \"Pozna\u0144\", in Polonia).\nArea e popolazione.\nL'area era di 28.951\u00a0km\u00b2 e conteneva la maggior parte dei territori delle province storiche della Grande Polonia, che comprendeva la parte occidentale del Ducato di Varsavia, il Dipartimento di Posen, quello di Bromberg e parte di quello di Kalisch, che furono ceduti alla Prussia secondo gli accordi del Congresso di Vienna del 1815 con la garanzia internazionale di auto-amministrazione e libero sviluppo della nazione polacca.\nPopolazione:\nAmministrazione territoriale.\nIl monarca del granducato, con il titolo di Granduca di Posen, altri non era che il Re di Prussia, e il suo rappresentante era il governatore del granducato: il primo fu il Principe Antoni Radziwi\u0142\u0142 (1815-1831), che aveva sposato la Principessa Luisa di Prussia, cugina del Re. Il governatore doveva dare consigli nelle questioni nazionali e aveva il diritto di veto sulle decisioni amministrative; in realt\u00e0, comunque, tutti i poteri amministrativi erano nelle mani del presidente prussiano della provincia.\nL'unit\u00e0 amministrativa prussiana che occupava il territorio del gran ducato venne chiamata \"Provincia del Granducato di Posen\" negli anni dal 1815-1849, e in seguito pi\u00f9 semplicemente Provincia di Posen (in tedesco: \"Provinz Posen\").\nIl territorio del gran ducato venne diviso in due distretti governativi (in tedesco: \"Regierungsbezirk\"): il Distretto di Posen e il Distretto di Bromberg, che vennero ulteriormente divisi in 26 circondari (in tedesco: \"Kreis(e)\") amministrate da dei \"Landr\u00e4te\" (\"consigli territoriali\"). In seguito queste vennero risuddivise in 40 circondari e 2 circondari urbani. Nel 1824 il granducato ottenne anche un consiglio provinciale (il cui mandato inizi\u00f2 nel 1827) dotato per\u00f2 di poco potere amministrativo, che si limitava alla fornitura di pareri. Nel 1817, la Terra di Kulmhof venne trasferita alla Prussia Occidentale.\nSuddivisione.\nAl 9 gennaio 1920, immediatamente prima dello scioglimento, la provincia di Posen era suddivisa come segue:\nStoria.\nFino al 1830 le autorit\u00e0 prussiane furono relativamente tolleranti nei confronti della popolazione polacca, anche se vennero introdotti gli schemi amministrativi prussiani e venne rafforzato il ruolo della lingua tedesca nel sistema educativo.\nLa repressione dopo il 1830.\nLa rivolta di novembre del 1830, da parte del Regno del Congresso contro l'Impero Russo, fu notevolmente sostenuta dai polacchi del Granducato di Posen, In seguito l'amministrazione prussiana guidata da Edward Flotwell, introdusse un sistema di polizia e repressione contro i polacchi. Egli inizi\u00f2 ad espellere i polacchi dall'amministrazione, cerc\u00f2 di indebolire la nobilt\u00e0 polacca comprandone le terre, e dopo il 1832 il ruolo della lingua polacca nell'istruzione venne notevolmente ridotto.\nL'autonomia abolita nel 1848.\nDurante le rivoluzioni del 1848 il Parlamento di Francoforte tent\u00f2 di dividere il Ducato in due parti: la Provincia di Posen, che sarebbe stata data ai tedeschi e annessa all'appena creato Impero tedesco, e la Provincia di Gnesen, che sarebbe stata data ai polacchi e tenuta al di fuori della Germania, ma a causa della protesta dei parlamentari polacchi questi piani fallirono e l'integrit\u00e0 del ducato venne preservata. Comunque, il 9 febbraio 1849, dopo una serie di assicurazioni non rispettate, l'amministrazione prussiana ribattezz\u00f2 il ducato in Provincia di Posen (\"Provinz Posen\"). La linea che divideva le due parti proposte venne ignorata. Il Granducato di Posen rimase comunque un possedimento titolare della dinastia Hohenzollern e il nome rimase ufficiosamente in uso fino al 1918.\nKulturkampf.\nNegli anni 1880 il cancelliere Otto von Bismarck diede il via a delle politiche di germanizzazione, come l'incremento delle forze di polizia, una commissione per la colonizzazione, la Societ\u00e0 tedesca per i Confini Orientali (Hakata), e la Kulturkampf. Nel 1904 venne approvata una legislazione speciale contro la popolazione polacca. La legislazione del 1908 permetteva la confisca delle terre di propriet\u00e0 polacca. Le autorit\u00e0 prussiane non permisero lo sviluppo delle industrie, cos\u00ec che l'economia del ducato rimase dominata dall'agricoltura di alto livello.\nL'annessione alla Polonia 1918-1919.\nDopo la prima guerra mondiale il destino del Granducato era incerto. I polacchi richiedevano che questa regione storicamente polacca venisse inclusa nella da poco indipendente Seconda Repubblica di Polonia, mentre i tedeschi rifiutarono qualsiasi concessione territoriale. La grande rivolta polacca che scoppi\u00f2 il 27 dicembre 1918, il giorno dopo il discorso di Ignacy Jan Paderewski, permise alla regione di essere liberata dall'occupazione tedesca. Il Trattato di Versailles stabil\u00ec che gran parte del territorio del granducato sarebbe stato incluso nella Polonia."}
{"id": "565511", "revid": "339392", "url": "https://it.wikipedia.org/wiki?curid=565511", "title": "Granducato di Poznan", "text": ""}
{"id": "565512", "revid": "154893", "url": "https://it.wikipedia.org/wiki?curid=565512", "title": "1\u00ba aviere scelto", "text": ""}
{"id": "565513", "revid": "10137", "url": "https://it.wikipedia.org/wiki?curid=565513", "title": "Capitano di Fregata", "text": ""}
{"id": "565515", "revid": "10137", "url": "https://it.wikipedia.org/wiki?curid=565515", "title": "Capitano di Vascello", "text": ""}
{"id": "565516", "revid": "287204", "url": "https://it.wikipedia.org/wiki?curid=565516", "title": "Ordinata", "text": ""}
{"id": "565518", "revid": "10137", "url": "https://it.wikipedia.org/wiki?curid=565518", "title": "Primo Maresciallo", "text": ""}
{"id": "565520", "revid": "32014", "url": "https://it.wikipedia.org/wiki?curid=565520", "title": "Anton Lavey", "text": ""}
{"id": "565526", "revid": "124144583", "url": "https://it.wikipedia.org/wiki?curid=565526", "title": "Coppa UEFA 1989-1990", "text": "La Coppa UEFA 1989-1990 \u00e8 stata la 19\u00aa edizione dell'omonima competizione.\nVenne vinta dalla , vittoriosa contro la nella prima finale internazionale tra due squadre italiane: nella storia dei tornei UEFA, si tratt\u00f2 della terza finale in assoluto tra due formazioni di uno stesso paese; fu inoltre il secondo trionfo nella manifestazione per una Juventus che peraltro, in quest'edizione, divenne la prima squadra a vincere il torneo senza subire neanche un gol in trasferta.\nCapocannonieri della competizione furono i tedeschi G\u00f6tz (militante nel ) e Riedle (giocatore del ), entrambi con 6 gol.\nFormula.\nIn base al coefficiente UEFA del 1988, si cre\u00f2 una singolare parit\u00e0 tra la Francia e la Jugoslavia nella candidatura a un terzo posto derivato dalla spartizione della quota inglese: la confederazione calcistica europea risolse con equit\u00e0 la questione deliberando uno speciale turno di spareggio fra i due paesi. Inoltre, la Finlandia strapp\u00f2 un secondo posto alla Bulgaria."}
{"id": "565529", "revid": "21880", "url": "https://it.wikipedia.org/wiki?curid=565529", "title": "Philipp Ludwig Statius M\u00fcller", "text": "Statius M\u00fcller nacque a Esens, un centro della Bassa Sassonia, dopo la laurea in Biologia divenne professore di scienze biologiche a Erlangen, in Baviera. Tra il 1773 e il 1776 tradusse e pubblic\u00f2 in tedesco la classificazione scientifica di Linnaeus, mentre il suo compendio, datato 1776, contiene la prima classificazione scientifica di molte specie animali, tra cui il dugongo, il guanaco, il potto, il tucano toco e l'airone tricolore. \nPubblicazioni.\n "}
{"id": "565531", "revid": "599013", "url": "https://it.wikipedia.org/wiki?curid=565531", "title": "Johnny Boyd", "text": "Corse la 500 Miglia di Indianapolis dal 1955 al 1966, ottenendo come miglior risultato il terzo posto nell'edizione 1958.\nTra il 1950 e il 1960 la \"500 Miglia\" faceva parte del Campionato Mondiale, per questo motivo Boyd ha all'attivo anche 6 Gran Premi ed un terzo posto in Formula 1.\nBoyd muore nel 2003 e viene sepolto presso il cimitero di Clovis, California."}
{"id": "565537", "revid": "729019", "url": "https://it.wikipedia.org/wiki?curid=565537", "title": "WCW Cruiserweight Tag Team Championship", "text": "Il WCW Cruiserweight Tag Team Championship \u00e8 stato un titolo di wrestling di propriet\u00e0 della World Championship Wrestling riservato alla categoria di coppia.\nI titoli rimasero attivi per soli otto giorni, dato che la WCW venne ceduta alla rivale WWE nella settimana successiva alla loro introduzione.\nStoria.\nLa divisione dei pesi leggeri in WCW \u00e8 sempre stata numerosa e piena di talenti.\nAll'inizio del 2001 la dirigenza della WCW mise sotto contratto molti pesi leggeri provenienti dal Messico e dal Giappone per aumentare il livello di spettacolarit\u00e0. In questo modo la WCW prov\u00f2 a puntare forte su questa categoria che era molto pi\u00f9 competitiva ed affascinante rispetto alla corrispettiva categoria dei pesi leggeri della sua avversaria, la WWE. Con un alto numero di pesi leggeri nel roster nel febbraio del 2001 la WCW decise di creare un titolo di coppia destinato solo ai pesi leggeri.\nTorneo.\nI titoli vennero messi in palio in un torneo iniziato il 26 febbraio 2001 e concluso con la finale all'ultimo pay-per-view della WCW, \"Greed\", svoltosi il 18 marzo 2001."}
{"id": "565538", "revid": "2018687", "url": "https://it.wikipedia.org/wiki?curid=565538", "title": "Assert.h", "text": "assert.h \u00e8 l'header file della libreria standard del C che definisce la macro codice_1. Questa macro implementa un sistema di controllo delle asserzioni, che pu\u00f2 essere utilizzato per verificare e controllare l'eventuale verificarsi di casi \"impossibili\" nel programma.\nL'utilit\u00e0 della macro codice_1 risiede nella semplicit\u00e0 con la quale si pu\u00f2 verificare un'affermazione che si ritiene, in un dato contesto, banalmente ovvia: ad esempio, ricontrollare il valore di una variabile sulla quale si sono gi\u00e0 effettuate delle verifiche. Nel codice che segue, la macro codice_1 viene utilizzata per controllare che il valore della variabile \"scelta\" sia effettivamente compreso nel range valido, nonostante l'uscita dal ciclo while implicitamente affermi la veridicit\u00e0 di questa condizione.\n int scelta = 0;\n do {\n /* Visualizzo un menu con 4 scelte numerate da 1 a 4 */\n scanf(\"%d\", &amp;scelta);\n } while (scelta&lt;1 || scelta&gt;4);\n /* Primo blocco di operazioni eseguite in base al valore scelto */\n assert(scelta&gt;=1 &amp;&amp; scelta &lt;=4);\n /* Secondo blocco di operazioni eseguite in base al valore scelto */\nUtilizzando codice_1, il programmatore si accerta nuovamente che la condizione che aveva provocato l'uscita dal ciclo while sia ancora vera: in questo caso, ad esempio, verifica di non aver accidentalmente modificato il valore della variabile codice_5 all'interno del primo blocco di operazioni.\nL'utilizzo di codice_1 dovrebbe essere limitato alla sola fase di sviluppo di un programma: per la brutalit\u00e0 del metodo di chiusura dell'eseguibile e per la scarsezza di informazioni sull'errore fornite a video, risulterebbe abbastanza frustrante per l'utente finale se utilizzato nella versione definitiva di un applicativo. Buona programmazione vorrebbe, infatti, che venga spiegato all'utente quale causa abbia scatenato il problema e, nel caso non fosse possibile proseguirne l'esecuzione, almeno permettere un salvataggio parziale dello stato del programma. Per questo, un codice simile a:\n int *ptr = malloc(sizeof(int) * 10);\n assert(ptr != NULL);\n /* utilizzo di ptr */\nnon rappresenta un uso ottimale di codice_1, perch\u00e9, anche se raramente, \u00e8 possibile che un'allocazione dinamica di memoria fallisca.\nQuando il programmatore non ha pi\u00f9 bisogno delle asserzioni, invece di eliminarle tutte manualmente pu\u00f2 definire la costante codice_8 prima di includere nel file sorgente l'header codice_9: in questo modo, la macro codice_1 viene espansa semplicemente in:\n #define assert(ignore)((void) 0)\neliminando quindi tutte le possibili interazioni con il programma. Bisogna quindi far notare che, in questo caso, l'espressione passata ad codice_1 non viene valutata. Come espressioni inserite all'interno di codice_1 vanno quindi assolutamente evitate quelle con effetti collaterali, come ad esempio\n assert(*i++);\nche finirebbero per modificare la logica del programma a seconda della definizione o meno della costante codice_8. In questo esempio, infatti, al termine della verifica dell'asserzione, il valore del puntatore codice_14 risulterebbe incrementato di una unit\u00e0 nel caso codice_8 non sia definito, mentre resterebbe inalterato nel caso opposto."}
{"id": "565541", "revid": "35565", "url": "https://it.wikipedia.org/wiki?curid=565541", "title": "Assert", "text": ""}
{"id": "565547", "revid": "125651156", "url": "https://it.wikipedia.org/wiki?curid=565547", "title": "Mortal Kombat (film 1995)", "text": "Mortal Kombat \u00e8 un film del 1995 diretto da Paul W. S. Anderson e con protagonisti Robin Shou, Christopher Lambert, Linden Ashby, Talisa Soto, Bridgette Wilson e Cary-Hiroyuki Tagawa. Il film \u00e8 il live action della omonima serie di videogiochi.\nTrama.\nUna volta ogni generazione, c'\u00e8 un torneo di arti marziali interdimensionale indetto dagli Dei Anziani, conosciuto come Mortal Kombat. A sfidarsi sono i migliori combattenti del regno di Outworld e dell'Earthrealm (la Terra), se i rappresentanti di Outworld riescono a vincere Mortal Kombat per dieci volte consecutive, il suo imperatore, Shao Kahn, ricever\u00e0 le chiavi del portale interdimensionale e sar\u00e0 in grado di invadere e conquistare l'Earthrealm. Outworld ha vinto gli ultimi nove tornei, quindi questo sar\u00e0 il torneo decisivo.\nToccher\u00e0 al guerriero Shaolin Liu Kang e i suoi compagni, alla star hollywoodiana del cinema Johnny Cage e all'agente delle Forze Speciali degli Stati Uniti Sonya Blade (insieme a Lord Raiden, Dio del tuono e difensore dell'Earthrealm) evitare che l'Outworld vinca la decima edizione del torneo. Ognuno dei tre ha la sua propria ragione per partecipare: Liu Kang \u00e8 un combattente che apparteneva all'ordine Shaolin che addestra i giovani combattenti proprio per il Mortal Kombat e decide di partecipare in quanto Shang Tsung uccide suo fratello Chan; Sonya Blade \u00e8 un agente speciale in costante ricerca del criminale Kano e durante l'inseguimento viene attirata sulla barca del malvagio Shang Tsung, organizzatore del torneo e braccio destro dell'imperatore; Johnny Cage si iscrive per dimostrare che la critica, la quale crede che usi una controfigura nei suoi film, si sbaglia.\nUna volta imbarcati sulla nave i combattenti vengono aiutati dal Dio del fulmine Raiden, protettore della terra, il quale avr\u00e0 l'arduo compito di far dimenticare le questioni personali dei nostri eroi e capire la gravit\u00e0 della situazione perch\u00e9 l'attuale campione, il principe Shokan Goro, ha sconfitto il precedente campione Kung Lao, antenato di Liu Kang, e da allora hanno vinto nove tornei.\nSull'Isola di Shang Tsung, Liu Kang conosce la bella e coraggiosa principessa Kitana, figlia adottiva di Shao Kahn. Shang Tsung ordina a Reptile di tenere d'occhio la principessa. Intanto Liu sconfigge il suo primo avversario e Sonya vendica il suo partner sconfiggendo Kano. Johnny Cage incontra il ninja Scorpion in una foresta, ma finiscono il loro incontro nel Netherrealm, dove Cage vince. Liu Kang combatte in un breve duello con Kitana, e dopo un apparente pareggio Kitana si ritira dal torneo ed \u00e8 quindi Liu a passare il turno, mentre lei offre segretamente consigli per la sua prossima battaglia. Liu successivamente si batte con il ninja Sub-Zero, dove riesce a prevalere sull'avversario uccidendolo con la sua stessa arma, il ghiaccio.\nIl principe Goro, un grande guerriero armato di quattro braccia entra nel torneo e schiaccia ferocemente senza piet\u00e0 ogni avversario che affronta. Uno degli amici di Johnny Cage, Art Lean, combatte contro Goro ma viene sconfitto e Shang Tsung si impossessa della sua anima. Cage chiede una lotta con Goro, e con l'astuzia e l'elemento sorpresa riesce a sconfiggerlo. Shang Tsung poi prende in ostaggio Sonya portandola nell'Outworld, invocando il privilegio di sfidare qualsiasi avversario a sua scelta. Sapendo che Sonya non pu\u00f2 sconfiggere Shang Tsung da sola e che i suoi poteri sono inefficaci nell'Outworld, Raiden decide di inviare Johnny Cage e Liu Kang per salvare Sonya e sfidare Shang Tsung. L\u00ec, Liu Kang si trova a combattere contro Reptile, sconfiggendolo con la mossa del \"bicycle kick\".\nAll'interno della torre del castello, Shang Tsung chiede a Sonya una sfida, ben sapendo che il suo rifiuto di accettare comporter\u00e0 all'Earthrealm la perdita del torneo. Tutto sembra perduto fino a quando Liu Kang chiede di combattere contro lo stregone. Durante la lunga battaglia, Liu ha a che fare anche con alcune delle anime possedute da Shang Tsung; inoltre viene confuso dallo stregone poich\u00e9 quest'ultimo assume le sembianze del fratello Chan. Alla fine Liu Kang prevale grazie ad una sfera energetica, che scaglia contro lo stregone buttandolo fuori dalla piattaforma di battaglia e impalandolo su una fila di chiodi (riprendendo una delle tante fatality del gioco). Con la morte di Shang Tsung, le anime prigioniere lasceranno il cadavere dello stregone accedendo in Paradiso, tra cui anche Chan che saluter\u00e0 il fratello Liu.\nAlla fine del film, comparir\u00e0 Shao Kahn che bramer\u00e0 le anime dei guerrieri.\nProduzione.\nRiprese.\nLa pellicola \u00e8 stata girata fra la California e la Thailandia; le scene esterne di Outworld furono girate presso i \"Kaiser Steel Mill\" di Fontana California.\nDistribuzione.\nLa pellicola \u00e8 uscita nei cinema degli Stati Uniti il 18 agosto 1995, il 20 ottobre nel Regno Unito, il 10 novembre in Italia e il 26 dicembre 1995 in Australia.\nAccoglienza.\nIncassi.\nIl budget fu di 18 milioni di dollari mentre il film ha incassato in tutto il mondo 122.195.920 $ .\nSequel e altre opere derivate.\nTale fu il successo al botteghino, che venne prodotto anche un sequel, \"Mortal Kombat - Distruzione totale\", uscito nel 1997, e una serie TV, ', andata in onda sul canale via cavo statunitense TNT tra il 1998 e il 1999. Nel giugno 2010 \u00e8 inoltre uscito un cortometraggio, ', mentre nel 2011 \u00e8 uscita in esclusiva su internet una webserie composta da dieci episodi intitolata \"\"."}
{"id": "565548", "revid": "30753", "url": "https://it.wikipedia.org/wiki?curid=565548", "title": "WCW United States Championship", "text": ""}
{"id": "565550", "revid": "14214", "url": "https://it.wikipedia.org/wiki?curid=565550", "title": "La Serenissima", "text": ""}
{"id": "565552", "revid": "1776051", "url": "https://it.wikipedia.org/wiki?curid=565552", "title": "Cuarnens", "text": "Cuarnens (toponimo francese) \u00e8 un comune svizzero di 481 abitanti del Canton Vaud, nel distretto di Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "565553", "revid": "599013", "url": "https://it.wikipedia.org/wiki?curid=565553", "title": "(55636) 2002 TX300", "text": " \u00e8 un oggetto minore del sistema solare, orbitante attorno al Sole ad una distanza media di 43,088 unit\u00e0 astronomiche. Si tratta di un oggetto transnettuniano di notevoli dimensioni. Non ha ancora un nome proprio, ed \u00e8 noto tramite la sua designazione provvisoria. All'inizio del nome si trova il numero progressivo che ha ricevuto nell'elenco generale degli asteroidi.\nStoria.\n \u00e8 stato scoperto il 15 ottobre 2002 nell'ambito del programma di ricerca \"NEAT\".\nParametri orbitali.\n \u00e8 un cubewano, ovvero un oggetto della fascia di Kuiper che non presenta particolari configurazioni di risonanza orbitale con i pianeti del sistema solare esterno (segnatamente con Nettuno). La sua magnitudine assoluta, pari a 3,3, \u00e8 compresa fra quelle di Quaoar e di Varuna; l'orbita di \u00e8 tuttavia di gran lunga la pi\u00f9 eccentrica ed inclinata delle tre.\nIl suo periodo di rotazione potrebbe essere pari a 7,9 ore o al doppio di tale valore; si tratta di misurazioni effettuate osservando le lievi variazioni periodiche della luminosit\u00e0 apparente dell'oggetto dovute alla sua rotazione. Si tratta di variazioni di minima entit\u00e0, che potrebbero anche denunciare una forma irregolare dell'oggetto.\nIn caso contrario, con ogni probabilit\u00e0 l'Unione Astronomica Internazionale potr\u00e0 elevare l'oggetto al rango di pianeta nano del sistema solare, una volta acquisiti i suoi dati fisici con sufficiente accuratezza.\nConfronto con Haumea.\nL'orbita di \u00e8 per molti aspetti simili a quella di Haumea: entrambe sono caratterizzate da un'elevata inclinazione orbitale (26\u00b0), da una moderata eccentricit\u00e0 (~0,12) e dall'assenza di significative risonanze orbitali con Nettuno (il perielio delle due orbite \u00e8 prossimo alle 37 unit\u00e0 astronomiche, ben al di l\u00e0 dell'afelio di quest'ultimo).\nAlcuni altri oggetti minori della fascia di Kuiper, come e , seguono orbite simili.\nI diagrammi a fianco raffigurano in differenti colori le orbite di e Haumea osservate dal piano dell'eclittica e da una prospettiva polare; sono inoltre segnalate, in inglese, le date del perielio e dell'afelio dei due oggetti. I corpi sono rappresentati nella posizione calcolata nell'aprile 2006; sono rispettate le loro dimensioni relative e le differenze di albedo.\nOccorre osservare che, nonostante le notevoli somiglianze orbitali dei due corpi, non appare al momento che vi siano caratteristiche fisiche comuni ad entrambi; in particolare, \u00e8 pi\u00f9 piccolo e notevolmente pi\u00f9 scuro (albedo inferiore a 0,08) di Haumea.\nDati fisici.\nL'impossibilit\u00e0 di individuare l'oggetto attraverso la misurazione delle emissioni termiche indica che le sue dimensioni debbono necessariamente essere inferiori ai 907\u00a0km di diametro, e l'albedo \u00e8 sicuramente superiore o pari a 0,08 (a titolo di confronto, Varuna \u00e8 caratterizzato da un diametro di 1060\u00a0km e da un'albedo pari a 0,038).\nSuperficie.\nLo spettro ottenuto nel campo del visibile e in quello degli infrarossi \u00e8 estremamente simile a quello di Caronte, il principale satellite naturale di Plutone. Un'analisi mineralogica indica chiaramente la presenza abbondante di particelle di ghiaccio d'acqua, sebbene le incertezze sulle misure non rendano necessario distinguere fra la forma amorfa del ghiaccio e quella cristallina (gi\u00e0 individuata su Caronte, Quaoar e Haumea).\nIn proporzione, si registra una relativa assenza di tolina, comune fra gli oggetti della fascia di Kuiper; per spiegare tale peculiarit\u00e0 \u00e8 stato proposto che l'oggetto abbia subito di recente una collisione, oppure presenti periodicamente attivit\u00e0 cometaria."}
{"id": "565556", "revid": "647919", "url": "https://it.wikipedia.org/wiki?curid=565556", "title": "Eccellenza Piemonte - Girone A", "text": ""}
{"id": "565559", "revid": "125621047", "url": "https://it.wikipedia.org/wiki?curid=565559", "title": "Architettura del ferro", "text": "Larchitettura del ferro \u00e8 un tipo di produzione architettonica diffusasi in Europa tra la fine dell'Ottocento e la prima met\u00e0 del Novecento. I luoghi di maggiore diffusione di questa tecnologia applicata, sono la Francia e l'Inghilterra, sebbene abbia avuto una buona diffusione anche in Italia.\nDall'avvento dell'ingegneria agli albori del Novecento.\nLo sviluppo dell'ingegneria \u00e8 essenzialmente legato ai processi di industrializzazione che si avviano in Inghilterra alla fine del XVIII secolo e che si diffondono rapidamente in molte altre nazioni.\nUn passo importante nell'istituzione del nuovo ordine degli Ingegneri si ebbe nel 1794, con la fondazione della \u00c9cole polytechnique e l'istituzione, presso la medesima universit\u00e0, di un corso in \"Scienza delle costruzioni\".\nInfatti le importanti innovazioni tecnologiche legate alla Rivoluzione industriale, portarono ad un notevole incremento della produzione di acciaio e ghisa, con una sensibile riduzione dei costi; questi materiali, in passato utilizzati in architettura solo per la realizzazione di elementi accessori (grappe, ancoraggi, tiranti), trovarono quindi una maggiore applicazione anche nell'edilizia, dove furono utilizzati essenzialmente per la realizzazione di ponti in ferro, di edifici con scheletro metallico e di coperture trasparenti in acciaio e vetro. Pertanto, gli impieghi pi\u00f9 spettacolari e importanti di questa nuova tecnologia sono ponti, serre, edifici per Esposizioni universali, capannoni industriali, stazioni ferroviarie, mercati coperti, e gallerie per il pubblico passeggio.\nTuttavia l'applicazione di questi nuovi materiali da costruzione non porter\u00e0 alla formazione di uno stile completamente autonomo dai vari revival ottocenteschi, ma spesso si limiter\u00e0 alla realizzazione di coperture su invasi neoclassici, neogotici o neorinascimentali.\nPerfino le opere realizzate interamente in ferro non raggiungeranno mai una vera indipendenza dai gusti, dalle forme e dal senso dell'architettura eclettica ottocentesca. Caso emblematico \u00e8 quello della Torre Eiffel a Parigi, dove gli archi che si aprono dalla base fino al primo livello della torre, posto a circa 50 metri d'altezza, non sono portanti, ma sono appesi alla struttura. Questi elementi, evidentemente privi di qualsiasi funzione statica, rappresentano quindi una sorta di inutile dipendenza dalle forme classiche, alla quale il progettista, l'ingegner Gustave Eiffel, fu costretto a sottomettersi.\nSul finire dell'Ottocento le costruzioni in acciaio trovano grande fortuna negli Stati Uniti d'America ed in particolar modo a Chicago, dove furono realizzati i primi grattacieli del mondo. Ben presto questa tecnica costruttiva si diffonder\u00e0 rapidamente in tutto il Paese, in particolare a New York, dove, col nuovo secolo, sorgeranno edifici alti anche pi\u00f9 di trecento metri.\nLe opere principali.\nIn Francia:\nIn Inghilterra:\nIn Italia:\nNel resto d'Europa:\nNegli Stati Uniti d'America, con l'avvio della Scuola di Chicago:"}
{"id": "565560", "revid": "27723", "url": "https://it.wikipedia.org/wiki?curid=565560", "title": "2002 TX300", "text": ""}
{"id": "565562", "revid": "1745361", "url": "https://it.wikipedia.org/wiki?curid=565562", "title": "Lingua punjabi", "text": "La lingua \"punjabi\" o pangiabi \u00e8 la lingua del gruppo etnico dei Punjabi, parlata nelle regioni del Punjab, in India (Punjab indiano) e Pakistan (Punjab pakistano). La pronuncia originale \u00e8 e in Gurmukhi si scrive \u0a2a\u0a70\u0a1c\u0a3e\u0a2c\u0a40. In Shahmukhi si scrive invece \u067e\u0646\u062c\u0627\u0628\u06cc. \nIn italiano \u00e8 anche detta pangiabico o, pi\u00f9 raramente, pengiabi o pengiabiano.\nAl 2021, il punjabi occidentale (Lahnda) conta 65 milioni di parlanti, mentre quello orientale conta 52 milioni di parlanti (gran parte dei parlanti sono nativi).\nLingua ufficiale.\n\u00c8 una delle 22 lingue ufficialmente riconosciute dall'allegato VIII della Costituzione dell'India. \u00c8 lingua ufficiale di Delhi, Haryana, e del Punjab. \nClassificazione.\n\u00c8 una lingua indoeuropea appartenente alla famiglia delle lingue indoiraniche.\nGrammatica.\nIl punjabi \u00e8 una lingua tonale, e morfologicamente \u00e8 una lingua agglutinante, caratteristiche piuttosto insolite per un idioma indoeuropeo. L'ordine delle parole \u00e8 di tipo Soggetto Oggetto Verbo (SOV)."}
{"id": "565563", "revid": "76963", "url": "https://it.wikipedia.org/wiki?curid=565563", "title": "Punjabi", "text": ""}
{"id": "565564", "revid": "123735396", "url": "https://it.wikipedia.org/wiki?curid=565564", "title": "The Sleepover Club", "text": "The Sleepover Club \u00e8 una serie televisiva australiana per ragazzi, trasmessa su Nine Network dal 2002 al 2008.\n\u00c8 basata sull'omonima serie di libri per ragazzi della scrittrice Rose Impey. Sebbene la versione letteraria sia ambientata in Inghilterra, le vicende della serie si svolgono in localit\u00e0 australiane chiamate \"Crescent Bay\" (per l'ambientazione della prima stagione) e \"Seaview\" (per l'ambientazione della seconda stagione).\nLe protagoniste della serie sono cinque ragazze che fanno parte di un club fondato da loro stesse, chiamato appunto \"Sleepover Club\". Loro rivali sono:\nEpisodi.\nLa serie conta due stagioni. Entrambe contengono 26 episodi per un totale di 52 episodi. La serie \u00e8 stata trasmessa interamente in Italia su Disney Channel; Italia 1 ha trasmesso tutta la serie dal novembre 2006, ma resta inedito l'ultimo episodio della prima stagione che fu saltato durante la prima TV e anche durante le repliche dell'anno successivo.\nTrama.\nPrima stagione.\nFrankie frequenta la scuola media e con le sue quattro migliori amiche Fliss, Kenny, Lyndz e Rosie fa parte dello \"Sleepover Club\", dove ogni membro fa un pigiama party. I cinque membri del club si occupano di problemi di tutti i giorni. I principali antagonisti sono gli M &amp; Ms, composto da tre membri (Matthew, Michael e Marco) che cercano sempre di interferire con la vita delle ragazze. Il club \u00e8 anche preso di mira da due ragazze, Sara e Alana, che cercano di entrare nel club o di rovinare il rapporto di amicizia fra le ragazze.\nPersonaggi ricorrenti.\nIl gruppo degli M+M \u00e8 formato da:\nSeconda stagione.\nTre anni dopo la prima serie, Frankie (che ora ha 16 anni) \u00e8 costretta ad allontanarsi dalla sua citt\u00e0 natale dopo che suo padre ha ricevuto una promozione di lavoro, portando con s\u00e9 il libro dello Sleepover Club. A causa di complicazioni, lei rimane dalla cugina per una settimana. L\u00ec scopre che sua cugina Charlie (12 anni) fatica a bilanciare la sua vita sociale, con le sue quattro migliori amiche. Frankie affida a Charlie un nuovo libro dello Sleepover Club, dando l'idea a Charlie, Tayla, Maddy, Jess e Brooke di formare un loro Sleepover Club. I principali antagonisti sono chiamati \"Gli Zucconi\" e sono composti da Jason, Simon e Declan, che con l'aiuto di Crystal e Caitlyn cercano di immischiarsi negli affari del club.\nPersonaggi ricorrenti.\nIl gruppo degli Zucconi \u00e8 formato da:"}
{"id": "565567", "revid": "1776051", "url": "https://it.wikipedia.org/wiki?curid=565567", "title": "L'Isle", "text": "L'Isle (toponimo francese) \u00e8 un comune svizzero di 1\u00a0031 abitanti del Canton Vaud, nel distretto di Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nL'Isle \u00e8 servito dall'omonima stazione, capolinea della ferrovia L'Isle-Apples-Morges.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "565571", "revid": "181699", "url": "https://it.wikipedia.org/wiki?curid=565571", "title": "Simboli della divisione", "text": "In matematica esistono diversi simboli o per meglio dire notazioni per indicare l'operazione aritmetica della divisione:\nLa forma pi\u00f9 adoperata \u00e8 comunque la prima, ed \u00e8 soprattutto in quel caso e nel terzo che esso viene chiamato \"diviso\": nel secondo si preferisce usare il termine \"fratto\".\nUtilizzo.\nL'uso pi\u00f9 ampio del diviso \u00e8 ovviamente la divisione, come mostrato dalla breve e semplice formula matematica scritta pi\u00f9 sopra; \u00e8 infatti proprio da questo genere di operazione matematica che il diviso prende il suo nome.\nSempre in matematica, il diviso \u00e8 inoltre adoperato nelle proporzioni, dove per\u00f2 cambia lettura; il rapporto sottostante, infatti, si legge \"5 sta a 2 come 10 sta a 4\". L'uso di tale simbolo in questo caso deriva dal fatto che una proporzione non \u00e8 altro che un'uguaglianza tra due divisioni.\nIn matematica il diviso pu\u00f2 possedere anche un terzo diverso significato: nella scrittura\nche si legge \u00abper ogni x appartenente a N esiste un numero \"y\" appartenente a R tale che \"y\" al quadrato \u00e8 uguale a \"x\"\u00bb, i due punti rappresentano il gruppo di parole \u00abtale che\u00bb."}
{"id": "565572", "revid": "287204", "url": "https://it.wikipedia.org/wiki?curid=565572", "title": "Paul Goldsmith", "text": "Carriera.\nLa sua carriera nello sport \u00e8 iniziata con le corse motociclistiche nei tardi anni quaranta; ha corso in varie gare nazionali statunitensi con motociclette Harley-Davidson cogliendo una vittoria anche alla 200 Miglia di Daytona. \u00c8 rimasto nel mondo delle due ruote sino al 1955 prima di passare al mondo dell'automobilismo, in particolare a quello delle competizioni NASCAR.\nPer le sue attivit\u00e0 motociclistiche \u00e8 stato inserito nella Motorcycle Hall of Fame nel 1999.\nCorse la 500 Miglia di Indianapolis sei volte tra il 1958 ed il 1963, ottenendo come miglior risultato il terzo posto nell'edizione 1960.\nTra il 1950 e il 1960 la 500 Miglia faceva parte del Campionato mondiale di Formula 1, per questo motivo Goldsmith ha all'attivo anche 3 Gran Premi ed un terzo posto in F1."}
{"id": "565573", "revid": "647919", "url": "https://it.wikipedia.org/wiki?curid=565573", "title": "Eccellenza Piemonte - Girone B", "text": ""}
{"id": "565574", "revid": "125327136", "url": "https://it.wikipedia.org/wiki?curid=565574", "title": "Lucio Quarantotto", "text": "\u00c8 noto per essere l'autore del testo di \"Con te partir\u00f2\", interpretata da Andrea Bocelli.\nBiografia.\nEsordisce nel 1982 con l'album \"Di mattina molto presto\" (Conveyor), di cui \u00e8 autore dei testi e coautore delle musiche con Piercarlo D'Amato e con il quale vince due anni dopo la Targa Tenco come migliore opera prima. Si mette in luce per \u00abuna voce tagliente e \"feroce\" come poche altre in Italia\u00bb.\nL'album successivo, \"Ehi l\u00e0.\" (Conveyor), esce nel 1986, \u00abtesti scavati fino all'osso, sempre detti-cantati con magica lentezza, addirittura con cautela, per la preoccupazione di far arrivare parola dietro parola\u00bb.\nMalgrado il buon successo di critica, i due album non riscuotono successo nelle vendite, anche per una certa ritrosia ad apparire in pubblico e in televisione.\nTra il 1988 e il 1990 nascono alcune canzoni, commissionate da Franco Battiato per il progetto di un mini LP: \"Viaggiando verso Jesolo\" (presentata al Cantagiro 1991), \"Tripoli\", \"Pulito\" e \"Come le onde\". Caterina Caselli include \"E se questa fosse l'ultima\" (cantata anche al concerto del primo maggio) nel suo disco \"Amada mia\" dello stesso anno. Esce l'album \"L'ultima nuvola sui cieli d'Italia\", contenente 8 brani, presentato al premio Tenco di Sanremo il 25 ottobre 1990. Gli arrangiamenti e la produzione, a cura della Sugar Music della Caselli, sono di livello superiore ai precedenti, e nei ringraziamenti compaiono lo stesso Battiato e Giusto Pio, oltre ai soliti Piercarlo D'Amato e Francesco Sartori.\nDa quel momento entra nella scuderia della Caselli come autore. Negli anni successivi diverse sue canzoni vengono rese celebri da altri artisti, tra cui Andrea Bocelli, per il quale ha scritto \"Canto della terra\" e \"Con te partir\u00f2\" (nella versione in inglese \"Time to Say Goodbye\"). Filippa Giordano presenta \"Amarti s\u00ec\", di cui \u00e8 coautore, al Festival di Sanremo 2002. Nel 1997 si vocifera di un duetto realizzato con i Marlene Kuntz inerente al brano \"I templi ind\u00f9\", notizia che tuttavia, come da successiva intervista al collaboratore Piercarlo D'Amato, non ha trovato ancora del tutto fondamento, rimanendo una leggenda metropolitana.\nMuore suicida il 31 luglio 2012 all'et\u00e0 di 55 anni, gettandosi dal sesto piano del suo appartamento a Mestre, dove viveva con l'anziana madre."}
{"id": "565578", "revid": "1305772", "url": "https://it.wikipedia.org/wiki?curid=565578", "title": "L'Isle (disambigua)", "text": ""}
{"id": "565579", "revid": "2312", "url": "https://it.wikipedia.org/wiki?curid=565579", "title": "Zona tropicale", "text": ""}
{"id": "565581", "revid": "33689", "url": "https://it.wikipedia.org/wiki?curid=565581", "title": "Fonti del testo greco della Bibbia", "text": "Questa pagina descrive le antiche stesure della Bibbia pervenuteci in lingua greca, utilizzate come fonti per le edizioni successive.\nManoscritti pi\u00f9 antichi.\nI pi\u00f9 antichi manoscritti dell'Antico Testamento nella traduzione greca nota come \"Bibbia dei Settanta\" o Septuaginta, sono:\nI pi\u00f9 antichi manoscritti del Nuovo Testamento sono i seguenti:\nManoscritti principali.\nSono cinque i manoscritti della Bibbia in greco parzialmente completi particolarmente degni di nota, tutti maiuscoli e su pergamena: \nFamiglie di manoscritti del Nuovo Testamento.\nA partire dal XIX secolo i manoscritti sono stati raggruppati in quattro famiglie o \"tipi testuali\": \nClassificazione dei manoscritti del Nuovo Testamento.\nI 5306 manoscritti del Nuovo Testamento che ci sono pervenuti sono distinguibili in base al materiale del supporto, al tipo di scrittura, alla forma del supporto.\nIn base al materiale del supporto possono essere:\nIn base al tipo di scrittura possono essere:\nIn base alla forma del supporto possono essere:\nLa prima classificazione dei manoscritti risale al tedesco Johann Jacob Wettstein (1693-1754), il quale, conoscendo circa 200 manoscritti, realizz\u00f2 una duplice classificazione per i codici maiuscoli (onciali) e per minuscoli (corsivi). Design\u00f2 i codici maiuscoli con lettere maiuscole, in ordine alfabetico, tassonomia tuttora prevalente:\nIl codice Sinaitico viene indicato dalla duplice dicitura S o \u05d0.\nSolo nel 1908 venne elaborata una nuova classificazione ad opera di Caspar Ren\u00e9 Gregory (1846-1917), statunitense di nascita, tedesco di elezione (mor\u00ec durante la prima guerra mondiale, combattendo come volontario dalla parte dei tedeschi; si era arruolato a sessantotto anni). Gregory compil\u00f2 una nuova lista di sigle che viene usata ancora oggi. In base a questo sistema la classificazione \u00e8 la seguente:\nI manoscritti del Nuovo Testamento presentano molte pi\u00f9 discordanze tra essi di quanto non avvenga per i testi ebraici della Bibbia. La cause di tali diversit\u00e0 di lezioni sono riconducibili a confusione di lettere, stanchezza del copista, mancanza di una luminosit\u00e0 adeguata, corruzione del supporto testuale, ma ad essi va affiancata una consapevolezza dell'immutabilit\u00e0 del testo recepito sicuramente minore di quella che ne avevano i colleghi giudei. Fa sorridere l'avvertimento di uno scriba in margine al testo della Lettera agli ebrei nel Codice Vaticano: \nEdizioni critiche.\nIn epoca moderna si \u00e8 fatta sentire come ancora pi\u00f9 pressante che nel campo veterotestamentario l'esigenza di un testo critico che sapesse compiere una affidabile sintesi tra la moltitudine di varianti dei manoscritti greci. \nTra le molte edizioni a stampa realizzate, del solo Nuovo Testamento o di tutto il testo biblico in greco (Septuaginta e Nuovo Testamento):\nEdizioni critiche dell'Antico Testamento.\nIl testo critico (cio\u00e8 che tiene conto delle varianti dei principali testimoni) usato attualmente come modello per il testo dell'Antico Testamento in greco, cio\u00e8 la Settanta, \u00e8 l'edizione Rahlfs della Septuaginta, realizzata nel 1935 dal filologo tedesco Alfred Rahlfs\u02d0 \"Septuaginta, id est Vetus Testamentum Graece iuxta LXX interpretes\".\nNel 2006 \u00e8 stata pubblicata una \"editio altera\" a cura di Robert Hanhart che \u00e8 divenuta il nuovo testo di riferimento, indicato come \"Rahlfs-Hanhart\".\nEdizioni critiche del Nuovo Testamento.\nNel 1898 usciva la prima edizione del \"Novum Testamentum Graece\" (NTG) di Eberhard Nestle (1851-1913), che ebbe moltissime edizioni successive. Deriva dal confronto del testo delle edizioni Tischendorf, Westcott-Hort e Weymouth (abbandonata poi dal 1901 a favore della Weiss). A partire dalla edizione del 1927 il figlio Erwin Nestle aggiunse un apparato di critica testuale. Dalla edizione del 1952 divenne co-redattore Kurt Aland (1915-1994), che revision\u00f2 il testo alla luce dei manoscritti che erano stati ritrovati nel XX secolo; , questa edizione \u00e8 citata come \"Nestle-Aland\" (NA).\nNel 1955 si costitu\u00ec il comitato editoriale del \"Greek New Testament\" (GNT). Originariamente era composto da Matthew Black, Kurt Aland, Bruce Metzger, Allen Wikgren e Arthur V\u00f6\u00f6bus, sostituito poi da Carlo Maria Martini. Dal 1982 ne entrarono a far parte anche Barbara Aland e Johannes Karavidopoulos. Tale comitato produsse nel 1966 una edizione critica detta appunto \"Greek New Testament\" (GNT) o anche UBSE, \"United Bible Societies Editions\".\nL'edizione del 1975 del GNT raccoglie il lavoro svolto in preparazione alla 26\u00aa edizione del NTG. In tal modo, il testo della GNT3 e della NTG26 (=NA26) \u00e8 dunque lo stesso, sebbene le due edizioni dispongano di un apparato critico diverso: il GNT, pianificato per i traduttori, offre un apparato di varianti solo per una scelta di passi, nel quale ogni variante \u00e8 documentata; il NTG invece illustra criticamente il formarsi del testo, offrendo un apparato che riguarda il testo in tutta la sua ampiezza e abbraccia in particolare la tradizione pi\u00f9 antica, senza tuttavia fornire una documentazione completa.\nIn seguito a un accordo fra il Vaticano e le United Bible Societies protestanti, l'identico testo delle due edizioni \u00e8 alla base di tutte le nuove traduzioni e revisioni che avvengono sotto il loro controllo.\nLe attuali edizioni del GNT5 e NTG28 riportano ampliamenti e modifiche nell'apparato critico."}
{"id": "565583", "revid": "46291", "url": "https://it.wikipedia.org/wiki?curid=565583", "title": "Portulaca", "text": "Portulaca \u00e8 un genere di piante succulente a distribuzione cosmopolita, unico genere della famiglia Portulacaceae .\nBiologia.\nAlcune specie di \"Portulaca\" costituiscono il cibo delle larve di alcune specie di lepidotteri come ad esempio \"Discestra trifolii\" e \"Hadula trifolii\".\nTassonomia.\nIl genere \"Portulaca\" \u00e8 attualmente l'unico genere della famiglia Portulacaeae. In passato la famiglia comprendeva anche i seguenti generi: \"Calandrinia\", \"Calyptridium\", \"Cistanthe\", \"Claytonia\", \"Lewisia\", \"Lyallia\" e \"Montia\" (attualmente attribuiti alle Montiaceae), \"Portulacaria\" (Didiereaceae), \"Talinopsis\" (Anacampserotaceae) e \"Talinum\" (Talinaceae).\nIl genere comprende oltre 150 specie."}
{"id": "565584", "revid": "1226", "url": "https://it.wikipedia.org/wiki?curid=565584", "title": "Attentati dell'11 settembre", "text": ""}
{"id": "565586", "revid": "767487", "url": "https://it.wikipedia.org/wiki?curid=565586", "title": "Chavannes-le-Veyron", "text": "Chavannes-le-Veyron (toponimo francese) \u00e8 un comune svizzero di 143 abitanti del Canton Vaud, nel distretto di Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "565593", "revid": "19330", "url": "https://it.wikipedia.org/wiki?curid=565593", "title": "Ulyanovsk", "text": ""}
{"id": "565597", "revid": "19330", "url": "https://it.wikipedia.org/wiki?curid=565597", "title": "Chelyabinsk", "text": ""}
{"id": "565603", "revid": "121350830", "url": "https://it.wikipedia.org/wiki?curid=565603", "title": "Giulio Cabianca", "text": "Carriera.\nSport Prototipo.\nGiulio Cabianca inizi\u00f2 la propria carriera automobilistica nella seconda met\u00e0 degli anni quaranta, al termine della seconda guerra mondiale, dedicandosi alla guida di vetture sport prototipo. Pilota di punta della scuderia OSCA, nel 1951 ottenne la vittoria del titolo italiano nella categoria per vetture con cilindrata di 1100cc e riusc\u00ec a conquistare il Gran Premio d'Italia battendo Louis Chiron. L'anno seguente si impose nella classe 1500cc ed ottenne diversi successi.\nContinu\u00f2 a dedicarsi quindi alle competizioni a ruote coperte, giungendo settimo alla Targa Florio del 1955 (primo nella sua classe di veicoli), secondo al Circuito stradale del Mugello e primo al Giro di Calabria. Vinse anche la Coppa delle Dolomiti nel 1956 e il campionato italiano GT del 1958. Enzo Ferrari si decise quindi ad ingaggiarlo nella sua squadra corse ed ebbe l'occasione di dedicarsi a varie gare di durata alla guida di una Ferrari ufficiale.\nFormula 1.\nProprio nel 1958 ebbe l'occasione di debuttare in Formula 1. Dopo aver fallito la qualificazione a Monaco, al Gran Premio d'Italia era quinto fino a quando fu costretto al ritiro. Prese poi parte a varie gare extra campionato, vincendo anche il Gran Premio di Napoli.\nDopo un ritiro a Monza nel 1959, l'anno seguente ottenne i suoi unici punti in carriera, concludendo al quarto posto l'appuntamento mondiale italiano.\nLa morte.\nIl 15 giugno del 1961 stava testando una Cooper-Ferrari sul Circuito di Modena, oggi Parco Enzo Ferrari, dove era presente anche suo figlio Cesare appena uscito dal collegio e per festeggiare la sua promozione a Modena con il padre Giulio. Sulla vettura salt\u00f2 via una marcia e l'auto, col cambio in folle e fuori controllo, usc\u00ec dal tracciato a velocit\u00e0 fortissima, imboccando un cancello lasciato aperto; piomb\u00f2 sulla via Emilia, in quel momento congestionata dal traffico degli operai usciti dalle fabbriche.\nLa corsa della monoposto termin\u00f2 contro un edificio della Carrozzeria Orlandi, dopo aver colpito 4 autovetture e falciato tre motociclisti, causando la morte di tre persone, oltre a vari feriti. Estratto dai rottami ancora in vita, Cabianca fu trasportato all'ospedale cittadino e immediatamente operato, ma cess\u00f2 di vivere 3 ore dopo l'incidente.\nQualche mese dopo, gli fu assegnato il titolo del Campionato italiano Gran Turismo, nella categoria fino a 2500 cm3."}
{"id": "565606", "revid": "1086846", "url": "https://it.wikipedia.org/wiki?curid=565606", "title": "Associazione Sportiva Roma 1935-1936", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1935-1936.\nStagione.\nLa campagna acquisti porta in giallorosso i due terzini della Nazionale: Eraldo Monzeglio dal e Luigi Allemandi dall'Ambrosiana. Ma a due giorni dall'inizio del campionato, il 20 settembre 1935, i tre italo-argentini della Roma (Stagnaro, Scopelli e Guaita) decidono di fuggire dall'Italia temendo un'imminente chiamata alle armi da parte dell'esercito italiano. La societ\u00e0 si trova nei guai e, in attesa dell'arrivo di un centravanti in grado di sostituire Guaita, inizia il campionato schierando come punta nientemeno che un difensore: Andrea Gadaldi. La scelta naturalmente non si rivela molto felice, cosicch\u00e9 Barbesino decide di lanciare in prima squadra un giovane attaccante proveniente dalla primavera, Dante Di Benedetti, il quale si rivela una vera e propria sorpresa grazie ai suoi gol (sette in tredici partite giocate). La Roma arriva seconda sfiorando lo scudetto di un solo punto.\nMaglie e sponsor.\nLa divisa primaria della Roma \u00e8 costituita da maglia rossa con collo a V giallo e bordo manica giallo, pantaloncini bianchi e calzettoni neri con banda giallorossa orizzontale; la seconda divisa presenta una maglia bianca, pantaloncini bianchi e calzettoni neri, questi con una banda giallorossa orizzontale. Nelle partite casalinghe viene usata anche una divisa completamente nera con maglia con colletto a polo, in onore del governo fascista. I portieri hanno due divise: la prima costituita da maglia nera, colletto a polo e bordo manica giallorosso, la seconda grigia con colletto a polo; calzettoni e calzoncini sono neri, questi ultimi con bande giallorosse orizzontali.\nOrganigramma societario.\nDi seguito l'organigramma societario.\nRosa.\nDi seguito la rosa.\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dalle edizioni cartacee dei giornali dell'epoca."}
{"id": "565614", "revid": "120765864", "url": "https://it.wikipedia.org/wiki?curid=565614", "title": "Patto di riservato dominio", "text": "Nel diritto italiano, la vendita con patto di riservato dominio, o vendita con riserva della propriet\u00e0 \u00e8 un contratto con il quale l'acquisizione del diritto di propriet\u00e0 \u00e8 subordinata a una condizione sospensiva, ovvero il pagamento dell'intero prezzo pattuito dalle parti in causa, regolato ai sensi dell'articolo 1523 del codice civile.\nDescrizione.\nQuesto genere di contratto \u00e8 molto comune in caso di pagamento a rate e in tutti gli accordi in cui il compratore pu\u00f2 godere del proprio acquisto prima dell'esborso pattuito con il venditore. Il compratore assume i rischi relativi all'eventuale danneggiamento o perimento dell'oggetto, ma la propriet\u00e0 effettiva, l'effetto cosiddetto traslativo della vendita, non gli viene garantita fino all'ultimazione del pagamento al venditore. Questi, in caso di mancato o ritardato esborso pattuito, ha diritto a riprendersi l'oggetto in questione tramite risoluzione del contratto qualunque sia la cifra gi\u00e0 pagata dal compratore. Il venditore non pu\u00f2 accampare alcun diritto di risoluzione se il pagamento rateale \u00e8 regolare e se il compratore manca il pagamento di una sola rata, che per\u00f2 non deve superare \u215b del prezzo stabilito (art. 1525 c.c.). \nNel patto di riservato dominio \u00e8 stato identificato recentemente un reale diritto di garanzia accordato al venditore, mentre si \u00e8 costantemente escluso che l'effetto traslativo possa verificarsi prima del completamento del pagamento con l'ultima rata. Il patto di riservato dominio \u00e8 applicabile alle vendite di cose mobili std e mobili registrate (autoveicoli, arredamento, macchinari), nonch\u00e9 agli immobili (edifici, appartamenti, terreni); in quest'ultimo caso potr\u00e0 essere trascritto immediatamente. Il patto \u00e8 applicabile allo stesso modo a cose generiche, ne sono esclusi i beni consumabili e i beni destinati alla trasformazione (tessuti, legname) o all'incorporazione in altri beni (infissi, cancelli), salvo che il patto di riservato dominio non includa esplicitamente anche il prodotto finito e che la trasformazione o incorporazione non avvengano prima dell'adempimento del pagamento pattuito.\nLa riserva della propriet\u00e0 \u00e8 opponibile ai creditori del compratore, se la data della vendita risulta anteriore a quella del pignoramento. Nel caso di macchine, la riserva \u00e8 opponibile anche a un terzo acquirente, purch\u00e9 il patto di riservato dominio sia trascritto in un apposito registro nella cancelleria del tribunale nella giurisdizione del quale \u00e8 collocata la macchina, e questa, quando \u00e8 acquistata dal terzo, si trovi ancora nel luogo dove la trascrizione \u00e8 stata eseguita (art. 1524 c.c.). \nIn caso di inadempimento, il venditore non \u00e8 obbligato alla risoluzione del contratto. Questo potr\u00e0 richiedere il regolare pagamento delle rate mancanti e agire esecutivamente sui beni del compratore e sul bene stesso oggetto del riservato dominio. Il venditore ha comunque diritto a risolvere il contratto, a meno che l'azione esecutiva sia stata esercitata anche sul bene oggetto del riservato dominio. Tale azione legale, infatti, prevede un'implicita rinuncia alla propriet\u00e0 del bene in questione, altrimenti tale risoluzione non avrebbe n\u00e9 senso (si agirebbe contro s\u00e9 stessi) n\u00e9 valore esecutivo, integrando tale azione legale un'azione reale mobiliare qualificata come azione di restituzione in seguito a risoluzione. L'obbligo di restituzione del bene, infine, consegue allo scioglimento del contratto, poich\u00e9 la messa in atto del diritto di riservato dominio implica la risoluzione del contratto stesso. Il venditore in tal caso \u00e8 obbligato alla restituzione delle rate gi\u00e0 pagate, salvo riconoscimento da parte di un giudice del diritto di risarcimento per danni all'oggetto in questione o per indennit\u00e0. Il giudice pu\u00f2 stabilire la restituzione delle rate solo parziale o un compenso adeguato per l'utilizzo della cosa oltre al risarcimento del danno (art. 1526 c.c.)."}
{"id": "565618", "revid": "287204", "url": "https://it.wikipedia.org/wiki?curid=565618", "title": "Giovanni Battista Lampugnani", "text": "Biografia.\nDiscendente da una famiglia borghese, ricevette i suoi insegnamenti musicali nella citt\u00e0 natale. Il 26 dicembre 1732 venne rappresentata la sua prima opera al Teatro Regio Ducale di Milano, \"Candace\". Negli anni successivi viaggi\u00f2 per l'Italia al fine di mettere in scena altre sue opere: fu a Venezia, Piacenza, Padova, Vicenza, Roma, Crema, e Genova. Nel 1738 gli fu affidato il compito di scrivere della musica sacra per l'Ospedale della Piet\u00e0 di Venezia.\nNel 1743 prese il posto, in sostituzione di Baldassarre Galuppi, di compositore presso il Teatro Reale di Londra; esord\u00ec in questo teatro il 15 novembre dello stesso anno con il pasticcio \"Rossane\", un riarrangemento dell\"'Alessandro\" di Georg Friedrich H\u00e4ndel. Successivamente, nel 1744, rappresent\u00f2 altre opere: \"Alfonso\" e \"Alceste\". Nel 1745 dovette tornare in Italia, in quanto venne sostituito da Christoph Willibald Gluck.\nDopo il suo rientro dall'Inghilterra, dal 1745 al 1751, intraprese un secondo viaggio per mettere in scena i suoi lavori lirici nei teatri delle citt\u00e0 italiane: nel giugno del 1745 fu a Padova per \"Semiramide\", il 20 gennaio 1746 a Milano per \"Il gran Tamerlano\" e poi a Venezia, Firenze, Reggio Emilia, Torino, Piacenza e Genova.\nNegli anni '50 si rec\u00f2 nuovamente all'estero. Nel 1753 fu a Barcellona per la messa in scena del suo \"Vologeso\" e nel 1755 viaggi\u00f2 nuovamente a Londra per dare il \"Siroe\" il 14 gennaio.\nDurante il ritorno in Italia probabilmente soggiorn\u00f2 per un certo periodo in Germania. Nel 1758 fu nominato clavicembalista del Teatro Regio di Milano; nello stesso anno venne rappresentato \"Il re pastore\" e la sua prima opera buffa, \"Le cantatrici\", su libretto di Carlo Goldoni. In questo periodo conobbe Johann Christian Bach, all'epoca organista del Duomo di Milano, e Giovanni Battista Martini. Dopo aver scritto altri drammi giocosi, soprattutto per il teatro milanese, nel 1769 concluse a Torino la sua carriera operistica con il dramma semiserio \"L'illustre villanella\". Si dedic\u00f2 in seguito quasi esclusivamente alla composizione di musica strumentale (sonate a tre, concerti, sinfonie).\nNel 1770 aiut\u00f2 i cantanti nelle prove per la rappresentazione dell'opera \"Mitridate, re di Ponto\" del giovane Wolfgang Amadeus Mozart. Nel 1778 si esib\u00ec come clavicembalista durante l'inaugurazione del Teatro alla Scala.\nLavori.\nOpere.\n\"Sono note 30 opere di Lampugnani; l'anno e la citt\u00e0 si riferiscono alla prima rappresentazione.\""}
{"id": "565619", "revid": "287204", "url": "https://it.wikipedia.org/wiki?curid=565619", "title": "Don Branson", "text": "Corse nella serie Champ Car 129 gare vincendone 7 e disput\u00f2 8 volte la 500 Miglia di Indianapolis tra il 1959 ed il 1966.\nMor\u00ec in un incidente automobilistico nel 1966, riceve sepoltura presso i \"Grandview Memorial Gardens\" a Champaign, Illinois.\nTra il 1950 e il 1960 la 500 Miglia di Indianapolis faceva parte del Campionato Mondiale, per questo motivo Branson ha all'attivo anche 2 Gran Premi ed un quarto posto in Formula 1."}
{"id": "565621", "revid": "767487", "url": "https://it.wikipedia.org/wiki?curid=565621", "title": "Dario Aspesani", "text": "Biografia.\nDi origini bustocche, si trasferisce all'et\u00e0 di un anno nelle Marche, dove tuttora risiede. A 12 anni, inizia la sua formazione musicale: suona e compone con la chitarra e conduce un programma musicale (da lui ideato, insieme ad altri colleghi) incentrato sul rock e sul blues su \"Radio Eden Fm\" (una radio indipendente di Montegiorgio sorta verso la fine degli anni settanta). Qui svolge un intenso lavoro di redazione e conduce altri programmi musicali da lui ideati.(fonte: Radio Eden FM)\nPartecipa con una propria band a varie rassegne locali, dove viene definito \"scatenato\". Nel 1992, appare (fuori concorso) al Festival \"Canzoni contro la droga\" tenutosi a Roma. I riferimenti musicali di questo periodo sono soprattutto il folk, il blues e ovviamente il rock. Sempre in quegli anni, suona in feste di piazza e in pianobar in duo con l'amico Stefano Michelini.\nNel 1994, il duo diventa trio con l'arrivo del chitarrista Gianpaolo Papa ed in seguito con il chitarrista Luca Brunelli. Nasce cos\u00ec il suo primo, importante progetto musicale: la band \"Fahrenheit 451\". Due anni pi\u00f9 tardi (1996), il quartetto diventa quintetto: si unisce anche Carmine Montefinese alla batteria. Il riferimento \u00e8 ormai il rock suburbano londinese ed irlandese, con riferimenti a Otis Redding e Bob Dylan.\nNell'ottobre del 1997, Aspesani pubblica il suo primo disco, \"Mediterranean rock\", con risultati poco esaltanti. Dopo un cambio alla batteria, la \"Fahrenheit 451\" si scioglie nel 1998. Segue un periodo di forte delusione per la musica e un maggiore interesse per cinema e teatro. Fra il 1999 e il 2000, Aspesani collabora sporadicamente con alcune compagnie teatrali e si concentra nella scrittura di molti testi. (Fonte: Il Resto del Carlino)\nIl suo album \"Mediterranean rock\" comincia a vendere per\u00f2 anche oltreoceano negli Stati Uniti, dove guadagna una certa popolarit\u00e0. Nel 2001 incide il suo secondo disco, \"Acustico\", una decisa svolta verso la lingua spagnola e i ritmi latini e caraibici. Poco dopo produce anche l'album doppio \"Infinitae Terrae\", in collaborazione con altri suoi colleghi. \u00c8 un disco multilingue, con canzoni in italiano, inglese, spagnolo, portoghese e arabo.\nAspesani si dedica allo studio della chitarra spagnola, della musica africana, del tango, del bolero e di altri ritmi latini. Nel 2002 ritorna in tourn\u00e9e con una nuova formazione, il \"Dario Aspesani's Group\". Autoproduce vari titoli: \"Ao vivo\", un album registrato dal vivo con la nuova band; \"Musica campesina\", dedicato interamente alla musica tradizionale cubana; \"Babylon\", dove fa largo uso di strumenti provenienti da tutto il mondo.\nDue suoi lavori, \"Sudamerica\" e \"Echando gasolina\", raggiungono ottimi risultati in Spagna, Messico e Colombia. Il \"Dario Aspesani's Group\" si scioglie definitivamente per\u00f2 a met\u00e0 del 2003. A cavallo fra il 2003 e il 2004 pubblica \"Tutto Dario Aspesani in MP3 dal 1988 al 2003\", una raccolta antologica in MP3 di tutte le sue canzoni, fra cui molti inediti.\nNel 2004, fa il percussionista in vari locali di musica latino-americana. Con Roberto Scazzieri, altro percussionista specializzato in ritmi latini ed afrocubani, d\u00e0 vita a vari progetti. Da ultimo nasce, assieme al Maestro Fabio Andrenacci, il progetto \"Agua latina\", legato al son cubano con alcuni collegamenti alla salsa. Con questo progetto incide il suo lavoro di maggior successo in quegli anni: \"Ya llega el Chicharronero!\".\nDurante il 2005, Aspesani svolge una intensa attivit\u00e0 concertistica sia con \"Agua latina\", sia come solista in uno spettacolo dedicato alla musica cubana, dominicana, portoricana e sudamericana. Torna inoltre a collaborare con il teatro.\nDal 2006 conduce una trasmissione radiofonica \"Pirata Latino\" presso Radio fm 104,5 nelle Marche. (Fonte: Radio Faleria Mare 104,5)\nNel 2007 incide tre nuovi album: N.Y. City Latin session Dario Aspesani feat. DJ Lomitos per conto della DIB music, Dario Aspesani y nada mas feat. DJ ANDY &amp; Oriano The Voice per conto della Funny records.\nNel 2008 pubblica una raccolta antologica dal titolo \"Greatest hits\" che racchiude i migliori brani dei suoi dischi precedenti e un inedito \"Give me my love\", brano spiccatamente dance con annessa traccia remix a fine disco. (Fonti: Corriere Adriatico - Donna Impresa Magazine).\nNel 2009 incide \"City\" un disco di pura musica elettronica poco conosciuto.\nNel 2012 incide il disco \"La fiesta se acab\u00f2\". Nove tracce che spaziano dalla salsa alla bachata, sino al merengue urban. Il disco si chiude con una ballata di sola chitarra e voce \"Solo Por ti\". Dal disco vengono estrapolati tre singoli con annessi videoclip (di cui uno contenuto nello stesso album sotto forma di traccia multimediale \"La fiesta se acab\u00f2\") Volveras e Dame todo otravez.\nNel 2013 riparte il progetto live con il Dario Aspesani Latin Trio accompagnato da Marco Ferrara al piano e Paolo \"lux\" Luzi alla batteria, inoltre sempre dal 2013 riporta in auge un suo vecchio spettacolo unplugged (solo chitarra e piano), un \"one man show\" dal titolo South American Experience. (Fonte: FM TV canale 218 dig. terr.)\nTra il 2013 e il 2014 effettua concerti in Francia (Nizza e Marsiglia), in Germania (Berlino e Francoforte) con sola chitarra classica, voce e armonica.\nA met\u00e0 giugno 2015 esce con l'etichetta Vocalsound \"The Official Collection BOX\", un cofanetto che racchiude con pi\u00f9 di quattro ore di musica i suoi ultimi quattro lavori in formato MP3 (El Gato Negro Suburbian Light, Dario Aspesani y nada mas!, Greatest Hits e La Fiesta se acab\u00f2). Saranno esclusi dalla raccolta gli album elettronici \"You &amp; Me\" e \"City\", poco rappresentativi per l'autore.\nNel frattempo Dario Aspesani ultima le registrazioni del concept album \"Indaco\", che uscir\u00e0 definitivamente il 1\u00ba dicembre 2015 (fonte Resto del Carlino - corriere Adriatico), dove si raccontano in diciannove canzoni la storia millenaria di un personaggio di fantasia che vive tutte le epoche e tutti i disagi delle stesse legate alla guerra fra i popoli, all'intolleranza e all'odio razziale. Gli strumenti utilizzati sono quelli della cultura \"World\", tutti suonati da Aspesani e registrati al WorldLandStudios.\nAl concept album \"Indaco\" \u00e8 allegato anche un film di cui Aspesani \u00e8 autore e regista.\nSempre il 1\u00ba dicembre 2015 esce il singolo Highlands dove Aspesani d\u00e0 lustro ad uno strumento considerato da molti come didattico: la Melodica. Il suono di questo strumento viene inserito come solista con un solo effetto di \"riverbero\" e l'arrangiamento presenta delle influenze world &amp; ambient. (Fonte: Vocalsound).\nDario Aspesani dal 2014 \u00e8 autore di World Music Lab, dove, tramite conferenze nelle scuole, nei circoli culturali e tutorial on-line, presenta diversi strumenti musicali provenienti dalle parti pi\u00f9 disparate del mondo.\nDal 2015 \u00e8 direttore artistico di \"WorldLand\" un movimento culturale che si occupa di conferenze e organizzazione concerti con inerenza alla World Music\". (Fonte: Corriere Adriatico)\nVerso la fine del 2015 inizia le registrazioni di un altro concept album interamente didicato alla chitarra spagnola con l'aggiunta di suoni \"ambient\" dal titolo Salamanca.\nDa gennaio 2016 \u00e8 ideatore di un format radiofonico dedicato alla musica latina dal titolo \"Pirata latino short\", un settimanale in onda su circa quindici radio in tutta Italia e un'emittente negli Stati Uniti. (Fonte: Radio free Station - Lancaster N.Y.).\nIl 15 di aprile 2016 escono ufficialmente su tutte le piattaforme web ben cinque singoli: Hammond Habanero, Quiero volver en invierno, Bar di periferia, Mikichef Blues e Fantastico Pensiero.\nSempre ad aprile 2016 esce il suo secondo libro: Los Tradicionales - La musica tradicional cubana attraverso le figure di Miguel Matamoros e Guillermo Portabales (in appendice breve storia del Son Cubano). (Fonti: Corriere Adriatico - Resto del Carlino).\nA Dicembre 2016 esce una raccolta di singoli per conto della Vocalsound, prodotta da Gabriele Palazzi, dal titolo \"The singles Collection 2008-2016\" che contiene ben 11 tracce. Questo album contiene brani che spaziano dal rock alla \"spanish ballad\" per arrivare alla musica etnica radicale. Pezzo forte dell'album \u00e8 \"Troppa vita buttata via\" un brano profondamente Rock che lo riporta nelle Playlist delle Radio italiane, tedesche e francesi.\nSempre nel 2017 esce un suo documentario legato alla musica tradicional cubana dal titolo \"Mi musica es tu musica\" che ripercorre le vicende musicali cubane dall'inizio del secolo scorso fino al 1957."}
{"id": "565631", "revid": "436907", "url": "https://it.wikipedia.org/wiki?curid=565631", "title": "Blackfield", "text": "I Blackfield sono un gruppo musicale art rock nato nel 2004 dalla collaborazione del cantautore e musicista britannico Steven Wilson e del polistrumentista israeliano Aviv Geffen.\nStoria.\nI due artisti si sono conosciuti a Tel Aviv nel 2001 su richiesta di Aviv, estimatore del gruppo in cui milita Wilson, i Porcupine Tree. Da quell'incontro nasce l'idea per un EP che dopo diverse vicissitudini, studi di registrazione, cambi di batteristi (Chris Maitland, Gavin Harrison) ha portato all'uscita nel 2004 dell'album omonimo composto da 10 brani.\nI Blackfield suonano una musica intima, dalle melodie raccolte su testi aspri e pieni di nostalgia."}
{"id": "565640", "revid": "109738120", "url": "https://it.wikipedia.org/wiki?curid=565640", "title": "Climax (narrativa)", "text": "Climax (dal greco , letteralmente \"scalata\") o punto di svolta corrisponde in narrativa al punto di massima tensione posto spesso come apice di una serie di eventi in parallelo ed anticipa lo scioglimento della vicenda."}
{"id": "565643", "revid": "287204", "url": "https://it.wikipedia.org/wiki?curid=565643", "title": "Cleveland (citt\u00e0)", "text": ""}
{"id": "565644", "revid": "78819", "url": "https://it.wikipedia.org/wiki?curid=565644", "title": "Riserva della propriet\u00e0", "text": ""}
{"id": "565649", "revid": "2730", "url": "https://it.wikipedia.org/wiki?curid=565649", "title": "Cerambyx cerdo", "text": "Il cerambice della quercia (Cerambyx cerdo ) \u00e8 un insetto dell'ordine dei Coleotteri e della famiglia Cerambycidae.\nDescrizione.\nAdulto.\nLa lunghezza \u00e8 di 5\u201311\u00a0cm. Il colore del corpo nero intenso, tranne l'apice delle elitre pi\u00f9 o meno estesamente rossastro.\nLa superficie del corpo \u00e8 ricoperta da una fine pubescenza argentea, generalmente poco visibile, tranne che nella sottospecie nordafricana e spagnola \"mirbeckii\".\nLe antenne, nodose fin al 5\u00b0 segmento, superano la lunghezza del corpo nel maschio e la eguagliano nelle femmine. Come in tutti i Cerambycoidea, i maschi pi\u00f9 piccoli hanno antenne meno sviluppate, mentre queste possono raggiungere una lunghezza di 11\u201312\u00a0cm negli esemplari maggiori.\nIl torace porta lateralmente due spine, corte ed ottuse nelle sottospecie occidentali, ma acuminate nella sottospecie orientale \"acuminatus\".\nLa superficie del torace \u00e8 pi\u00f9 o meno lucida e percorsa da rughe pi\u00f9 o meno regolari, a seconda delle sottospecie o delle popolazioni.\nLe elitre, finemente granulose e pi\u00f9 o meno pubescenti, sono acuminate all'apice nei maschi e pi\u00f9 o meno parallele nelle femmine. I maschi della sottospecie \"mirbeckii\" hanno elitre simili alle femmine.\nLarva.\nLa larva, bianca e carnosa, non differisce da quella tipica di altri rappresentanti della sottofamiglia Cerambycinae. \u00c8 tuttavia riconoscibile per le grandi dimensioni, potendo raggiungere una lunghezza massima di 10\u00a0cm, negli esemplari pi\u00f9 maturi.\nBiologia.\nLarva.\nLa larva si sviluppa all'interno del tronco e dei rami maggiori delle querce. Le piante vecchie e malate vengono preferite, tuttavia anche piante giovani, cos\u00ec come, raramente, altre latifoglie (castagni) possono venire attaccate.\nLe piante secche non vengono pi\u00f9 attaccate e, sfarfallati gli ultimi adulti, l'attacco non si ripete ad opera di questa specie.\nLa larva scava grosse gallerie, del diametro di alcuni centimetri ed impiega tre anni per compiere il suo completo sviluppo.\nAll'approssimarsi del periodo ninfale, la larva scava una grossa cella al di sotto della scorza e si trasforma in ninfa.\nPupa.\nIl periodo ninfale si compie durante l'estate e l'adulto schiude gi\u00e0 a settembre. Tuttavia rimane nella sua celletta fino all'estate successiva, nutrendosi del grasso accumulato dalla larva.\nSfarfalla, ai primi caldi di giugno, attraverso un foro nella scorza.\nAdulto.\nL'adulto frequenta gli alberi nei quali si \u00e8 sviluppato, non allontanandosi molto da essi.\n\u00c8 attivo durante il giorno e percorre i tronchi e i rami in su e in gi\u00f9 alla ricerca della femmina.\nSpesso i maschi si confrontano in lotte infraspecifiche per il possesso della femmina e alcuni esemplari possono venire mutilati delle zampe o delle antenne.\nGli adulti si alimentano con linfa o frutti maturi (albicocche, pesche), tuttavia raramente sopravvivono per pi\u00f9 di un mese.\nDistribuzione.\nQuesta specie \u00e8 diffusa in buona parte d'Europa (Escludendo: Azzorre, Canarie, Cipro, Danimarca, Irlanda, Islanda, Liechtenstein, Scandinavia, Repubbliche baltiche e Russia).\nL'areale comprende anche: Nord Africa (dove \u00e8 diffusa la sottospecie \"C. cerdo mirbeckii\" (Lucas, 1842)), Caucaso, Turchia, Iran, Siria, Giordania, Libano ed Israele\nL'impoverimento dell'habitat forestale (incendi e rimozione di piante morte o malate) determina una minaccia per la sua sopravvivenza. In Italia la specie \u00e8 vulnerabile secondo la classificazione IUCN.\nLa specie \u00e8 inoltre presente negli allegati 2 (Specie animali e vegetali d'interesse comunitario la cui conservazione richiede la designazione di zone speciali di conservazione) e 4 (Specie animali e vegetali di interesse comunitario che richiedono una protezione rigorosa) della Direttiva Habitat 92/43/CEE."}
{"id": "565650", "revid": "84540", "url": "https://it.wikipedia.org/wiki?curid=565650", "title": "Cerambix cerdo", "text": ""}
{"id": "565654", "revid": "686936", "url": "https://it.wikipedia.org/wiki?curid=565654", "title": "Edward Johnson", "text": ""}
{"id": "565656", "revid": "339392", "url": "https://it.wikipedia.org/wiki?curid=565656", "title": "Cicli di istruzione in Italia", "text": ""}
{"id": "565657", "revid": "125727202", "url": "https://it.wikipedia.org/wiki?curid=565657", "title": "John Boorman", "text": "Biografia.\nSebbene di famiglia non cattolica, viene educato dai salesiani. Dopo aver lavorato in una lavanderia a secco, si interessa di giornalismo e alla fine degli anni cinquanta si occupa di documentari per la TV. Nel 1962 diventa il capo documentarista per la BBC Bristol. Dopo aver diretto nel 1964 una serie di documentari per la televisione ai quali prende parte tra gli altri anche Tom Stoppard, gli viene proposto di girare \"Prendeteci se potete\" (1965), la risposta dei The Dave Clark Five a \"Tutti per uno\" di Richard Lester, veicolo promozionale cinematografico dei Beatles.\nIl film non ha il successo sperato, ma due anni dopo, Boorman \u00e8 ad Hollywood dirige in \"Senza un attimo di tregua\" (1967), un gangster-movie tradizionale nei contenuti ma innovativo nella forma che fa leva sull'interpretazione di Lee Marvin. E proprio con Lee Marvin arriva il secondo film hollywoodiano, \"Duello nel Pacifico\" (1968), con la star giapponese Toshir\u014d Mifune in una storia estrema e crudele con un pizzico di ironia e richiami palesi alle avventure di Robinson Crusoe. Al ritorno in Inghilterra dirige \"Leone l'ultimo\" (1970), tratto da una commedia di George Tabori, che gli vale il premio per la miglior regia al Festival di Cannes.\nIl tema della socialit\u00e0 e dei comportamenti selvaggi dell'uomo \"civile\" torna nel suo primo grande successo di pubblico, \"Un tranquillo weekend di paura\" (1972), con Jon Voight e Burt Reynolds. Questo film gli vale anche la prima candidatura all'Oscar. Si stabilisce in Irlanda e nel 1974 dirige \"Zardoz\", un film tra il fantascientifico e il mitologico, che divide la critica. Dirige poi il seguito de \"L'esorcista\" (1973, regia di William Friedkin), film intitolato \"L'esorcista II - L'eretico\" (1977), che non raggiunge il successo del primo capitolo.\nNel 1981 realizza \"Excalibur\", considerato una delle riduzioni cinematografiche pi\u00f9 riuscite del complesso di leggende di Re Art\u00f9 e del Ciclo bretone. Seguono l'autobiografico \"Anni '40\" (1987), sulla Seconda guerra mondiale vissuta da un bambino a Londra, e \"Dalla parte del cuore\" (1990). \"La foresta di smeraldo\" (1985) e \"Oltre Rangoon\" (1995) derivano dall'esigenza dell'impegno sociale di Boorman. Il primo \u00e8 un appello ecologista, il secondo \u00e8 un grido di aiuto per il popolo birmano oppresso.\nCon \"The General\" (1998), la storia in bianco e nero di un ladro-gentiluomo irlandese che viene ucciso dall'IRA, Boorman ottiene per la seconda volta il premio per la miglior regia al Festival di Cannes. Nel 2004 torna di nuovo il suo impegno sociale con \"In My Country\" sul Sudafrica del post-apartheid. Ha in progetto una versione cinematografica delle \"Memorie di Adriano\" tratta dal libro di Marguerite Yourcenar.\nVita privata.\nDalla moglie Christel ha avuto 4 figli: Telsche, Katrine, e i gemelli Charley e Daisy. Charley (il giovane Mordred di \"Excalibur\" ed il bambino rapito de \"La foresta di smeraldo\") e Katrine (Igrayne in \"Excalibur\") fanno gli attori mentre Telsche, che ha collaborato alla sceneggiatura di \"Dalla parte del cuore\", \u00e8 morta a causa di un cancro nel 1997 all'et\u00e0 di 40 anni."}
{"id": "565660", "revid": "287204", "url": "https://it.wikipedia.org/wiki?curid=565660", "title": "Jack Lewis", "text": ""}
{"id": "565662", "revid": "36426", "url": "https://it.wikipedia.org/wiki?curid=565662", "title": "Bella Rosina", "text": ""}
{"id": "565682", "revid": "47767", "url": "https://it.wikipedia.org/wiki?curid=565682", "title": "Quartieri e frazioni di Rapallo", "text": "Il territorio comunale di Rapallo, nella citt\u00e0 metropolitana di Genova, \u00e8 costituito oltre al capoluogo (diviso storicamente in sei sestieri cittadini) da un buon numero di quartieri, frazioni e localit\u00e0 per un totale di 33,61\u00a0km\u00b2, il pi\u00f9 vasto del Tigullio.\nQuartieri.\nSant'Anna.\nSituato a nord-ovest della citt\u00e0 \u00e8, di fatto, il primo insediamento abitativo che s'incontra uscendo dal locale casello autostradale e che obbligatoriamente si attraversa per raggiungere il centro cittadino. Scendendo a valle, in direzione centro della citt\u00e0, \u00e8 la prima parte di caseggiati quello pi\u00f9 originario e antico, sviluppatosi intorno alla chiesetta omonima del 1629 e lungo la piana alluvionale del torrente Boate, che qui nasce dalla confluenza dei torrenti San Pietro e Santa Maria.\nLa parte a meridione del quartiere, quella pi\u00f9 in prossimit\u00e0 del centro urbano moderno rapallese, \u00e8 invece la zona pi\u00f9 recente e popolosa del quartiere di Sant'Anna creatasi dopo il conseguente fenomeno di sviluppo residenziale al termine del secondo conflitto bellico tra gli anni sessanta e settanta. L'area primitiva del quartiere, di fatto quasi isolata e distaccata dal centro rapallese fino agli anni cinquanta del Novecento, ha visto pressoch\u00e9 cancellare il suo aspetto originario, consto da piccole case con annessi orti, per la massiccia edificazione di nuove abitazioni e palazzine residenziali, destinate per lo pi\u00f9 ad accogliere la nuova migrazione dal meridione e dal settentrione d'Italia. Nella parte alta del quartiere \u00e8 ubicato il campo da golf da diciotto buche di propriet\u00e0 della Regione Liguria.\nUbicato storicamente nel sestiere Cappelletta, il quartiere celebra annualmente la sua festivit\u00e0 religiosa il 26 luglio nella festa dedicata alla santa omonima.\nLaggiaro.\nIl quartiere del Laggiaro \u00e8 situato nella parte a nord della citt\u00e0. Come altri quartieri cittadini anche il popoloso Laggiaro ha visto la sua massima espansione, se non una vera e propria \"rinascita urbanistica\", nel periodo post bellico degli anni cinquanta, sessanta e settanta. Il nucleo si sviluppa lungo le sponde del torrente o rio Cereghetta, quest'ultimo coperto parzialmente proprio nella parte bassa del quartiere negli anni settanta per permettere un maggiore allargamento delle sede viaria.\nNella zona pi\u00f9 a valle, oramai in prossimit\u00e0 del centro cittadino, trovano sede la scuola primaria statale \"Guglielmo Marconi\" e l'unica scuola secondaria di primo grado statale \"Agostino Giustiniani\"; quest'ultima \u00e8 anche sede del Corpo Bandistico \"Citt\u00e0 di Rapallo\". In prossimit\u00e0 dei complessi scolastici \u00e8 la chiesa dei Padri Somaschi, intitolata a san Gerolamo Emiliani, ed edificata negli anni sessanta del Novecento a fianco dell'ottocentesco complesso conventuale (ampliato nel secondo dopoguerra). L'ordine religioso gestisce inoltre la paritaria scuola secondaria di primo grado e il liceo scientifico.\nAi confini tra la zona del Castellino e la parte pi\u00f9 alta del Laggiaro, sovrastato dal viadotto autostradale dell'autostrada A12, tratto aperto al traffico veicolare dal 1969, \u00e8 presente su una collinetta la torre Baratta, di probabile origine medievale e utilizzata originariamente per l'avvistamento e difesa del territorio. Verso monte, in prossimit\u00e0 del centro e della zona di Cappelletta, trova spazio tra le abitazioni l'antica torre del Menegotto (gi\u00e0 dei Fieschi), simbolo del quartiere e ripreso nel logo ufficiale del comitato.\nPi\u00f9 a nord del quartiere si trova la localit\u00e0 di Sant'Agostino con l'omonima chiesetta, quest'ultima al centro delle festivit\u00e0 religiose del 28 agosto del quartiere e dello storico sestiere Cerisola di cui Laggiaro fa parte. Il quartiere \u00e8 riunito, dal 1997, in un apposito comitato di quartiere.\nCostaguta-Milano.\nIl moderno quartiere di Costaguta-Milano si \u00e8 sviluppato lungo la sponda sinistra del torrente Boate, ad ovest del centro cittadino nella storica zona del sestiere Costaguta. Nei pressi del quartiere sono ubicate le localit\u00e0 di Costaguta-Malado e Ronco. \u00c8 un'altra area di Rapallo che ha visto la sua nascita durante lo sviluppo residenziale post secondo conflitto bellico con la costruzione di nuovi caseggiati e palazzi utilizzati per lo pi\u00f9 dai proprietari di seconde case. L'appellativo \"Milano\" prende il nome dall'omonimo viale che costeggia il torrente nella parte sinistra.\nNella soprastante area boschiva di Costaguta \u00e8 presente la chiesetta o cappella dedicata ai santi Gervasio e Protasio, patroni del sestiere e festeggiati religiosamente nel periodo agostano, e il costruendo depuratore delle acque verso la zona del golf. Il quartiere \u00e8 riunito in un apposito comitato di quartiere.\nFossato di Monti-Via Betti.\nL'odierno quartiere si \u00e8 sviluppato lungo le sponde del torrente San Francesco, a nord-est della citt\u00e0 e della storica zona del Fossato di Monti nel sestiere di Borzoli, quest'ultimo tra i pi\u00f9 antichi di Rapallo. Densamente popolato, soprattutto dopo i flussi migratori post bellici, fu notevolmente sfruttato durante lo sviluppo residenziale. Nella parte bassa del quartiere, sulla sponda destra del San Francesco, \u00e8 ubicata dal 1934 la stazione di partenza della funivia Rapallo-Montallegro, utile per il raggiungimento dell'omonimo santuario.\nLe solennit\u00e0 religiose di san Giovanni Battista del 24 giugno sono le principali festivit\u00e0 del quartiere. Il quartiere \u00e8 riunito in un apposito comitato di quartiere.\nLe Nagge.\nChiamato localmente \"\u00ca Nagge\", si tratta di un piccolo quartiere affacciato sul mare nel levante cittadino compreso nello storico sestiere di Seglio. Rimasto pressoch\u00e9 immutato nei secoli, qui hanno dimora una parte degli stabilimenti balneari. \n\u00c8 sovrastato dal grande parco comunale \"Luigi Casale\" con le tre ville comunali pi\u00f9 celebri di Rapallo: villa Porticciolo (gi\u00e0 sede della segreteria generale del Panathlon International), villa Tigullio (sede della civica biblioteca e del museo del merletto) e villa Riva (in passato sede della brigata della Guardia di Finanza). Il parco, coinvolto in un rinnovo totale tra il 2003 e il 2004 e ancora tra il 2008 e 2009, \u00e8 il polmone verde della citt\u00e0 assieme al parco comunale delle Fontanine a Sant'Anna. La sua vicinanza con il mare permette di godere di una vista panoramica del golfo di Rapallo e del monte di Portofino.\nOltre alle dimore residenziali ottocentesche e novecentesche, tra le figure rappresentative del quartiere vi era un gigantesco duecentenario albero di eucalipto in prossimit\u00e0 della piccola spiaggetta; a causa del cattivo stato lo storico albero croll\u00f2 rovinosamente la mattina del 22 settembre 2006. Al suo posto \u00e8 stato piantato un nuovo albero della stessa specie.\nSan Rocco.\nIl quartiere \u00e8 situato nella zona est della citt\u00e0, verso i confini amministrativi con Zoagli. Il nucleo \u00e8 attraversato dalla strada statale 1 Via Aurelia e fa parte dello storico sestiere Seglio.\nNel quartiere \u00e8 presente l'omonima chiesetta, al centro dei festeggiamenti religiosi del 16 agosto in quanto patrono del sestiere e del quartiere stesso. Il quartiere \u00e8 riunito in un apposito comitato di quartiere.\nSan Michele di Pagana.\nSan Michele di Pagana (\"San Mich\u00ea\" in dialetto) \u00e8 situata all'estremo ponente del territorio comunale rapallese, al confine amministrativo con Santa Margherita Ligure. Distante dal centro cittadino circa due chilometri e altrettanti dal comune sammargheritese, \u00e8 riconosciuto dallo statuto cittadino come parte integrante della storica divisione in sestieri della citt\u00e0; ci\u00f2 nonostante San Michele viene talvolta citata come localit\u00e0 se non frazione del territorio.\nGi\u00e0 importante in epoca romana - di recente alcuni subacquei hanno scoperto sul fondale resti di un antico porto romano e preziosi oggetti come vasi e anfore - si presenta ancora oggi nel suo stato originario di piccolo borgo con case affacciate sul mare, quantomeno nella zona prospiciente lo specchio acqueo delle tre baie di Pomaro, Trelo e Prelo. La zona collinare \u00e8 quella pi\u00f9 recente.\nLa chiesa di San Michele Arcangelo conserva, tra le opere di pregio e di valore artistico, il dipinto raffigurante la \"Crocefissione di Ges\u00f9\" del pittore fiammingo Antoon van Dyck. Nel territorio, oltre alla torre di Punta Pagana, gestita dal Fondo Ambiente Italiano, sono altres\u00ec presenti il castello di Punta Pagana e la seicentesca villa Pagana (entrambi inseriti nel privato parco della residenza magistrale del Gran maestro dell'Ordine di Malta e la villa \"del trattato\" (gi\u00e0 villa Spinola) sede dello storico trattato di Rapallo del 1920.\nLa festivit\u00e0 patronale \u00e8 dedicata a san Michele arcangelo, festeggiato nella domenica pi\u00f9 vicina al 29 settembre.\nFrazioni.\nIl territorio comunale \u00e8 costituito dalle otto frazioni di Montepegli, Sant'Andrea di Foggia, San Martino di Noceto, San Massimo, San Maurizio di Monti, San Pietro di Novella, San Quirico d'Assereto, Santa Maria del Campo per un totale di 33,61\u00a0km\u00b2.\nL'abitato costiero di San Michele di Pagana, considerato convenzionalmente come frazione comunale, \u00e8 tuttavia riconosciuto dallo statuto cittadino come uno dei sei sestieri dell'antico borgo medievale della cittadina.\nSanta Maria del Campo.\nSanta Maria del Campo (\"Santa Maia\" in lingua ligure) si estende ad ovest del territorio rapallese, nella pianura del torrente Santa Maria che l'attraversa. In passato tipico nucleo rurale e contadino, dove si sono sviluppate aree sfruttate alla coltivazione agricola ed allevamento del bestiame, ancora oggi la frazione conserva in una buona parte il suo aspetto urbanistico originario. Dista dal centro cittadino circa 3,5\u00a0km e confina a nord con la frazione di San Pietro di Novella, a sud con San Massimo, ad ovest con San Martino di Noceto e ad est con il quartiere Sant'Anna.\nDi interesse storico \u00e8 la locale chiesa parrocchiale di Nostra Signora Assunta, in posizione dominante su una collinetta e raggiungibile attraverso un'ampia scalinata, e l'attiguo oratorio della Nativit\u00e0 di Maria sede della confraternita di Nostra Signora del Suffragio. Nella zona pi\u00f9 a valle, verso il centro, \u00e8 ubicato il ponte a schiena d'asino di probabile origine medievale, con cappelletta votiva, sovrastante il torrente Santa Maria. Nei pressi del monte Orsena, a 615\u00a0m s.l.m., \u00e8 ubicato il santuario della Madonna di Caravaggio costruito tra il XVII e il XVIII secolo dagli abitanti campesi. Nel quartiere di San Tommaso sono presenti i ruderi dell'antico cenobio di San Tomaso, eretto nel XII secolo con impianto romanico. In localit\u00e0 Bana, al confine con il comune di Camogli, si pu\u00f2 incontrare il vecchio lazzaretto, costruzione adibita al ricovero dei malati della peste. Ad oggi l'edificio, di propriet\u00e0 privata, non si presenta in condizioni ottimali e in stato di non agibilit\u00e0.\nLa festa patronale della frazione ricorre il 15 agosto, giorno dell'Assunzione di Maria al cielo. Nel periodo natalizio viene invece organizzato dagli abitanti il tradizionale presepe vivente.\nSan Massimo.\nSan Massimo (\"San Mascimo\" in ligure) si estende tra la frazione di Santa Maria del Campo, a nord, e la frazione di San Lorenzo della Costa nel comune di Santa Margherita Ligure a sud; ad ovest confina con San Martino di Noceto. Raggiungibile soltanto dalla frazione campese, svoltando ad un apposito bivio, curiosamente pur essendo confinante e pressoch\u00e9 vicina alla frazione di San Lorenzo le due localit\u00e0 non sono collegate tra loro da una sufficiente rete stradale, ma unite, nei rispetti tratti finali (via San Massimo e via Figallo), da una semplice mulattiera pedonale.\nDistante all'incirca 5\u00a0km dal centro rapallese \u00e8 conosciuta per la presenza in loco del romanico e dismesso monastero di Valle Christi, risalente al XIII secolo e fondato da monache cistercensi; quest'ultimo \u00e8 oggi teatro naturale di importanti manifestazioni culturali e storiche cittadine.\nNella frazione \u00e8 presente la locale chiesa parrocchiale intitolata a san Massimo, al cui interno \u00e8 custodita la tela della \"Deposizione dalla croce\" di scuola fiamminga. La festivit\u00e0 patronale si celebra il 20 agosto nella solennit\u00e0 del santo omonimo.\nSan Martino di Noceto.\nSan Martino di Noceto (\"San Martin\" in ligure) \u00e8 ubicata tra la frazione di Santa Maria del Campo ad est e la frazione di Ruta di Camogli verso sud, quest'ultima raggiungibile da San Martino con la strada provinciale 31 e quindi sboccando verso la strada statale 1 Via Aurelia. Dista dal centro di Rapallo circa 6\u00a0km e 2\u00a0km da Ruta.\nAnticamente la piccola comunit\u00e0 era legata, principalmente per rapporti di lavoro, forse pi\u00f9 a Camogli che alla stessa Rapallo tanto che molti uomini di San Martino, pur essendo dedicati i pi\u00f9 nel settore dell'agricoltura, non sdegnarono la vita in mare imbarcandosi nei celebri leudi camogliesi, intraprendendo la tradizionale attivit\u00e0 marinara e partecipando attivamente agli intrecciati scambi commerciali nel mar Mediterraneo. In tempi pi\u00f9 remoti persino la stessa comunit\u00e0 parrocchiale di San Martino fu aggregata al vicariato di Camogli, fino al definitivo passaggio in quello rapallese.\nUn pi\u00f9 veloce collegamento tra la frazione e la comunit\u00e0 di Ruta, e quindi Camogli, fu pienamente asservito dalla realizzazione della nuova strada panoramica o di cornice - l'odierna provinciale 31 - conclusasi nel 1937 grazie all'impegno di entrambe le popolazioni frazionarie. Il nuovo collegamento viario and\u00f2 di fatto a sostituire la precedente e antica via romana di Bana.\nNel territorio, oltre alla chiesa parrocchiale di San Martino, \u00e8 presente un'antica fonte denominata \"fons g\u00e9mina\" (fonte gemella) realizzata nel 1810 cos\u00ec come testimonia una lapide marmorea in latino; nella nicchia sopra l'arco a sesto acuto \u00e8 conservata una statuetta della \"Madonna\" coronata di argentei gigli.\nA San Martino di Noceto la festa patronale \u00e8 celebrata il primo fine settimana di agosto in onore di sant'Innocenzo martire, mentre ogni anno 11 novembre, nella ricorrenza di san Martino, viene preparato un pranzo o un banchetto per festeggiare il santo patrono; tutti gli eventi vengono realizzati grazie al Comitato Festeggiamenti San Martino di Noceto.\nSecondo fonti locali alla frazione \u00e8 legata l'invenzione di un celebre piatto della cucina ligure: il pansoto con la salsa di noci.\nSan Pietro di Novella.\nSan Pietro di Novella (\"San P\u00ea\" in ligure) \u00e8 situata a nord ovest della citt\u00e0 e costituisce, di fatto, la zona industriale del territorio comunale; nell'area sono presenti piccole e medie aziende, fabbriche, capannoni, tra cui lo stabilimento della Mares. La frazione \u00e8 attraversata dal torrente San Pietro e proprio lungo il rio e la locale chiesa parrocchiale di San Pietro apostolo (ogni seconda domenica del mese nella parrocchiale viene celebrata la Santa Messa tridentina) si \u00e8 formato il primo nucleo abitativo. Davanti alla chiesa \u00e8 presente il medievale ponte a schiena d'asino attraversante il San Pietro. Dista dal centro cittadino circa 3\u00a0km.\nNella parte bassa del territorio frazionario sono presenti, in prossimit\u00e0 del casello autostradale, la piscina olimpionica comunale (costruita negli anni settanta e gestita dalla societ\u00e0 Rapallo Nuoto) e il nuovo campo sportivo comunale \"Paolo Gallotti\" (il secondo impianto sportivo dopo il principale stadio comunale \"Umberto Macera\") ricavato nel grande posteggio d'interscambio per camion e pullman della localit\u00e0 del Poggiolino. Originariamente il Gallotti era ubicato in una zona leggermente pi\u00f9 a monte della frazione, nei pressi dello stabilimento-rimessa autobus e pullman dell'ATP Esercizio, nell'area occupata dal polo ospedaliero di Rapallo e del Tigullio occidentale (Ospedale \"Nostra Signora di Montallegro\"). Nella zona pi\u00f9 alta \u00e8 presente il nuovo cimitero urbano di Rapallo, il secondo dopo il principale e antico di Cerisola.\nLa frazione, unita in un apposito comitato di quartiere dal luglio 2006, festeggia le proprie festivit\u00e0 patronali il 29 giugno nelle solennit\u00e0 dei santi Pietro e Paolo.\nTransitando per San Pietro di Novella \u00e8 possibile raggiungere la frazione di Sant'Andrea di Foggia e le successive localit\u00e0 di Arboc\u00f2 e Chignero o, svoltando al bivio, le altre due frazioni di Montepegli e San Quirico d'Assereto.\nSant'Andrea di Foggia.\nSant'Andrea di Foggia (\"Sant'Andr\u00efa de F\u00eauggia\" o semplicemente \"F\u00eauggia\" in lingua ligure) \u00e8 posizionata a nord di San Pietro di Novella e ad ovest dalle due frazioni di Montepegli e di San Quirico d'Assereto. Da Foggia \u00e8 possibile raggiungere le due localit\u00e0 collinari di Arboc\u00f2 e Chignero. Raggiungibile solamente da San Pietro, dista dal centro rapallese circa 6,5\u00a0km.\nIl toponimo non \u00e8 da confondere con l'omonima citt\u00e0 pugliese: la terminologia del nome deriva infatti dalla parola \"foglia\" che nel dialetto genovese si traduce in \"f\u00eauggia\".\nDi interesse storico la locale chiesa parrocchiale della Madonna del Carmine, patrona della piccola frazione e festeggiata il 16 luglio nella ricorrenza religiosa di Nostra Signora del Carmelo.\nSan Quirico d'Assereto.\nSan Quirico d'Assereto (\"San Chigo\" in lingua ligure) si \u00e8 sviluppata nella zona collinare a nord di San Pietro di Novella, ovest di Sellano e ad est di Sant'Andrea di Foggia. Distante dal centro cittadino circa 6,5\u00a0km, raggiungibile sia dalla zona del Castellino e la localit\u00e0 di Sellano, che dal bivio di San Pietro, il toponimo d'Assereto prenderebbe il nome dai fondatori della comunit\u00e0, la famiglia Assereto appunto. La frazione \u00e8 situata a 435\u00a0m s.l.m. circa. La locale chiesa parrocchiale \u00e8 intitolata ai santi Quirico e Giulitta, solennemente festeggiati dalla frazione l'ultima domenica di luglio.\nMontepegli.\nMontepegli (\"Mont\u00eapeggi\" in ligure) \u00e8 ubicata pi\u00f9 a nord di San Quirico tra le localit\u00e0 sparse di Arboc\u00f2, Casarino, Case di Norero, Chignero e Il Piano. Dista dal centro urbano circa 7\u20138\u00a0km, \u00e8 situata a 445\u00a0m s.l.m. circa. Piccolo nucleo rurale - \u00e8 infatti la pi\u00f9 piccola frazione rapallese - ha vissuto una sorta di rinascita grazie all'impegno degli abitanti che, costituendosi in un apposito comitato frazionario, contribuiscono molto alla valorizzazione del territorio tramite particolari manifestazioni legate alla cultura e al folklore locale.\nLa maggiore festivit\u00e0 della frazione \u00e8 legata alla ricorrenza patronale del Sacro Cuore di Ges\u00f9, titolo a cui fa riferimento la locale chiesa parrocchiale edificata nel 1912. Tra gli altri eventi la festa della Madonnina del Ponte nel mese di giugno, la sagra del tortello a luglio, e la festa settembrina in autunno che precede la festivit\u00e0 patronale.\nSellano.\nLa localit\u00e0 di Sellano (\"Sellan\" in ligure), non essendo un proprio e vero quartiere - n\u00e9 una frazione, ma una semplice localit\u00e0 - per i motivi di ordine di giurisdizione cade sotto il comitato di San Pietro di Novella. La localit\u00e0 \u00e8 ubicata a nord di San Pietro di novella e est di San Quirico d'Assereto. Dista ben 7\u00a0km dal centro storico di Rapallo e vi si pu\u00f2 accedere tramite strade in uscita da San Quirico d'Assereto, Sant'Anna e San Pietro di Novella; la localit\u00e0 si trova a circa 450\u00a0m s.l.m.;la maggior parte delle abitazioni della localit\u00e0 sono ville a schiera, con granai o legnaie. Un primo popolamento della zona avvenne con le prime case nel 1850 con l'emigrazione delle persone a cercare campi da seminare e coltivare, soprattutto ulivi. Con la ripresa economica nel 1956, si diede inizio ad un nuovo sviluppo urbanistico di Sellano.\nNella localit\u00e0 di Sellano \u00e8 presente una piccola cappella dedicata al Santo Paolo e presente anche una immagine che lo rappresenta.\nLa vasta localit\u00e0 viene attraversata da pi\u00f9 ruscelli, tra cui l'omonimo rio che l'attraversa dalla parte est fino a sfociare nel Tonnego.\nSan Maurizio di Monti.\nSan Maurizio di Monti (\"San Maurissio\" o semplicemente \"Monti\" in ligure) \u00e8 posizionata lungo la conca che dal Fossato di Monti giunge a Montallegro, celebre localit\u00e0 per l'omonimo santuario mariano. A nord della citt\u00e0, dista dal suo centro circa 6\u00a0km. La frazione \u00e8 attraversata dalla strada provinciale 58 del passo della Crocetta, valico collinare che permette il collegamento stradale tra Rapallo e Coreglia Ligure, quindi il Tigullio occidentale con la media val Fontanabuona.\nAll'interno della chiesa parrocchiale di San Maurizio, di pregio artistico, \u00e8 conservato un dipinto del pittore Bernardo Strozzi raffigurante l\"'Apparizione della Madonna Odegitria\". La solennit\u00e0 patronale di san Maurizio viene festeggiato la penultima domenica di settembre."}
{"id": "565691", "revid": "78273", "url": "https://it.wikipedia.org/wiki?curid=565691", "title": "Nikolai Semi\u00e7novic Leskov", "text": ""}
{"id": "565694", "revid": "79968", "url": "https://it.wikipedia.org/wiki?curid=565694", "title": "Blattodea", "text": "I blattoidei (Blattodea) sono un ordine di insetti eterometaboli comunemente noti come blatte o scarafaggi. L'ordine comprende oltre specie, divise in 6 famiglie. Sono insetti cosmopoliti, diffusi ovunque, tranne che nelle regioni polari e alle altitudini superiori ai .\nDescrizione.\nMorfologia.\nI Blattodei sono insetti dal corpo depresso in senso dorso-ventrale e dai colori poco appariscenti, generalmente bruno. Le dimensioni variano moltissimo, secondo la specie, con estremi che vanno dai 3\u00a0mm di lunghezza delle \"Nocticola\" sp. agli oltre 8 cm della \"Gromphadorhina portentosa\" del Madagascar e della \"Macropanesthia rhinoceros\" dell'Australia.\nIl capo \u00e8 ipognato, talvolta rivolto con le appendici boccali all'indietro. \u00c8 provvisto di antenne relativamente lunghe e filiformi, composte da numerosi articoli. Gli occhi sono a volte assenti, ma in genere ben sviluppati, disposti lateralmente rispetto all'inserzione delle antenne, gli ocelli in numero di due. L'apparato boccale \u00e8 masticatore tipico, con palpi mascellari e labiali composti rispettivamente da 5 e 3 articoli. Le mandibole sono corte e robuste.\nIl torace ha il pronoto espanso anteriormente fino a ricoprire il capo, con margine anteriore marcatamente convesso e margini laterali laminari; in alcune specie pu\u00f2 avere conformazioni bizzarre, come ad esempio in \"Gromphadorhina portentosa\". \u00c8 frequente il meiotterismo, fino all'assenza totale di ali e, in alcune specie, il dimorfismo sessuale dovuto al differente sviluppo delle ali. Quando sono presenti, le ali anteriori sono differenziate in tegmine e, quindi, debolmente e uniformemente sclerificate; quelle posteriori mostrano una regione anale ben sviluppata. In fase di riposo, le tegmine sono ripiegate orizzontalmente sull'addome e reciprocamente incrociate. Le zampe sono sottili ma robuste, adattate alla funzione cursoria. Nel genere \"Geoscapheus\" le zampe anteriori sono fossorie. Le coxe sono allungate, i tarsi formati da 5 segmenti, con il primo pi\u00f9 lungo degli altri. I pretarsi mostrano unghie ben sviluppate, fra le quali \u00e8 presente l'arolio o, talvolta, l'empodio.\nL'addome \u00e8 composto da 10 uriti, provvisto di cerci pluriarticolati. Nelle femmine, l'ovopositore \u00e8 breve.\nAnatomia.\nL'apparato digerente ha un discreto grado di differenziazione, con specializzazioni tipiche della funzione masticatoria e, in alcuni casi, adattate a specifici regimi dietetici: in particolare mostra un marcato sviluppo dell'ingluvie e del ventriglio e diversi diverticoli ciechi, in numero di 8-10. Nelle specie xilofaghe del genere \"Cryptocercus\" e della sottofamiglia delle Panesthiinae sono presenti Protozoi Flagellati e batteri simbionti nel proctodeo, permettendo la digestione della cellulosa. Questo carattere avvicina questo genere agli Isotteri, insetti xilofagi per eccellenza. L'apparato escretore comprende 60-70 tubi malpighiani riuniti in pi\u00f9 gruppi distinti.\nL'apparato secretore \u00e8 caratterizzato principalmente per la presenza di ghiandole repugnatorie e ghiandole odorifere attrattive. Lo sbocco delle ghiandole repugnatorie si ha in corrispondenza degli uriti V e VI, in posizione ventrale. Quelle odorifere sboccano dorsalmente in corrispondenza degli uriti VI-VIII. Le ghiandole repugnatorie emettono sostanze maleodoranti e hanno un effetto repellente, quelle odorifere svolgono un ruolo nella vita di relazione in quanto la loro emissione, da parte dei maschi, precede l'accoppiamento.\nL'apparato respiratorio comprende 8 paia di stigmi, di cui due nel torace e sei nell'addome.\nIl funzionamento del sistema nervoso centrale e di quello respiratorio evidenziano la natura metamerica del corpo degli Insetti soprattutto nel caso di un ordine sostanzialmente primitivo come quello dei Blattoidei. \u00c8 stato riscontrato che la \"Periplaneta americana\" decapitata, pu\u00f2 essere mantenuta in vita per alcune settimane ricorrendo ad alcuni accorgimenti. Ci\u00f2 \u00e8 un'evidente conseguenza della decentralizzazione di alcune funzioni vitali, come, ad esempio, la respirazione tracheale e il controllo neurovegetativo e motorio affidato, in buona parte, ai gangli ventrali.\nL'apparato riproduttore comprende gonadi composte da 30-40 testicoliti nei testicoli (maschio) e da 8 ovarioli negli ovari. Nelle femmine, la vagina \u00e8 in connessione con una camera genitale e con la spermateca.\nBiologia.\nRiproduzione.\nLa riproduzione avviene ordinariamente per anfigonia, mentre la partenogenesi interessa pochissime specie e in contesti particolari. Ad esempio, nella specie \"Nauphoeta cinerea\", la partenogenesi \u00e8 occasionale e si verifica in alcune femmine e se isolate dai maschi. Un tipico caso di partenogenesi geografica \u00e8 invece riscontrato nello scarafaggio del Suriname (\"Pycnoscelus surinamensis\"): questa specie, diffusa in diverse regioni tropicali e temperate, \u00e8 tipicamente anfigonica, ma negli Stati Uniti sono presenti solo popolazioni partenogenetiche a causa dell'assenza dei maschi.\nLa generalit\u00e0 dell'ordine \u00e8 rappresentata da specie ovipare, ma si riscontrano anche casi di ovoviviparit\u00e0 o di viviparit\u00e0. Le femmine depongono le uova, in numero variabile secondo la specie, dell'ordine di diverse decine, all'interno di ooteche. L'ooteca \u00e8 una capsula formata con il secreto delle ghiandole colleteriche ed \u00e8 suddivisa in cellette verticali, ciascuna contenente un uovo, disposte su due serie allineate. Ogni femmina pu\u00f2 produrre pi\u00f9 ooteche nel corso della sua vita e a seguito di un unico atto riproduttivo. L'ooteca viene trattenuta dalla femmina nell'estremit\u00e0 dell'addome e depositata un po' prima della schiusa in un ambiente adatto, in genere rappresentato da un luogo riparato, umido e oscuro. Nelle specie ovovivipare e vivipare, l'ooteca viene riassorbita oppure trattenuta all'interno dell'apparato genitale e l'incubazione si svolge perci\u00f2 all'interno del corpo della madre.\nCiclo.\nI Blattoidei sono insetti paurometaboli oppure, nelle forme attere, pseudoametaboli. Il ciclo di sviluppo \u00e8 piuttosto lento e si svolge in un intervallo di alcuni mesi o, addirittura, di alcuni anni, secondo la specie e le condizioni ambientali. Ad esempio, la \"Blattella germanica\" completa il suo sviluppo in circa 6 mesi, mentre la \"Periplaneta americana\" richiede in media tempi di sviluppo di 6-12 mesi. Tuttavia, per quest'ultima specie sono citati in letteratura casi di sviluppi postembrionali che hanno richiesto anche 19 o 34 mesi.\nNel corso dello sviluppo, i Blattodei subiscono in genere 5-6 mute, ma talvolta si possono avere anche pi\u00f9 di 10 mute. Lo sviluppo passa attraverso gli stadi di neanide e, successivamente, nel caso dei paurometaboli, di ninfa. I giovani nascono in uno stadio immaturo, detto \"preneanide\", hanno un colore biancastro e diventano scuri dopo poche ore. Nelle prime fasi di vita, le neanidi vivono vicino alla madre e, talvolta, si riscontrano anche casi di cure parentali.\nAlimentazione.\nIl regime dietetico della maggior parte dei Blattoidei \u00e8 fitofago, con una spiccata tendenza, in molte specie, all'onnivoria e alla saprofagia. La base alimentare dei Blattoidei \u00e8 rappresentata da materiali amilacei o zuccherini, perci\u00f2 sono di particolare importanza le specie domestiche per le infestazioni a carico delle derrate alimentari. Non mancano casi di predazione e nella stessa \"P. americana\" si \u00e8 osservata l'alimentazione a spese di cimici dei letti. Occasionalmente si pu\u00f2 verificare anche il cannibalismo.\nUn regime dietetico particolare \u00e8 quello degli scarafaggi xilofagi, che fanno capo alle sottofamiglie Panesthiinae e Cryptocerciinae. La simbiosi con microrganismi cellulosolitici permette a questi blattoidei di alimentarsi a spese del legno morto.\nHabitat.\nLe blatte colonizzano svariati ambienti, ma in generale prediligono i luoghi umidi e poco illuminati. Vivono all'aperto, nelle foreste e nelle campagne, riparandosi nella lettiera o sotto i sassi o in anfratti vari, oppure all'interno di edifici. Pur essendo una ristretta minoranza, le specie domestiche, commensali dell'uomo, sono quelle che riscuotono il maggior interesse.\nAltre specie hanno habitat particolari, alcune sono acquatiche o semiacquatiche, altre, infine, vivono come commensali nei nidi di formiche e termiti.\nEtologia.\nSull'etologia dei Blattoidei sono stati condotti molti studi, ma le informazioni sono tuttavia ancora limitate. Due sono gli aspetti di maggior interesse: le cure parentali e la vita di relazione.\nLe cure parentali sono state documentate in molte occasioni e in generale riguardano diverse specie ovipare. Le femmine rivolgono attenzioni verso le ooteche proprie e, talvolta, depositate da altre femmine, saggiandole con i palpi e le antenne e aiutando le preneanidi a fuoriuscire. In generale le neanidi delle specie vivipare e ovovivipare tendono a disperdersi alla nascita, ma in diverse specie ovipare \u00e8 stata riscontrata una protezione da parte della madre nei confronti delle neonate. In particolare, in alcune specie, le giovani neanidi sono accolte sul corpo della madre, che provvede anche al loro trasporto oltre che a dare rifugio.\nLa vita relazionale \u00e8 in generale evidenziata da una tendenza al gregarismo e comportamenti basati sui segnali chimici, come la marcatura dei passaggi per la ricerca del cibo, attraverso le deiezioni, oppure il richiamo sessuale dei maschi verso le femmine, con il secreto delle ghiandole odorifere. Altri studi hanno messo in evidenza una forma di autoregolazione dei rapporti tra cooperazione e competizione finalizzati allo sfruttamento ottimale delle risorse ambientali. Di particolare importanza, sotto l'aspetto evolutivo, \u00e8 la vita relazionale delle specie xilofaghe del genere \"Cryptocercus\", in quanto \u00e8 considerata una forma primitiva di aggregazione sociale assimilabile a quella delle termiti.\nIn merito ai comportamenti etologici individuali, i Blattoidei sono generalmente insetti con abitudini notturne e piuttosto schivi. Sono cattivi volatori ma, in compenso, eccezionali corridori, dotati di una notevole velocit\u00e0 di movimento. Hanno uno spiccato senso di orientamento e in caso di pericolo raggiungono rapidamente il loro rifugio. Alcune specie sono in grado di volare, ma in modo grossolano e per brevi tragitti.\nUn altro aspetto comportamentale di notevole importanza, sotto l'aspetto pratico, \u00e8 l'abitudine degli scarafaggi a defecare e rigurgitare durante l'alimentazione sullo stesso substrato.\nNemici naturali.\nFra i nemici naturali pi\u00f9 attivi si citano gli Imenotteri della famiglia Evaniidae. Si tratta di parassitoidi-predatori oofagi le cui larve, poco conosciute, si sviluppano a spese delle ooteche dei Blattoidei. Nella regione paleartica le specie pi\u00f9 attive sono \"Evania appendigaster\", cosmopolita e piuttosto comune negli ambienti frequentati dagli scarafaggi domestici, e \"Brachygaster minuta\". Altro parassitoide oofago di scarafaggi domestici, citato in letteratura, \u00e8 il Calcidoideo \"Tetrastichus hagenowi\" (Hymenoptera: Eulophidae).\nFra i predatori si citano invece gli Imenotteri della sottofamiglia Ampulacinae (Hymenoptera: Sphecidae), che predano piccoli Blattoidei silvestri, in particolare del genere \"Ectobius\" e i Miriapodi Chilopodi del genere \"Scolopendra\", comunemente noti come \"centopiedi\".\nStoria e filogenesi.\nI pi\u00f9 antichi resti fossili di blattoidei risalgono al Carbonifero, tra 354 e 295 milioni di anni fa. Le principali differenze morfologiche riguardano la lunghezza dell'ovopositore, che \u00e8 andata riducendosi nel corso dell'evoluzione. La comparsa delle forme moderne risalirebbe al primo Cretaceo.\nIn merito alla filogenesi, \u00e8 accertata la relazione con gli ordini Mantodea (mantidi) e Isoptera (termiti). Differenti, secondo gli Autori, sono le interpretazioni relative all'albero filogenetico: una tesi propende per una relazione pi\u00f9 stretta fra Blattoidei e Mantodei, mentre una seconda mette in relazione i Blattoidei con gli Isotteri.\nAltre ipotesi, infine, considerano il raggruppamento dei Blattoidei essere parafiletico.\nSistematica e diffusione.\nAttualmente, sulla base delle suddette relazioni filogenetiche, i Blattoidei sono inquadrati al rango di sottordine nell'ordine \"Dictyoptera\", comprendente anche i vecchi ordini dei Mantodea e degli Isoptera, anch'essi inquadrati come sottordini dei Dictyoptera. La tradizionale classificazione, che scorporava i Dictyoptera nei tre ordini \u00e8 ancora largamente adottata nella classificazione pratica basata fondamentalmente sulla morfologia e sulla funzionalit\u00e0.\nL'ordine comprende oltre specie ripartite in circa 460 generi. Trattandosi di un raggruppamento sistematico ancora poco studiato, si presume che un numero imprecisato di specie sia ancora sconosciuto e che la sistematica interna sar\u00e0 soggetta a future revisioni. Attualmente l'ordine si suddivide in 6 famiglie secondo il seguente schema:\nSchemi tassonomici alternativi differiscono per l'inquadramento sistematico di alcune sottofamiglie. Pur essendo cosmopoliti, i Blattoidei sono prevalentemente diffusi nelle regioni tropicali e subtropicali. Diverse specie commensali dell'uomo sono diventate cosmopolite perch\u00e9 diffuse per mezzo delle navi. Le specie di maggior interesse, quelle \"domestiche\" sono circa 30 e rappresentano perci\u00f2 una percentuale irrisoria rispetto al numero totale.\nIn Europa sono rappresentate le famiglie Blaberidae, Blattellidae, Blattidae e Polyphagidae. In Italia sono rappresentate tre famiglie (Blattellidae, Blattidae e Polyphagidae), con complessive 40 specie, quasi tutte appartenenti alle Blattellidae e, nell'ambito di queste, alla sottofamiglia delle Ectobiinae.\nLe specie nostrane di maggior interesse, in quanto commensali dell'uomo, sono le seguenti:\nInoltre fra le specie domestiche di grande importanza in varie regioni del mondo ci sono: \"Periplaneta australasiae\" (noto come scarafaggio australiano), \"Periplaneta fuliginosa\", \"Polyphaga aegyptiaca\" (nota come blatta egiziana), \"Blatta lateralis\" e \"Blattella vaga\". La \"Polyphaga aegyptiaca\" \u00e8 presente anche nell'Italia meridionale, ma \u00e8 considerata un'infestante secondaria perch\u00e9 meno frequente delle quattro specie citate in precedenza.\nRapporti con l'uomo.\nNell'immaginario collettivo, le blatte sono percepite come insetti immondi che incutono ribrezzo e disagio. Gli stessi media enfatizzano questa percezione associando la figura dello scarafaggio alla sporcizia e agli ambienti malsani. In realt\u00e0 in generale i Blattoidei sono insetti poco dannosi: delle oltre specie conosciute, quasi tutte hanno abitudini che interferiscono con le attivit\u00e0 dell'uomo in modo marginale. Le stesse specie fitofaghe, potenzialmente dannose alle coltivazioni, sono responsabili di danni irrilevanti sotto l'aspetto economico.\nDiversa \u00e8 invece l'importanza delle specie commensali dell'uomo. A queste si attribuiscono due tipi di dannosit\u00e0:\nPer quanto riguarda il primo aspetto, il danno materiale diretto \u00e8 limitato in quanto i livelli di infestazione non sono tali da provocare ingenti distruzioni delle derrate attaccate. Sotto questo aspetto le blatte sono tra gli insetti meno dannosi. Invece il danno indiretto \u00e8 di rilevante entit\u00e0: gli scarafaggi commensali dell'uomo per spostarsi in ambienti domestici visitano ambienti malsani, come ad esempio fognature e discariche; a causa dell'abitudine di rigurgitare parte del cibo ingerito precedentemente sul substrato e di defecare durante l'alimentazione, anche un basso livello di infestazione pu\u00f2 rendere inservibile una partita a causa dei cattivi odori trasmessi e soprattutto dei rischi igienici derivanti dall'infestazione. Gli ambienti che possono essere frequentati sono tutti quelli che possono contenere derrate alimentari di qualsiasi natura, perci\u00f2 sono suscettibili di infestazioni da scarafaggi e di contaminazioni: le abitazioni civili, i magazzini di derrate, le aziende agrarie, le industrie e i laboratori artigianali di trasformazione agroalimentare, gli esercizi di ristorazione (alberghi, ristoranti, bar, mense, ecc.), gli ospedali, le scuole, gli uffici, gli istituti di detenzione, ecc..\nI rischi alla salute sono di una certa entit\u00e0. Le specie che rappresentano un'emergenza sarebbero meno di una decina e sono responsabili della trasmissione di alcune fra le pi\u00f9 importanti malattie del mondo. Infatti i Blattodei sono possibili vettori di virus, batteri, protozoi, nematodi, cestodi, a loro volta responsabili di affezioni pi\u00f9 o meno gravi. Fra le possibili affezioni trasmesse attraverso la contaminazione degli alimenti vi sono la dissenteria, la salmonellosi, l'epatite A, la poliomielite, la malattia del legionario. Inoltre gli scarafaggi trasmettono antigeni che causano l'insorgenza dell'asma.\nMetodi di lotta.\nLa difesa dagli scarafaggi si indirizza esclusivamente contro le specie \"domestiche\" e si attua attraverso tre tipi di intervento:\nLa prevenzione \u00e8 l'intervento di maggiore rilievo, in quanto elimina alla fonte la possibilit\u00e0 di infestazioni. Gli scarafaggi sono infatti attirati da ogni possibile fonte alimentare e favoriti da condizioni che ne permettono l'ingresso e l'insediamento e il rifugio. In generale vanno adottate tutte le ordinarie misure d'igiene, quali la pulizia dei locali e degli arredi, lo stoccaggio temporaneo dei rifiuti organici in adatti contenitori a chiusura, la conservazione degli alimenti in contenitori chiusi e in ambienti puliti. La manutenzione ordinaria e straordinaria degli edifici \u00e8 un altro fattore di prevenzione, in quanto vanno sistematicamente rimosse le fessure nel pavimento e nella muratura, gli interstizi fra muratura e tubazioni e, in generale, tutti quelli che favoriscono l'ingresso, il passaggio o il rifugio degli insetti. La scelta degli arredi deve essere finalizzata a favorire il pi\u00f9 possibile la pulizia degli angoli pi\u00f9 remoti, l'ispezione e l'eventuale intervento. I punti pi\u00f9 critici sono le cucine, i servizi igienico-sanitari, le tubazioni di scarico, gli impianti elettrici, gli scantinati e, in generale tutti gli ambienti in cui si pu\u00f2 accumulare un certo grado di umidit\u00e0.\nScopi preventivi ha anche l'irrorazione degli esterni con insetticidi per usi civili. Si tratta di prodotti attivi per contatto e ad alto potere abbattente, a base perci\u00f2 di piretroidi di sintesi, eventualmente miscelati con clorpirifos; per il loro ampio spettro d'azione sono efficaci per il controllo di una vasta gamma di artropodi associati all'uomo (mosche, zanzare, formiche, zecche, scarafaggi, ecc.).\nIl trattamento con esche consiste nella disposizione di trappole, innescate con attrattivi alimentari, di varia natura (trappole meccaniche, a vischio, esche avvelenate). Vanno disposte e ricambiate periodicamente nei possibili punti di passaggio quando si sospetta o si ritiene probabile l'ingresso di scarafaggi. Questa soluzione si presta generalmente per gli usi domestici.\nLa deblattizzazione \u00e8 l'intervento curativo pi\u00f9 drastico e consiste nell'irrorazione per mezzo di nebulizzatori e atomizzatori di insetticidi, spesso combinati con un attrattivo, oppure con la fumigazione. Queste operazioni, poich\u00e9 sono eseguite all'interno dei locali e richiedono la conoscenza dell'etologia e della biologia delle specie interessate, sono riservate a operatori qualificati e ditte specializzate nel settore delle disinfestazioni di ambienti civili. Fondamentale \u00e8 l'adozione degli accorgimenti necessari a prevenire rischi di intossicazione di persone e animali, per quanto i prodotti impiegati siano a bassa tossicit\u00e0. In genere un intervento di disinfestazione si attua in pi\u00f9 fasi che prevedono l'ispezione, il trattamento, il successivo monitoraggio (con l'uso di trappole) e, infine, un secondo trattamento eradicante, a distanza di 3 settimane, per colpire le neanidi nate dalle ovature.\nI principi attivi generalmente usati, sia per il trattamento degli esterni sia per le disinfestazioni, oppure come formulati per le esche, sono diversi piretroidi di sintesi (deltametrina, cipermetrina, ciflutrin, cifenotrin, ecc.), alcuni fosforganici (clorpirifos, diclorvos), altri prodotti (imidacloprid, acido borico). In generale un insetticida da usarsi contro gli scarafaggi, deve presentare le seguenti caratteristiche:\nGli scarafaggi nei media e nella cultura.\nLa stretta relazione fra l'uomo e alcuni Blattoidei ha inevitabilmente ispirato la citazione di questi insetti in molti contesti. Quello che segue \u00e8 solo un elenco parziale dei tanti esempi.\nMusica.\nNella musica l'esempio pi\u00f9 famoso in Italia \u00e8 l'album dei Goblin del 1978, \"Il Fantastico Viaggio del Bagarozzo Mark\", mentre a livello internazionale \u00e8 la famosa canzone messicana \"La Cucaracha\", il cui titolo e il cui ritornello sono dedicati allo scarafaggio. Dedicato allo scarafaggio, anche se in senso figurato, \u00e8 il titolo e il ritornello di \"'O scarrafone\", di Pino Daniele. Nel 2011 nella trasmissione televisiva \"Colorado\", in onda su Italia 1, il gruppo Gem Boy, noto per le famose parodie, crea una canzone intitolata \"Capitan Blatta\".\nLetteratura e narrativa.\nNe \"La metamorfosi\", il pi\u00f9 famoso racconto di Franz Kafka, il protagonista Gregor Samsa si sveglia un giorno tramutato in un insetto, che secondo un'interpretazione corrente \u00e8 uno scarafaggio. In realt\u00e0 Kafka non parla mai di scarafaggio, anzi stando al testo si tratta di tutt'altro animale. Il romanzo di Daniel Evan Weiss \"Gli scarafaggi non hanno re\" narra le vicende di una colonia di scarafaggi nell'appartamento newyorchese di un ebreo americano dal punto di vista degli scarafaggi stessi.\nIl racconto \"Il mar delle blatte\" di Tommaso Landolfi (1939) \u00e8 un'opera surreale e grottesca in cui i personaggi vivono situazioni fantastiche e si muovono in un mondo che ricorda quello dei grandi viaggi per mare del Cinquecento, quando negli oceani c'erano ancora i mostri marini. I mostri sono qui inverosimilmente qualcosa di terrestre: \nIl racconto da fantastico volge presto al drammatico, allorch\u00e9 i marinai, persa la fiducia nel comandante, si ammutinano e uno di loro uccide anche una blatta, scatenando l'ira delle sorelle.\nIl romanzo di fantascienza apocalittica \"La piaga Efesto\" (\"The Hephaestus Plague\" 1973) scritto da Thomas Page vede come protagonista una singolare specie di blatte incendiarie, fuoriuscite da una fenditura del terreno a seguito di un terremoto negli Stati Uniti. Dal romanzo nel 1975 \u00e8 stato tratto il film \"Bug - Insetto di fuoco\" (\"Bug\") per la regia di Jeannot Szwarc.\nLa blatta appare anche come protagonista iniziale del romanzo \"La vampa di agosto\" di Andrea Camilleri (ed. Sellerio) in cui a causa di una invasione di blatte si scopre un piano sotterraneo abusivo in una casa e in esso un cadavere chiuso nel cellophane.\nCinema.\nMolte sono le citazioni degli scarafaggi nella storia del cinema. In \"Creepshow\" gli scarafaggi uccidono un malvagio ricco, maniaco dell'igiene. In \"Men in black\" l'antagonista \u00e8 uno scarafaggio extraterrestre che \"indossa\" la pelle di un contadino. In \"Mimic\" una specie mutante di scarafaggi, creata in laboratorio per debellare una pestilenza, si evolve fino ad assumere le dimensioni di un essere umano e attacca i passeggeri della metropolitana. In \"Indiana Jones e il tempio maledetto\" gli scarafaggi giganti sono un piatto prelibato che compare nel banchetto servito a Indiana Jones. Ne \"Il pasto nudo\" di David Cronenberg il protagonista \u00e8 un disinfestatore e uno dei temi principali \u00e8 l'abbondanza di scarafaggi; nel film la macchina da scrivere del protagonista, di notte, si trasforma in uno scarafaggio parlante; anche nella serie TV \"Heroes\" sono presenti molti riferimenti agli scarafaggi, in particolare nella prima stagione. Nel film Papillon il protagonista si ciba di scarafaggi per sopravvivere quando viene messo in isolamento e a pane e acqua. In A casa di Joe un ragazzo si trasferisce in un appartamento a New York e scopre ben presto di \"ospitare\" nella sua nuova residenza un fiume di scarafaggi parlanti... e canterini! Infine nel film \"La ragazza di Trieste\" di Pasquale Festa Campanile del 1982 Nicole, la protagonista femminile interpretata da Ornella Muti, in preda a psicosi e deliri vede scarafaggi ovunque e si taglia i capelli a zero per la paura di sentirseli addosso.\nI Beatles.\nIn lingua italiana si \u00e8 soliti associare il nome dei Beatles agli scarafaggi, al punto da considerare l'uno la corretta traduzione dell'altro. Questa leggendaria associazione, ricorrente anche nei media pi\u00f9 autorevoli \u00e8 un errore, perch\u00e9 la parola inglese \"beetle\", che la leggenda vuole sia l'origine di un gioco di parole sulla scelta del nome \"Beatles\", significa \"coleottero\", non \"scarafaggio\". Il termine \"Beatles\", che indica il noto quartetto musicale, deriva dal verbo inglese \"to beat\" (battere, ritmare, fare musica) e non ha nulla a che vedere n\u00e9 con scarafaggi n\u00e9 coleotteri o insetti vari.\nCartoni animati.\nGli scarafaggi sono presenti anche nel mondo dell'animazione. Nell'opera francese d'animazione, prodotta dalla Gaumont e Xilam \"Maledetti scarafaggi\", gli antagonisti del gatto Oggy sono, per l'appunto, tre scarafaggi."}
{"id": "565696", "revid": "767487", "url": "https://it.wikipedia.org/wiki?curid=565696", "title": "Anima Blues", "text": "Anima Blues \u00e8 un album di Eugenio Finardi del 2005 su etichetta EF Sounds/Edel Italia, di matrice blues rock. Tutti i brani sono cantati in lingua inglese.\nDescrizione.\nAd accompagnare Eugenio Finardi, il giovane chitarrista Massimo Martellotta, all'organo Hammond Pippo Guarnera (ex Napoli Centrale) e Vince Valicelli (che fu per un breve periodo gi\u00e0 batterista di Eugenio Finardi nei primi anni ottanta).\nDa \"Anima Blues\" \u00e8 stato tratto anche il singolo \"Estrellita\" (che contiene una versione di \"Burn Yard Mama\" differente da quella presente sull'album, e una cover del classico \"Little Red Rooster\"). L'album \u00e8 stato anche pubblicato in vinile in una versione apribile, dalla confezione molto curata, con l'aggiunta delle due bonus track del singolo.\nIl disco ha permesso ad Eugenio Finardi di tornare nella classifica degli album pi\u00f9 venduti in Italia dopo qualche anno di assenza.\n\"Anima Blues\" \u00e8 anche il nome di un tour che ha portato Eugenio Finardi in tutte le citt\u00e0 italiane per oltre un anno."}
{"id": "565697", "revid": "6923", "url": "https://it.wikipedia.org/wiki?curid=565697", "title": "Cavallo di ritorno (diritto)", "text": "Il \"cavallo di ritorno\" \u00e8 un sintagma gergale che designa in una pratica illegale diffusa in Italia, generalmente consistente nella richiesta di pagamento di un riscatto, rivolta a chi ha subito un furto, per riottenere ci\u00f2 che gli \u00e8 stato rubato.\nIl fenomeno, in particolar modo, riguarda il settore del trasporto privato (automobili e altri veicoli) ed \u00e8 collocabile all'interno della fattispecie dell'estorsione.\nOrigine e significato.\nOriginariamente, con la locuzione \"cavallo di ritorno\" si intendeva il cavallo da nolo, ossia il cavallo preso in affitto per raggiungere una determinata destinazione da parte di chi non possedeva n\u00e9 una propria carrozza n\u00e9 un proprio cavallo. Dovendo il cavallo ritornare nel luogo da cui era partito, il suo eventuale nuovo noleggio costava meno, essendo il cavallo di ritorno pi\u00f9 stanco e lento rispetto a quello dell'andata.\nOggi, con la locuzione \"cavallo di ritorno\" si intende il riscatto che chi ha subito una rapina o un furto paga al ladro per riottenere il maltolto. Spesso l'espressione \u00e8 usata per i furti di mezzi di trasporto pubblici e privati.\nCasistica.\nIl caso classico di cavallo di ritorno prevede che il ladro, dopo aver messo al sicuro il bene rubato (solitamente un autoveicolo), recuperi uno dei documenti del mezzo, principalmente la carta di circolazione, e contatti il proprietario. A questi propone poi lo scambio con una somma di denaro non equiparabile al valore del veicolo (tale da rendere comunque svantaggioso un nuovo acquisto), e da effettuarsi in luogo e in data stabilita, con eventuali minacce intimidatorie al seguito.\nA questo punto il proprietario del bene ha in genere tre opzioni:\nNonostante siano diversi, ad oggi, i casi che vedono il proponente del cavallo di ritorno catturato e condannato, si ritiene che statisticamente coloro che scelgono la via della denuncia siano in numero minore a quelli che non si rivolgono alle forze dell'ordine.\nIl cavallo di ritorno, inoltre, \u00e8 una delle cause che falsano le statistiche dei furti di autoveicoli e motociclette redatte annualmente dal Ministero dell'Interno regione per regione, poich\u00e9 nella quasi totalit\u00e0 dei casi il contatto tra il malvivente e il derubato avviene in tempi brevissimi (a volte \u00e8 lo stesso malvivente ad avvertire il derubato del furto) e quindi prima che ci sia stata una denuncia.\nUn altro caso, molto praticato soprattutto dai ragazzi, prevede il furto di piccoli beni e mobili e di elettronica di consumo, come capi d'abbigliamento, console portatili o telefonini. Dopo un po' di tempo il ladro si rif\u00e0 vivo, dicendo che ha sentito delle voci in giro e sa chi ha rubato l'oggetto, ma non pu\u00f2 parlare. Si offre quindi, dietro compenso piuttosto basso, di parlare al ladro e riportare la merce al derubato. Di solito si tratta di cifre relativamente piccole, generalmente al di sotto dei 100 euro."}
{"id": "565698", "revid": "1564499", "url": "https://it.wikipedia.org/wiki?curid=565698", "title": "Carbonatite", "text": "Le carbonatiti sono rare rocce ignee (o magmatiche, utilizzando un termine equivalente) prevalentemente effusive, ma anche intrusive in giacitura subvulcanica, che contengono pi\u00f9 del 50% in volume di carbonati. Si tratta di rocce spesso difficili da riconoscere, perch\u00e9 la loro mineralogia e tessitura (olocristallina e spesso porfirica) non si discostano molto da quelle dei marmi, eccezion fatta per la presenza di silicati di origine magmatica. Il colore \u00e8 variabilissimo e dipende dal tipo di minerali che accompagnano i carbonati.\nClassificazione delle carbonatiti e variet\u00e0.\nLe \"carbonatiti\" sono suddivise in base al minerale carbonatico dominante e in base agli elementi maggiori presenti (Mg, Ca, Fe, Terre Rare):\nPer le rocce intrusive con contenuto di carbonati primari &lt; 50% in volume (tutte rocce alcaline sottosature in silice a nefelina o leucite), si aggiunge:\nComposizione mineralogica.\nLa composizione mineralogica primaria delle carbonatiti, al di l\u00e0 dei principali carbonati costituenti, \u00e8 altamente variabile e pu\u00f2 includere minerali rari e/o esclusivi di queste rocce. In totale sono documentati circa 275 minerali oltre ai carbonati dominanti. La componente silicatica comprende pirosseni, olivina, nefelina o altri felspatoidi, miche e vermiculite. Natrolite, sodalite, apatite, magnetite, barite, fluorite e minerali del gruppo dell'ancylite (carbonati contenenti terre rare) sono presenti in varia misura. La natrocarbonatite \u00e8 formata in gran parte da due minerali: la nyerereite (da Julius Nyerere, primo presidente della Tanzania indipendente) e la gregoryite ( da John Walter Gregory, geologo autore del libro \"The Great Rift Valley\"), due carbonati nei quali sodio e potassio sono presenti in significative quantit\u00e0. Entrambi sono anidri e di colore molto scuro, ma sulla superficie della lava solidificata reagiscono rapidamente con l'umidit\u00e0 atmosferica idratandosi e virando al bianco in poche ore, tanto che da lontano l'edificio vulcanico sembra coperto di neve.\nOrigine e messa in posto delle carbonatiti.\nInizialmente si pensava che le carbonatiti si formassero dalla fusione di calcari o marmi a causa dell'intrusione di un magma, ma i dati geochimici e mineralogici non concordano con questa ipotesi. Per esempio la composizione isotopica del carbonio \u00e8 simile a quella presente nel mantello e non a quella dei calcari sedimentari. L'origine magmatica delle carbonatiti fu ipotizzata per la prima volta da Br\u00f8gger (1921), sulla base dei suoi studi del Complesso igneo alcalino di Fen, in Norvegia. \u00c8 stato tuttavia lo studio dei prodotti dell'eruzione del 1960 del vulcano Ol Doinyo Lengai inTanzania a confermare definitivamente l'origine delle carbonatiti da un magma.&lt;Br&gt; \nLe carbonatiti sono quasi sempre strettamente associate a rocce ignee alcaline e peralcaline quali pirosseniti, nefeliniti, melilititi, ijoliti, tescheniti (gabbri ad analcime), lamprofiri, foyaiti, shonkiniti, essexiti, fonoliti e nefelinsieniti. I fusi di queste rocce, tuttavia, presentano propriet\u00e0 fisiche differenti da quelli delle carbonatiti e provengono da sorgenti diverse.&lt;br&gt;\nLe carbonatiti, insieme alle ijoliti e alle altre rocce alcaline comunemente formano complessi plutonici sottostanti a vulcani che hanno eruttato lave e piroclastiti nefelinitiche. Attorno a questi complessi c'\u00e8 spesso una zona a \"fenitizzazione\" (alterazione metasomatica delle rocce incassanti con arricchimento di alcali, principalmente potassio). Secondo Le Bas (1977) la messa in posto delle carbonatiti intrusive avviene per stadi, con la roccia dominante spesso costituita nello stadio iniziale C1 da intrusioni di s\u00f6vite, solitamente circondate da un mantello di rocce brecciate esplosivamente. La carbonatite C1 contiene calcite, apatite, pirocloro, magnetite, biotite e egirinaugite. La carbonatite C2, un'alvikite, mostra abitualmente una marcata tessitura a bande ed \u00e8 a grana pi\u00f9 fine della s\u00f6vite. La fase C3 \u00e8 formata principalmente da ferrocarbonatiti contenenti comunemente alcuni minerali radioattivi e delle terre rare. La fase C4 \u00e8 formata da un'alvikite tardiva e priva di minerali di interesse economico. La s\u00f6vite C1 forma intrusioni penetrative di tipo stock, le carbonatiti C2 e C3 filoni conici e dicchi. Le intrusioni C1 e molte delle C2 sono precedute da un'intensa fenitizzazione delle rocce incassanti; le altre carbonatiti producono poca o nessuna fenitizzazione.&lt;br&gt;\nDi certo le carbonatiti sono rocce particolari formate da processi non usuali che interessano sorgenti di magmi non usuali. Oggi ci sono essenzialmente tre teorie sull'origine delle carbonatiti:\nC'\u00e8 anche chi sostiene valide diverse combinazioni di queste tre teorie. Yaxley e Brey (2004) ad esempio, \nritengono che le carbonatiti siano il prodotto di un magma \u2013 generato dall'intensa fusione di eclogiti carbonatiche nel mantello superiore \u2013 che si \u00e8 infiltrato nelle soprastanti peridotiti per produrre un fuso sottosaturo in silice a carbonati, che poi a sua volta si \u00e8 intruso nella crosta differenziandosi. Un'altra teoria proposta (Wyllie, 1995) \u00e8 che i carbonati abbiano un'origine profonda e che le carbonatiti si generino nel mantello litosferico come fuso parziale risalente rapidamente sopra un pennacchio caldo. Questa ipotesi sembra per\u00f2 in contrasto con i dati dell'et\u00e0 globale delle carbonatiti.\nPer le natrocarbonatiti sono stati proposti modelli alternativi:\nLe recenti scoperte di un'attivit\u00e0 vulcanica silico-carbonatica neogenica-quaternaria in Europa (in Italia, Francia e Spagna) hanno rivelato importanti indizi circa l'origine nel mantello delle lave carbonatitiche: infatti esse hanno portato in superficie xenoliti del mantello e preservato minerali carbonatici di alta pressione, come l'aragonite, che inducono a porre la sorgente dei magmi carbonatici a profondit\u00e0 superiori ai 100 km.&lt;br&gt;\nLa variet\u00e0 di ambienti geologici in cui si possono trovare le carbonatiti ha sollevato la questione del significato geodinamico di tali rocce. A sua volta, questo \u00e8 legato a un altro problema riguardante la genesi delle carbonatiti, ossia: come pu\u00f2 il carbonio (CO2) essere presente nel mantello in quantit\u00e0 tali da favorire un prolungato magmatismo carbonatitico. La spiegazione sempre pi\u00f9 largamente accettata \u00e8 che il carbonio si \u00e8 introdotto nel mantello a causa della subduzione di materiale carbonatico.\nDistribuzione delle carbonatiti.\nSi conoscono pi\u00f9 di 450 siti di affioramento di carbonatiti, 40 dei quali sono a carbonatiti effusive. Per oltre la met\u00e0 si trovano ugualmente ripartiti tra le due Americhe e l'Africa.\nLa maggior parte degli affioramenti si trova in aree cratoniche geologicamente stabili e la loro messa in posto, in termini di risalita da aree sorgenti, presumibilmente mantelliche, \u00e8 spesso (ma non sempre) legata a processi geotettonici di rifting continentale. Le uniche carbonatiti note in isole oceaniche si trovano alle Canarie e alle Isole di Capo Verde. L'et\u00e0 varia dal Proterozoico all'attuale. Si conosco pochissimi esempi di carbonatiti archeane. Solamente un vulcano a composizione carbonatitica ha sicuramente eruttato in tempi storici, il monte Ol Doinyo Lengai in Tanzania. L'ultima eruzione risale al 2007-2008. La lava ha una temperatura di 500-600 \u00b0C, la pi\u00f9 bassa conosciuta per un magma. \n\"In Italia\":\n\"In Europa:\"\n\"Nel Mondo:\"\nUtilizzo delle carbonatiti.\nMolte carbonatiti ospitano mineralizzazioni di elementi rari e preziosi di interesse economico.\nI principali prodotti di questo ambiente sono il fosforo (dall'apatite), il ferro (magnetite), il niobio (pirocloro), lo zirconio, l'oro, il platino e gli elementi delle Terre rare (monazite e gruppo della bastn\u00e4site). Ad oggi solo un complesso carbonatitico produce rame (quello di Palabora, in Sudafrica), sebbene altri ne contengano in quantit\u00e0 subeconomica. Altri minerali di interesse economico nelle carbonatiti sono la fluorite, la barite e la stronzianite. &lt;br&gt;\nCirca 22 miniere attualmente operano su 19 differenti carbonatiti in 14 nazioni. Esse forniscono la maggior parte del niobio (Brasile, Canada), delle Terre rare (USA, Cina) e della vermiculite (Sudafrica) prodotte nel mondo.&lt;br&gt;\nData la facile alterabilit\u00e0 e degradabilit\u00e0 delle rocce carbonatitiche, esse si prestano facilmente a produrre depositi secondari di carattere alluvionale (\"placers\"). La stessa carbonatite \u00e8 utilizzata come sorgente di calce nelle aree dove mancano rocce carbonatiche."}
{"id": "565699", "revid": "729019", "url": "https://it.wikipedia.org/wiki?curid=565699", "title": "Kristal Marshall", "text": "Carriera da modella.\nPrima di lavorare per la World Wrestling Entertainment \u00e8 apparsa come concorrente del concorso \"Miss California\" nel 2004 e successivamente come modella per \"Deal or No Deal\". Ha poi partecipato a video musicali di 50 Cent e Ma$e, \u00e8 apparsa in spot pubblicitari per lo show \"The Best Damn Sports Show Period\" ed ha anche fatto da \"Barker Beauty\" nello show americano \"The Price Is Right\".\nCarriera nel wrestling.\nWorld Wrestling Entertainment (2005\u20132007).\n\"Raw Diva Search\" e \"SmackDown!\" (2005\u20132006).\nKristal entr\u00f2 nella WWE come finalista del Diva Search del 2005. Non riusc\u00ec a vincere il concorso ma nonostante la sconfitta venne assunta come intervistatrice nel roster di SmackDown!. Intervist\u00f2 numerosi wrestler e durante No Way Out 2006 fece una breve apparizione sul ring, venendo attaccata da Finlay e difesa da Bobby Lashley.\nIl suo primo feud fu con Jillian Hall (allora heel) e nel suo match di debutto (SmackDown! del 10 marzo 2006) vinse un Divas Uncovered match. Il 15 giugno debutt\u00f2 nella Deep South Wrestling, affrontando e battendo Tracy Taylor in maniera illegale. Ashley Massaro nel frattempo debutt\u00f2 a SmackDown! riuscendo ad attirare su di s\u00e9 l'attenzione di tutti; Kristal gelosa si alle\u00f2 con Michelle McCool contro Ashley e Jillian Hall: la resa dei conti fu un Bra &amp; Panties match a The Great American Bash vinto da Ashley.\nKristal continu\u00f2 ad apparire a SmackDown! regolarmente. A settembre Layla El venne assunta perch\u00e9 vincitrice del WWE Diva Search 2006 e venne subito attaccata dalla Marshall.\nKristal pass\u00f2 alla ECW \"one night only\" per partecipare ad un \"Extreme strip poker\" come rappresentante di SmackDown!. Anche Ashley, Candice Michelle, Maria, Kelly Kelly e Trinity parteciparono alla contesa, le prime tre per il roster di Raw, le altre due per quello ECW.\nLa settimana seguente a SmackDown! vinse un \"Diva Dance Off\" avente come giudici Aaron e Nick Carter.\nStoryline con Theodore Long e rilascio (2007).\nNel febbraio 2007 Kristal divenne amica intima di Vickie Guerrero ed inizi\u00f2 a flirtare (\"kayfabe\") con il GM di SmackDown! Theodore Long. Il 27 aprile a SmackDown! Kristal confess\u00f2 il suo amore per Long confermando il tutto con un bacio. I due divennero una coppia e Kristal inizi\u00f2 ad aiutare Long nella ricerca di un assistente, per permettere alla coppia di passare pi\u00f9 tempo insieme. La ragazza sugger\u00ec Vickie Guerrero, che avrebbe poi accettato l'incarico il 18 maggio. Il 22 giugno Long sul ring chiese a Kristal di sposarlo (\"kayfabe\"); con le lacrime agli occhi, la Marshall scapp\u00f2 dal ring; in seguito, nel backstage Kristal chiese a Long di farle rivedere l'anello e accett\u00f2 di sposarlo.\nNella puntata di SmackDown! del 17 agosto Kristal annunci\u00f2 alle 2 divas dello show Torrie Wilson e Michelle McCool di volerle come damigelle d'onore al matrimonio e le due ragazze accettarono.\nSolo per terminare la (\"kayfabe\") Long venne colpito da un attacco di cuore durante la celebrazione all'interno del ring del loro matrimonio il 21 settembre. \u00c8 stata svincolata dalla WWE un paio di settimane dopo.\nTotal Nonstop Action Wrestling (2009\u20132010).\nKristal debutt\u00f2 nella Total Nonstop Action Wrestling il 18 ottobre 2009, al \"pay-per-view\" Bound for Glory durante il match tra Bobby Lashley e Samoa Joe come parte della tifoseria di Lashley. Rinominata Kristal Lashley, venne ritratta come la moglie del suo fidanzato nella vita reale (appunto Lashley). Inizi\u00f2 poi un' \"angle\" con Scott Steiner che continuava a tormentare la donna durante i suoi incontri con Lashley. Il suo debutto nel ring della TNA arriv\u00f2 tuttavia nell'edizione del 12 dicembre di Impact! in team con Lashley contro Steiner e Awesome Kong, ma in quell'occasione perse l'incontro.\nVenne svincolata dalla federazione l'anno successivo, dopo l'abbandono di Lashley dalla TNA.\nAltre apparizioni.\nLa Marshall \u00e8 apparsa in un episodio di \"Hogan Knows Best\". Ha fatto successivamente un'apparizione nell'episodio del 6 febbraio 2008 di \"Project Runway\" insieme a Maria Kanellis, Torrie Wilson, Layla e Michelle McCool.\nNel giugno del 2007 Kristal ha posato per la copertina della rivista \"African Americans on Wheels\" (edizione di settembre).\nVita privata.\nHa intrapreso una relazione con Bobby Lashley dal 2007 al 2012. La coppia ha avuto un figlio di nome Myles, nato nel luglio del 2008, e una figlia, Naomi, nata nel 2011."}
{"id": "565701", "revid": "1844579", "url": "https://it.wikipedia.org/wiki?curid=565701", "title": "Lucha Libre AAA Worldwide", "text": "La Lucha Libre AAA Worldwide, originariamente chiamata Asistencia Asesor\u00eda y Administraci\u00f3n LLC e tuttora abbreviata con AAA. \u00e8 una federazione messicana di lucha libre con sede a Citt\u00e0 del Messico e che organizza spettacoli in tutto il Messico, ivi comprese arene suburbane in cui manca l'opportunit\u00e0 di assistere dal vivo ad eventi di lucha libre di altre federazioni.\nA differenza della rivale CMLL (Consejo Mundial de Lucha Libre), la AAA ha infranto molte tradizioni della lucha libre come l'utilizzo di un ring esagonale, l'organizzare incontri ad un solo schienamento (a differenza dei tre schienamenti che sono nella tradizione del Messico), le identit\u00e0 colorate e bizzarre interpretate dai suoi lottatori ed il fatto di dare grande spazio all'Hardcore wrestling.\nStoria.\nIn origine nota anche come Promociones Antonio Pe\u00f1a (PAP) dal nome del fondatore dell'Asistencia Asesor\u00eda y Administraci\u00f3n nacque il 15 maggio 1992, quando Antonio Pe\u00f1a (allora un booker della CMLL) lasci\u00f2 quella compagnia per crearne una propria e, seguito da Konnan e molti dei luchador pi\u00f9 giovani del roster, lasci\u00f2 alla CMLL un parco atleti composto principalmente da lottatori di mezza et\u00e0 e dal futuro incerto. La AAA inoltre present\u00f2 nuovi talenti come Rey Mysterio e Psicosis.\nPrimi anni e successi (1993-1995).\nAAA divenne presto molto famosa e soprattutto grazie all'apporto di luchador come El Hijo del Santo, Octag\u00f3n, Blue Panther, i fratelli Casas, Los Gringos Locos (Art Barr ed Eddie Guerrero), Cien Caras, Konnan e Perro Aguayo.\nIl successo della AAA fu tale che la prima \"Triplemania\", combattuta nella primavera 1993, port\u00f2 sugli spalti della \"Plaza de Toros\" di Citt\u00e0 del Messico 48.000 spettatori. \nLa particolarit\u00e0 dell'evento fu il Title vs. career match tra Cien Caras e Konnan, con il secondo che perse per conteggio fuori dal ring a causa dell'intervento di Jake \"The Snake\" Roberts. \nIl ritiro di Konnan dur\u00f2 una settimana scarsa, in quanto lo stesso Pe\u00f1a lo reintegr\u00f2 nel roster attivo per consentirgli di vendicarsi di Roberts. Quest'ultimo fu affiancato anche da Sherri Martel e da Warlord.\nLa crescente popolarit\u00e0 della AAA port\u00f2 alla chiusura della rivale Universal Wrestling Association e federazione di cui Pe\u00f1a mise sotto proprio contratto alcune delle sue stelle come El Canek, Dos Caras ed i Villanos. \nIn quel periodo Pe\u00f1a tent\u00f2 anche di ingaggiare alcuni wrestlers americani famosi (tra cui Kamala, Mike Rotunda, i Road Warriors, i Demolition ed Ultimate Warrior, che avrebbe dovuto formare un nuovo tag-team con Konnan e fronteggiare Roberts e gli altri rudos della AAA) ma l'accordo naufrag\u00f2 per questioni economiche.\nTra il 1993 ed il 1995 AAA raggiunse il picco della popolarit\u00e0 e nel 1994 fu in grado di produrre assieme alla statunitense World Championship Wrestling il pay-per-view \"When Worlds Collide\" che venne trasmesso negli Stati Uniti. \nPoche settimane dopo Art Barr, uno dei protagonisti dello stesso, mor\u00ec, probabilmente per un aneurisma ed il Campeonato Mundial en Parejas de AAA, detenuto dallo stesso Barr e da Eddie Guerrero fu dichiarato vacante. Di conseguenza Guerrero e Madonna's Boyfriend lasciarono la federazione. \nAnche El Hijo del Santo abbandon\u00f2 la AAA, principalmente a causa di differenze di vedute tra lui e gli autori nella gestione della propria gimmick, che fu seguito da altri luchador come Fuerza Guerrera e Blue Panther.\nCon la crisi dell'economia messicana la compagnia venne ridimensionata, pur rimanendo quella di maggior successo in Messico. Nel 1996 molti luchador (tra cui Rey Misterio, Psicosis, La Parka e Juventud Guerrera), passarono alla Promo Azteca una nuova federazione creata da Konnan e legata alla americana WCW.\nCollaborazione con la World Wrestling Federation (1997).\nPer contrastare questo, nei primi mesi del 1997 la AAA raggiunse un accordo di collaborazione con la World Wrestling Federation, ma l'unico risultato degno di nota fu la partecipazione di alcuni luchador alla \"Royal Rumble 1997\" e ad alcune puntate di \"Raw\". \nLa collaborazione termin\u00f2 nell'estate dello stesso anno.\nCambio del nome.\nA met\u00e0 degli anni '90 il nome della societ\u00e0 \u00e8 stato cambiato semplicemente \"AAA\", (pronunciato \"Tripla A\") e quando la societ\u00e0 si riscatt\u00f2 da Televisa diventando indipendente.\nCollaborazione con la TNA (2004 e 2006).\nNel 2004 collabor\u00f2 con la Total Nonstop Action, inviando negli Stati Uniti alcuni dei propri lottatori come (Juventud Guerrera, Hector Garza, Abismo Negro, Heavy Metal e Mr. \u00c1guila) per partecipare all'America's X-Cup Tournament\" e dove parteciparono con il nome di Team Mexico\"' il quale domin\u00f2 la manifestazione, sconfiggendo il \"Team USA\", il Team Canada ed il \"Team Britain\". \nIn seguito persero la \"World X-Cup\" in favore del Team USA in un match al quale partecip\u00f2 anche il Team Canada. \nTerminata la World X-Cup, Hector Garza lasci\u00f2 la AAA per passare alla CMLL, principalmente per motivazioni di natura economica che portarono Garza ad entrare in contrasto con Pe\u00f1a. \nLa prima collaborazione tra TNA ed AAA termin\u00f2 verso la fine del 2004 e la TNA continu\u00f2 ad utilizzare luchadores nei propri spettacoli, ma contattandoli direttamente ed evitando cos\u00ec di ricorrere alla mediazione della AAA.\nNel 2006 la AAA lavor\u00f2 nuovamente con TNA, utilizzando in uno dei propri spettacoli alcuni dei loro lottatori e parte della scenografia di quest'ultima. \nDopo la partenza di Konnan dalla TNA (nel 2007), questi accus\u00f2 la TNA di discriminazioni razziali precludendo ogni nuova possibilit\u00e0 di collaborazione tra AAA e TNA, accuse in seguito per\u00f2 ritirate dallo stesso Konnan nel 2009.\nMorte di Antonio Pe\u00f1a e nuova amministrazione (2006 - oggi).\nIl 6 ottobre 2006, il fondatore della AAA Antonio Pe\u00f1a mor\u00ec in seguito ad un attacco cardiaco e le redini della stessa furono prese dal fratello Joaqu\u00edn Roldan e dal figlio Dorian Roldan.\nUltimo decennio (2008-oggi).\nNel 2008 Lucha Libre USA ha presentato il secondo pay per view di AAA, \"Legendary Battles of Triplemania\".\nNel 2009 annunci\u00f2 la preparazione del videogioco \"AAA El Videojuego\" che fu in seguito rinominato in \"Lucha Libre AAA: H\u00e9roes del Ring\" al momento dell'uscita avvenuta il 12 ottobre 2010.\nNel marzo del 2010 riprende la collaborazione con TNA scambiando i propri talenti con quelli TNA.\nNel gennaio del 2014 fu annunciato che grazie all'aiuto di Mark Burnett AAA avrebbe prodotto uno spettacolo televisivo dal nome \"Lucha Underground\", la cui prima stagione fu poi trasmessa nel mese di ottobre dello stesso anno dalla rete televisiva statunitense \"El Rey Network\".\nNell'aprile del 2014 dopo che Jeff Jarrett (l'uomo da cui dipendevano gli accordi tra AAA e TNA) lasci\u00f2 quest'ultima per fondare la Global Force Wrestling (GFW) le relazioni con TNA cessarono, ma incominciarono quelle con GFW che, continuando nel corso degli anni successivi, finirono con il riportare AAA ad una nuova collaborazione con TNA stessa in quanto nel 2017 Jeff Jarret ritorn\u00f2 in TNA (rinominatasi Impact Wrestling) e per poi fonderla con la GFW.\nNel giugno del 2015 la federazione canadese International Wrestling Syndicate (IWS) annunci\u00f2 uno scambio di talenti tra AAA, la stessa IWS e Lucha Underground.\nL'8 aprile 2017, il General Manager Joaqu\u00edn Rold\u00e1n (il fratello del fondatore Antonio Pe\u00f1a) muore e le redini della societ\u00e0 vengono prese dal figlio Dorian Rold\u00e1n e da Marisela Pe\u00f1a Rold\u00e1n.\nAd oggi AAA continua a riempire le arene con grandi spettacoli come \"Tripleman\u00eda\" e \"Guerra de Titanes\".\nIl 1\u00ba febbraio 2019, AAA ha annunciato il rapporto di rottura con Televisa dopo 27 anni passati alla stazione televisiva Multimedios. Tuttavia, il 3 febbraio, dopo la conclusione delle trasmissioni del Super Bowl LIII, AAA ha raggiunto un accordo con TV Azteca per trasmettere il loro spettacolo in Azteca 7,"}
{"id": "565706", "revid": "184755", "url": "https://it.wikipedia.org/wiki?curid=565706", "title": "Lime", "text": ""}
{"id": "565708", "revid": "125372316", "url": "https://it.wikipedia.org/wiki?curid=565708", "title": "Richard Hakluyt", "text": "Le sue opere pi\u00f9 famose sono \"Divers Voyages Touching the Discoverie of America\" (1582) e \"The Principall Navigations, Voiages, Traffiques and Discoueries of the English Nation\" pubblicato nel 1589 e riedito, dopo un considerevole ampliamento, tra il 1598 e il 1600, opera dalla quale trassero ispirazione e informazioni diversi scrittori dell'epoca tra i quali anche William Shakespeare.\nL'opera pu\u00f2 essere considerata antesignana della letteratura di viaggio, ma questo non \u00e8 l'unico primato di Hakluyt: a lui si deve infatti l'introduzione dell'uso del mappamondo nello studio della geografia nelle scuole britanniche.\nBiografia.\nLa famiglia e la formazione.\nLa famiglia Hakluyt, insediatasi nello Herefordshire intorno al XIII secolo, era probabilmente di origine gallese, secondo l'antiquario John Leland il cognome della famiglia deriva da quello della foresta di Cluyd nel Radnorshire. La famiglia si stabil\u00ec a Yatton, due miglia (3.2\u00a0km) a sud-est di Leominster ed era compresa fra i principali proprietari terrieri dell'area.\nUna persona chiamata Hugo Hakelute, che pu\u00f2 essere stato un avo di Richard Hakluyt, fu eletta \"Member of Parliament\" per il borough di Yatton nel 1304 o nel 1305, e tra il XIV e il XVI secolo cinque persone col cognome \"de Hackluit\" o \"Hackluit\" furono High Sheriff dello Herefordshire. Un uomo chiamato Walter Hakelut fu nominato cavaliere nel 34\u00ba anno di regno di Edoardo I (1305), e nel 1349 Thomas Hakeluyt fu cancelliere della diocesi di Hereford, vi sono inoltre registrazioni che attestano che un Thomas Hakeluytt fu sotto la tutela di Enrico VIII (regno dal 1509\u20131547) e di Edoardo VI (regno dal 1547\u20131553).\nRichard Hakluyt, secondo di quattro figli, nacque a Hereford nella contea dello Herefordshire intorno al 1552, oppure nei pressi di Londra intorno al 1553. Il padre di Hakluyt, anch'esso di nome Richard Hakluyt, era un membro della corporazione dei pellettieri (Worshipful Company of Skinners), mor\u00ec nel 1557, la moglie Margery mor\u00ec poco tempo dopo. La tutela del giovane Richard venne affidata ad un cugino, anch'egli di nome Richard, avvocato presso il Middle Temple.\nHakluyt frequent\u00f2 la Westminster School con una borsa di studio della Corona (Queen's Scholar); durante questo periodo ebbe degli incontri con il suo tutore, e la conversazione con questi assieme alla consultazione di alcuni testi di cosmografia, mappe geografiche e della Bibbia risvegliarono nel giovane Richard la volont\u00e0 di approfondire quel tipo di studi\n. A partire dal 1570 frequent\u00f2 il Christ Church College, a Oxford grazie all'aiuto finanziario da parte della corporazione dei pellettieri si dedic\u00f2 agli studi e trascorse il tempo libero leggendo tutti i resoconti stampati o manoscritti riguardanti viaggi ed esplorazioni che riusc\u00ec a rintracciare. Il 19 febbraio 1574 ottenne il Bachelor of Arts, il 27 giugno 1577 ottenne il Master of Arts ed inizi\u00f2 a tenere lezioni di geografia. Fu il primo a utilizzare le antiche mappe mettendole a confronto con quelle pi\u00f9 moderne, i mappamondi e \"altri strumenti di questo tipo\" (\"other instruments of this art\"). Hakluyt mantenne una borsa di studio a Christ Church tra il 1577 e il 1586, bench\u00e9 dopo il 1583 non risulti pi\u00f9 essere residente a Oxford.\nNel 1578 venne ordinato pastore della Chiesa di Inghilterra; nello stesso anno ricevette una borsa di studio della corporazione dei tessitori per studiare teologia. La borsa di studio era valida fino al 1583, ma William Cecil, I barone Burghley la fece prolungare fino al 1586 per permettere ad Hakluyt di proseguire le sue ricerche in ambito geografico.\nAll'ambasciata di Parigi.\nSecondo una fonte, la prima pubblicazione di Hakluyt fu \"A Shorte and Briefe Narration of the Two Nauigations and Discoueries to the Northwest Partes Called Newe Fraunce\" (1580), una traduzione dell'opera \"Bref R\u00e9cit et Succincte Narration de la Navigation Faite en MDXXXV et MDXXXVI\" in cui il navigatore francese Jacques Cartier descrisse il suo secondo viaggio in Canada (1535\u20131536). Tuttavia la copia presente nella British Library di quest'opera indica che la traduzione in inglese di questo testo venne effettuata partendo da una versione italiana e a cura di John Florio. Se ci\u00f2 \u00e8 corretto allora la prima pubblicazione di Hakluyt fu la sua opera \"Divers Voyages Touching the Discoverie of America and the Ilands Adjacent unto the Same, Made First of all by our Englishmen and Afterwards by the Frenchmen and Britons\" (1582).\nLa prima opera di Hakluyt lo port\u00f2 all'attenzione di Lord Howard di Effingham, e del cognato, Sir Edward Stafford e all'et\u00e0 di 30 anni divenne cappellano e segretario di quest'ultimo, nominato ambasciatore alla corte francese, nel 1583 Hakluyt giunse a Parigi. Seguendo le istruzioni di Francis Walsingham Hakluyt si occup\u00f2 di raccogliere informazioni sui movimenti delle marine spagnole e francesi soprattutto per quanto riguardava le scoperte geografiche nel Nuovo Mondo\nDurante il soggiorno a Parigi continu\u00f2 ad interessarsi ai resoconti di viaggi e di esplorazioni, il risultato delle sue ricerche fu il manoscritto, commissionatogli da Sir Walter Raleigh smarrito per 300 anni e pubblicato solo nel 1877, \"A Particuler Discourse Concerninge the Greate Necessitie and Manifolde Commodyties That Are Like to Growe to This Realme of Englande by the Westerne Discoueries Lately Attempted, Written in the Yere 1584\".\nHakluyt rientr\u00f2 in Inghilterra nel 1584 e present\u00f2 una copia del \"Discourse\" alla sovrana Elisabetta I (a cui il testo era dedicato) insieme ad un'analisi in latino della \"Politica\" di Aristotele. Il suo obiettivo era quello di consigliare l'insediamento della razza inglese nelle parti disabitate del Nord America ottenendo l'appoggio reale alla spedizione di Walter Raleigh. Nel maggio 1585, mentre Hakluyt era a Parigi, la sovrana gli garant\u00ec la prima prebenda libera presso la cattedrale di Bristol, entr\u00f2 in carica nel 1585 o 1586 e la mantenne fino alla morte.\nLe altre opere di Hakluyt risalenti al periodo parigino sono soprattutto traduzioni con sue prefazioni o dediche, queste ultime, insieme a poche epistole sono l'unico materiale ancora esistente dal quale ricostruire una biografia dell'autore. Hakluyt si interess\u00f2 inoltre della pubblicazione del diario manoscritto di Ren\u00e9 de Laudonni\u00e8re, L\"'Histoire Notable de la Florida\" a Parigi nel 1586. L'interesse destato dal libro a Parigi indusse Hakluyt a preparare una traduzione in inglese e a pubblicarla a Londra con il titolo \"A Notable Historie Containing Foure Voyages Made by Certayne French Captaynes unto Florida\" (1587). Lo stesso anno venne pubblicata a Parigi la sua edizione del \"De Orbe Nouo Decades Octo\" di Pietro Martire d'Anghiera. In quest'opera si trova una mappa dedicata a Hakluyt e siglata F.G. (presumibilmente Francis Gualle) nella quale viene citato per la prima volta il nome \"Virginia\".\nIl ritorno in Inghilterra.\nNel 1588 Hakluyt rientr\u00f2 in Inghilterra accompagnando Lady Stafford, l'anno successivo pubblic\u00f2 la prima edizione della sua opera pi\u00f9 celebre \"The Principall Navigations, Voiages and Discoveries of the English Nation\". Nella prefazione annunci\u00f2 la sua intenzione di pubblicare il primo mappamondo prodotto in Inghilterra da Emery Molyneux. Tra il 1598 e il 1600 apparve l'edizione finale, notevolmente ampliata del \"The Principal Navigations, Voiages, Traffiques and Discoueries of the English Nation\" in tre volumi. Nella dedica del secondo volume (1599) al suo mentore, Sir Robert Cecil, volge un accorato appello al ministro sull'importanza di colonizzare la Virginia. Alcune copie di quest'opera monumentale contengono una mappa rarissima, la prima mappa pubblicata in Inghilterra utilizzando la proiezione Mercator seguendo i principi stabilita dal matematico Edward Wright. \nIl 20 aprile 1590 Hakluyt venne nominato, da Lady Stafford, contessa di Sheffield, canonico di Wetheringsett-cum-Brockford, Suffolk posizione che mantenne fino alla morte risiedendo a Wetheringsett nell'ultimo decennio del XVI secolo e successivi. Nel 1601 Hakluyt cur\u00f2 la traduzione dal portoghese dell'opera di Antonio Galv\u00e3o \"The Discoveries of the World\". Nello stesso anno il suo nome \u00e8 citato tra i consiglieri della Compagnia britannica delle Indie Orientali, alla quale forn\u00ec mappe e informazioni.\nGli ultimi anni.\nVerso la fine dell'ultimo decennio del XVI secolo Hakluyt divenne cappellano personale di Sir Robert Cecil, il figlio di Lord Burghley, che divenne uno dei maggiori sostenitori dell'attivit\u00e0 dello scrittore. A lui Hakluyt dedic\u00f2 il secondo (1599) e il terzo volume (1600) dell'edizione ampliata del \"Principal Navigations\" e la sua edizione della traduzione di Galv\u00e3o (1601). Cecil, che fu Segretario di Stato nel regno di Elisabetta I e di Giacomo I, lo ricompens\u00f2 con una prebenda nella Westminster Abbey (4 maggio 1602). L'anno successivo venne eletto arcidiacono dell'abazia.\nHakluyt si spos\u00f2 due volte, la prima volta intorno al 1594 e la seconda nel 1604. Nel certificato del secondo matrimonio, datato 30 marzo 1604, \u00e8 descritto come cappellano presso il Savoy Hospital; anche questa posizione gli era stata conferita tramite Cecil. Il suo testamento fa riferimento a delle stanze da lui occupate in quest'istituzione e fino alla sua morte, in un altro documento viene chiamato Divinitatis Doctor.\nDopo la pubblicazione del terzo volume del \"Principal Navigations\" pubblic\u00f2 solo tre traduzioni minori tuttavia nei suoi ultimi anni continu\u00f2 a collezionare e a incoraggiare la pubblicazione di resoconti di viaggio.\nMor\u00ec nel novembre del 1616 e fu sepolto nell'Abbazia di Westminster.\nA lui \u00e8 intitolata la Hakluyt Society, fondata nel 1846 allo scopo di pubblicare resoconti rari e inediti di viaggi e di esplorazioni."}
{"id": "565711", "revid": "287204", "url": "https://it.wikipedia.org/wiki?curid=565711", "title": "Basilica di San Domenico (disambigua)", "text": ""}
{"id": "565713", "revid": "729019", "url": "https://it.wikipedia.org/wiki?curid=565713", "title": "Titania", "text": ""}
{"id": "565716", "revid": "584834", "url": "https://it.wikipedia.org/wiki?curid=565716", "title": "Variante di valico", "text": ""}
{"id": "565718", "revid": "938", "url": "https://it.wikipedia.org/wiki?curid=565718", "title": "Louis de Freycinet", "text": "Correntemente noto come Louis de Freycinet. Nel 1793 si arruol\u00f2 nella marina francese e, dopo aver preso parte a diverse battaglie contro la marina britannica, nel 1800 si aggreg\u00f2 insieme al fratello Louis Henri de Freycinet (1777-1840) (che in seguito divenne ammiraglio) ad una spedizione navale destinata all'esplorazione della costa meridionale e sud-occidentale dell'Australia.\nLa spedizione, guidata da Nicolas Baudin e composta dalle due navi \"Naturaliste\" e \"Geographe\", la cui rotta fu pianificata dall'Istituto francese di scienze naturali comprendeva fra i partecipanti diversi botanici, naturalisti e studiosi di idrografia, oltre agli scopi scientifici aveva il fine di effettuare una ricognizione delle neofondate colonie britanniche nel Nuovo Galles del Sud.\nLe due navi ripercorsero e rintracciarono gran parte della costa gi\u00e0 precedentemente esplorata e tracciata dal britannico Matthew Flinders, alcuni luoghi furono rinominati e furono rivendicate delle scoperte in realt\u00e0 gi\u00e0 descritte dal navigatore britannico.\nNel 1804 Freycinet rientr\u00f2 in Francia con il grado di tenente e nel 1805 gli venne assegnato l'incarico di preparare mappe e resoconto della spedizione, complet\u00f2 il suo resoconto e l'opera venne pubblicata con il titolo \"Voyage de d\u00e9couvertes aux terres australes\" (Parigi, 1807-1816).\nL'\"Uranie\".\nIl 17 novembre del 1817 Freycinet salp\u00f2 da Tolone al comando della corvetta \"Uranie\" per una spedizione scientifica intorno al mondo, a bordo si trovavano numerosi scienziati. Uno degli aspetti curiosi della spedizione fu che sulla nave fu imbarcata come clandestina anche la moglie di Freycinet, Rose Marie Pinon, sposata quando aveva 19 anni e al momento della partenza ventitreenne, ma dotata di un arguto spirito di osservazione, trascorse il tempo a bordo scrivendo delle lettere ricche di dettagli a sua cugina ed amica Caroline de Nanteuil (nata Barillon), oltre un secolo dopo le lettere vennero raggruppate con le lettere scritte alla madre di Rose a comporre un diario. A bordo della nave, con l'incarico di illustratore, si trovava anche lo scrittore e drammaturgo Jacques Arago.\nDue mesi dopo la partenza la spedizione giunse a Rio de Janeiro, dove rimase per due mesi effettuando diverse ricerche e misurazioni sul magnetismo terrestre, seguirono tre settimane a Citt\u00e0 del Capo, soste a Mauritius e sull'isola di Bourbon (R\u00e9union) fino a giungere alla costa sabbiosa e deserta di Shark Bay in Australia. Qui vennero installati un osservatorio e un accampamento, in seguito l'\"Uranie\", il cui equipaggio era flagellato da problemi di dissenteria e di febbri, raggiunse il porto di Kupang sull'isola di Timor, a causa degli scarsi rifornimenti presenti nel porto la sosta fu breve e la nave prosegu\u00ec per Dili, il viaggio prosegu\u00ec fino all'isola di Guam dove il governatore spagnolo Jos\u00e9 de Medinilla offr\u00ec all'equipaggio un antico convento come ospedale. Il soggiorno su Guam dur\u00f2 tre mesi, il viaggio prosegu\u00ec verso le Hawaii dove Freycinet incontr\u00f2 il re Kamehameha I, la nave fu nuovamente rifornita e prosegu\u00ec il suo viaggio alla volta di Sydney.\nIl 21 ottobre 1819, durante la navigazione verso Sydney, fu avvistata, a est di Samoa (ai tempi chiamato arcipelago dei Navigatori), un'isola sconosciuta alla quale Freycinet diede il nome di \"\u00eele Rose\" (Nel diario di bordo si legge: \"du nom d'une personne qui m'est extr\u00eamement ch\u00e8re\")\nIl giorno di Natale, nonostante i britannici considerassero di cattivo auspicio salpare di venerd\u00ec, la nave lasci\u00f2 il porto di Sydney alla volta di Capo Horn con a bordo ben 10 clandestini (evasi dalle colonie penali). Capo Horn venne doppiato l'8 febbraio 1820, una settimana dopo (14 febbraio) l'Uranie urt\u00f2 uno scoglio (ora conosciuto come Uranie Rock) al largo di Volunteer Point sulle isole Falkland. Freycinet riusc\u00ec a portare la nave, che imbarcava acqua da una grossa falla, al riparo in quella che ora si chiama Uranie Bay, dove i naufraghi riuscirono a costruire un accampamento di tende che li ospit\u00f2 per un mese. Il giorno in cui la lancia dell'\"Uranie\", appositamente modificata con l'obiettivo di raggiungere Montevideo per cercare soccorsi, era pronta per salpare fu avvistata una sloop appartenente alla baleniera statunitense \"General Knox\", in breve la baia si affoll\u00f2 di navi: oltre alla \"General Knox\" accorsero il mercantile \"Mercury\" danneggiato a Capo Horn e bisognoso di riparazioni e la baleniera britannica \"Sir Andrew Hammond\". Freycinet intavol\u00f2 un'estenuante trattativa al termine della quale l'equipaggio e tutti i campioni e reperti raccolti durante la spedizione furono imbarcati sulla Mercury che salp\u00f2 dalla baia quasi tre mesi dopo il naufragio dell'Uranie alla volta di Rio de Janeiro. Durante il soggiorno sulle Falkland fece visita alla coppia Freyinet James Weddell la cui nave \"Jane\" era all'epoca ancorata alle Falkland.\nPochi giorni dopo la partenza Freycinet acquist\u00f2 il mercantile che entr\u00f2 a far parte della marina francese con il nome di Physicienne, cambi\u00f2 la rotta dirigendosi a Montevideo per poi rientrare in Francia nell'ottobre del 1820.\nFreycinet fin\u00ec dinnanzi alla corte marziale per la perdita della nave \"Uranie\", venne scagionato e la presenza a bordo della moglie non ebbe conseguenze, anche per l'appoggio indiretto del re.\nIn seguito Freycinet entr\u00f2 a far parte dell'Accademia delle scienze francese e fu uno dei fondatori della \"Soci\u00e9t\u00e9 de G\u00e9ographie\".\nIl suo metodo di lavoro fu adottato dalle successive spedizioni.\nTutti gli ufficiali della spedizione hanno avuto una brillante carriera:\nJacques Arago disegnatore, romanziere, drammaturgo, anticonformista, lo spirito caustico della spedizione.\nGaudichaud come botanico sar\u00e0 l'unico ad essere accolto come membro de l\"'Acad\u00e9mie des sciences\".\nLa coppia Quoy e Gaimard naturalisti e medici. Gaimard rester\u00e0 amico della coppia Louis e Rose. Nel 1832 assister\u00e0 alla morte di Rose per colera, mentre Louis si riprendeva.\nDuperrey che comander\u00e0 una successiva spedizione, ottimo idrografo e cartografo.\nPellion ed altri ufficiali avranno una brillante carriera nella Marina sino a diventare ammiraglio o ricoprire incarichi di alta responsabilit\u00e0.\nBibliografia.\nIl manoscritto originale di Rose de Freycinet \u00e8 andato perso negli anni sessanta, questa \u00e8 la traduzione del manoscritto originale di Rose de Freycinet, mai pubblicato nella sua versione completa, e ritrovato dal curatore, alla fine vi \u00e8 un saggio storico che fa ordine sulla vicenda di Rose de Freycinet e il viaggio dell'Uranie"}
{"id": "565720", "revid": "767487", "url": "https://it.wikipedia.org/wiki?curid=565720", "title": "Mauraz", "text": "Mauraz (, toponimo francese) \u00e8 un comune svizzero di 53 abitanti del Canton Vaud, nel distretto di Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nMauraz \u00e8 servito dall'omonima stazione sulla ferrovia Apples-L'Isle.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "565721", "revid": "287204", "url": "https://it.wikipedia.org/wiki?curid=565721", "title": "Anais Nin", "text": ""}
{"id": "565723", "revid": "2026341", "url": "https://it.wikipedia.org/wiki?curid=565723", "title": "Lingua marathi", "text": "La lingua marathi o maratino (nome nativo \u092e\u0930\u093e\u0920\u0940 '), detta anche maharashtra, maharathi, malhatee, marthi o muruthu, \u00e8 una lingua indoaria parlata in India.\nUn'autrice moderna di rilievo in lingua marathi \u00e8 stata la letterata, linguista, sociologa e scrittrice Durga N. Bhagvat (1910 - 2002).\nDistribuzione geografica.\nSecondo l'edizione 2009 di \"Ethnologue\", nel 1997 in India si contavano 68 milioni di locutori marathi, stanziati principalmente nello stato del Maharashtra. L'emigrazione ha portato la lingua anche in paesi stranieri, come Canada, Israele, Mauritius e Stati Uniti d'America.\nAl 2021, come parlanti totali, conta 99 milioni di parlanti, in gran parte madrelingua (L1).\nLingua ufficiale.\nIl marathi \u00e8 una delle 22 lingue ufficialmente riconosciute dall'allegato VIII della Costituzione dell'India. \u00c8 lingua ufficiale nello stato indiano del Maharashtra.\nDialetti e lingue derivate.\nEsistono 42 dialetti del marathi, tra cui cochin, gawdi di Goa, kasargod, kosti, kudali e nagpuri marati.\nSistema di scrittura.\nLa lingua marathi utilizza l'alfabeto devanagari."}
{"id": "565726", "revid": "2096950", "url": "https://it.wikipedia.org/wiki?curid=565726", "title": "Elisa Triani", "text": "Biografia.\nSubito dopo la nascita si trasferisce con la famiglia a Novafeltria, una cittadina allora in provincia di Pesaro (dal 16 agosto 2009 si trova in provincia di Rimini). Ha conseguito la maturit\u00e0 scientifica e ha ottenuto il diploma di danza classica con metodo \"Royal Academy of Dancing\"; a vent'anni ha iniziato a insegnare danza in due scuole, a Novafeltria e a Rimini. Ma nello stesso anno, il 1996, esordisce in televisione, venendo eletta \"Miss Canale 5\", e prosegue sulla stessa rete con il programma \"Passaparola\", del quale \u00e8 una letterina delle prime due edizioni. Esordisce anche al cinema nel 1999, recitando nel film \"E allora mambo!\", e in televisione prende parte al programma \"Il grande bluff\". Nell'estate del 2000 conduce insieme a Gerry Scotti \"Bellissima d'Italia\", su Canale 5, e nella stagione successiva partecipa alla conduzione di \"Pressing Champions League\", su Italia 1. Nel 2001 posa per il calendario sexy di Max.\nNel 2004 \u00e8 nel cast di \"La Corrida\", su Canale 5. Nella stagione 2005-2006 affianca Mino Taveri nella conduzione del programma sportivo della domenica pomeriggio in onda su Italia 1, \"Domenica Stadio\". Nel 2007 partecipa come attrice alla sit-com \"Il mammo.\" Nell'ottobre 2008 inizia il praticantato giornalistico a Mediaset, presso la testata Videonews, lavorando alla trasmissione \"Mattino Cinque\". Nel 2009 diviene inviata, all'interno di \"Pomeriggio Cinque\", dello spazio dedicato alla quarta edizione del reality \"La fattoria\". Dal 2011 \u00e8 iscritta all'albo dei giornalisti professionisti dell'Ordine dei Giornalisti della Lombardia. Lavora poi come giornalista nella redazione di Studio Aperto, testata giornalistica di Italia 1, conducendo a turno con altre colleghe l'edizione delle 12.30 e delle 18.30, o come inviata dalla redazione di Milano.\nVita privata.\n\u00c8 mamma di due figli avuti da Gabriele Cima, originario del suo paese e ritrovato nel 2009 grazie a Facebook. Si sono sposati nel settembre 2013."}
{"id": "565730", "revid": "287204", "url": "https://it.wikipedia.org/wiki?curid=565730", "title": "Asistencia Asesoria y Administracion", "text": ""}
{"id": "565741", "revid": "6923", "url": "https://it.wikipedia.org/wiki?curid=565741", "title": "Peugeot 204", "text": "La 204 era un'autovettura di fascia medio-bassa prodotta tra il 1965 ed il 1976 dalla casa automobilistica francese Peugeot.\nStoria e profilo.\nGenesi.\nLa 204 rappresent\u00f2 il vero ritorno della Peugeot nel settore delle vetture di categoria medio-bassa, dopo l'uscita di produzione della 202 alla fine degli anni quaranta. In quel periodo, infatti, la casa francese aveva presentato la 203, sostituta della 202, che poteva essere considerata una vettura medio-bassa, ma solo in parte, visto che strizzava l'occhio anche alla fascia superiore. Infatti la 203 fu sostituita inizialmente non da un nuovo modello, ma da una variante della Peugeot 403, denominata \"403/7\", e ci\u00f2 ad indicare come la motorizzazione con cui la 203 fu proposta poteva svolgere egregiamente la sua funzione anche su una vettura di categoria superiore. Del resto, le vetture medio-basse dell'epoca erano tutte quante intorno ad una cilindrata di 1.1 litri (caso tipico era la Fiat 1100/103). In quegli anni, variazioni di cilindrata che oggi possono sembrare non molto significative (per esempio tra 1.1 e 1.3 litri) potevano invece rappresentare all'epoca una vera e propria linea di demarcazione tra una fascia di mercato e l'altra. Pertanto gi\u00e0 all'inizio del 1959, prima ancora del pensionamento della 203, la Peugeot cominci\u00f2 con lo studio del \"progetto D\", dal quale avrebbe dovuto prendere origine una nuova vettura di segmento medio-basso. In seguito, il progetto prese il nome di \"progetto D12\". Le specifiche da soddisfare per la nuova vettura erano le seguenti:\nI primi prototipi vennero realizzati gi\u00e0 nel 1961, e nell'inverno del 1963 alcuni prototipi nuovamente modificati cominciarono a circolare su strada per alcune prove.\nDebutto.\nLe prime foto ufficiali della nuova vettura risalgono all'inizio del 1965. La presentazione ufficiale avvenne per\u00f2 solo il 23 aprile dello stesso anno, al Palasport di Parigi (non il Salone dell'automobile). La nuova vettura fu presentata con il nome di 204. In quella data, gi\u00e0 5000 esemplari erano gi\u00e0 stati prenotati, ma in realt\u00e0 le prenotazioni erano iniziate gi\u00e0 alla fine del 1964. Facile immaginare quindi la portata del successo della 204 ed il suo impatto presso la clientela.\nDesign ed interni.\nLa linea della 204 in versione berlina era quella di una tre volumi di taglia ridotta, ma a differenza delle vetture che si sono avvicendate da oltre un trentennio prima, la linea della 204 non richiama pi\u00f9 i canoni dettati dai modelli statunitensi. In realt\u00e0 un po' tutti i modelli europei prodotti dalla met\u00e0 degli anni sessanta in poi (salvo alcune eccezioni) cominciavano a distaccarsi dallo stile americano in maniera pi\u00f9 o meno marcata. La 204 non fece eccezione a tale regola e si propose come una berlina dalle linee decisamente fuori dal comune. Lontano dalle linee spigolose della 404, lo stile della 204 era decisamente tondeggiante, ma ugualmente lontano dagli stili curvilinei che hanno caratterizzato la 203 o la 403. Le curve della 204 sono distribuite in maniera differente dai classici stilemi americani. Si parte dal frontale, dove i grandi fari ovali fanno capolino da sotto il cofano, sporgendo fuori in parte e dando cos\u00ec una particolare forma bombata al cofano anteriore ed alla parte superiore dei parafanghi anteriori. La linea di fiancata \u00e8 tesa, ma non esprime rigidit\u00e0. Al contrario, la modanatura che taglia in due la fiancata \u00e8 leggermente arcuata, in modo da conferire maggior dinamicit\u00e0 ed eleganza all'insieme. La coda \u00e8 forse l'elemento pi\u00f9 caratterizzante. Essa appare molto sfuggente, grazie al suo disegno arrotondato ed alle sue dimensioni ridotte. Qui si trovano dei fari posteriori di forma stretta ed allungata, quasi \"a banana\".\nLa 204 soddisf\u00f2 tutte le specifiche richieste in fase di progetto, tra cui lo spazio offerto all'interno dell'abitacolo rivelatosi pi\u00f9 che soddisfacente. Anche la capacit\u00e0 del bagagliaio risult\u00f2 all'altezza delle aspettative.\nMeccanica.\nPer quanto riguarda la meccanica della 204, essa si avvalse fin dall'inizio di un nuovo propulsore studiato e realizzato appositamente per la 204 stessa. Esso era il 4 cilindri XK4 a benzina da 1130 cm\u00b3, per nulla imparentato al motore XW da 1.1 litri, nato alcuni anni dopo e che venne montato invece sulla pi\u00f9 piccola 104. Il motore a benzina utilizzato sulla 204 sviluppava una potenza massima di 53 CV ed era in grado di spingere la vettura ad una velocit\u00e0 massima di 138\u00a0km/h. La 204 \u00e8 stata la prima auto francese a montare un motore interamente in lega leggera.\nMa l'innovazione pi\u00f9 grande presentata dalla 204 stava nel fatto che si trattava della prima Peugeot a trazione anteriore della storia, per di pi\u00f9 con il motore montato in posizione trasversale, questo in un periodo in cui nel mercato francese, le sole vetture che potevano in qualche modo infastidire la 204 (Simca 1000 e Renault 8) presentavano ancora un'impostazione meccanica tradizionale, con motore e trazione sul retrotreno. La Citro\u00ebn Ami 6, pur disponendo della trazione anteriore, rimaneva un gradino pi\u00f9 in basso per via del suo motore da 602\u00a0cm\u00b3 derivato da quello della 2CV. La trasmissione della 204 era quindi affidata ad un cambio manuale a 4 marce in blocco con il motore: tale cambio era racchiuso nella scatola cambio assieme al differenziale. Tutto il gruppo moto-propulsore era quindi lubrificato con lo stesso olio. Motore e cambio erano interfacciati mediante una frizione monodisco a secco.\nPer quanto riguarda la meccanica telaistica, invece, la 204 fu la prima Peugeot a mettere insieme altre due soluzioni tecniche come le sospensioni a ruote indipendenti sui due assi ed i freni anteriori a disco (il retrotreno era ancora con freni a tamburo). Per quanto riguardava le sospensioni, l'avantreno era a triangoli, mentre il retrotreno era a bracci tirati, con ammortizzatori idraulici telescopici e molle elicoidali.\nEvoluzione.\nLa 204 fu proposta inizialmente solo in versione berlina e in opzione era previsto il tettuccio apribile: l'unico allestimento previsto prendeva il nome di \"Grand Luxe\". La vettura cattur\u00f2 il pubblico grazie alla sua linea inconsueta, che rompeva con la tradizionale influenza dello stile americano. Tale linea tendeva a creare invece uno stile tutto suo, dalle forme piuttosto arrotondate. L'ottimo successo riscosso al suo esordio pose le basi per l'allargamento della gamma. Nell'ottobre del 1965 fu presentata la prima variante: la 204 Break, ossia la versione giardinetta. La 204 fu la prima Peugeot ad introdurre la denominazione \"Break\" per le sue versioni station wagon, denominazione che sarebbe rimasta in vigore fino al 2001, con l'uscita di produzione delle 306 Break. Anche la 204 fu un grande successo di vendite, grazie all'ottimo compromesso tra ingombri esterni ridotti e vasta abitabilit\u00e0 interna. Nel marzo del 1966 fu introdotta una versione \"Luxe\", leggermente pi\u00f9 economica della prima, mentre nella lista optional furono introdotti il servofreno ed il condizionatore dell'aria a due velocit\u00e0. Nella seconda met\u00e0 dello stesso anno furono svelate al pubblico le 204 coup\u00e9 e 204 cabriolet. Si trattava di versioni sportiveggianti che, grazie al prezzo concorrenziale, superiore di appena il 20% rispetto alla berlina, poterono godere di un buon successo. Tra la fine del 1966 e l'inizio del 1967, vi furono poi alcuni aggiornamenti alla gamma, tutti di dettaglio, ma decisamente numerosi. Questi aggiornamenti interessarono tra l'altro: la coda delle berline, con fari appena ridisegnati, un nuovo blocchetto della serratura del bagagliaio, plance di diverso disegno a seconda che si trattasse di \"Grand Luxe\" o \"Luxe\", i sedili anteriori con schienale regolabile in inclinazione, un nuovo carburatore ed un nuovo filtro aria nel motore, nuovi paraurti anch'essi leggermente ridisegnati e portacenere nelle portiere posteriori.\nNel 1968, sulla base della 204 Break, fu presentata la 204 Fourgonette, la versione commerciale della 204. Per l'occasione, data la tipologia di vettura e l'utilizzo a cui era destinata, fu presentato anche il nuovo motore a gasolio da 1255 cm\u00b3. Si tratt\u00f2 del pi\u00f9 piccolo motore Diesel mai costruito fino a quel momento e fu reso inizialmente disponibile sulla 204 in versione furgone, ma entro brevissimo tempo sarebbe stato esteso anche alle normali \"Break\". In ogni caso, anche la \"Fourgonette\" poteva essere acquistata con il normale motore a benzina da 1.1 litri. La versione furgonata ottenne un buon successo, dal momento che ne furono prodotti quasi 38\u00a0000 esemplari. Nello stesso periodo, altri aggiornamenti fecero la loro comparsa: tra questi vi fu l'adozione di una striscia di caucci\u00f9 sui due paraurti, lo scarico a doppio silenziatore e le barre antirollio sui due assi.\nIl 1969 vide unicamente altre nuove modifiche di dettaglio, sia esteticamente che meccanicamente: in particolare, il motore a benzina sub\u00ec alcuni aggiornamenti ed ebbe un leggero incremento di potenza, passando cos\u00ec da 53 a 55 CV.\nNell'aprile del 1970 cess\u00f2 la produzione delle 204 coup\u00e9 e cabriolet. Nel 1971 e 1972, a parte la cancellazione della \"204 Luxe\", vi furono solo aggiornamenti di dettaglio nella gamma 204, ora composta solo da berlina, break e furgone. In particolare, la 204 cominci\u00f2 a condividere componenti con la Peugeot 304. Gli anni tra il 1969 ed il 1971 videro la 204 come auto pi\u00f9 venduta in Francia. Nel 1973, il motore a gasolio da 1255\u00a0cm\u00b3 fu rimpiazzato con un motore da 1357\u00a0cm\u00b3, pi\u00f9 potente ed in grado di spuntare prestazioni migliori. Inizialmente, tale motore continu\u00f2 ad essere riservato solo alle versioni \"Break\" e \"Fourgonette\", ma a partire dal settembre del 1974 fu esteso anche alla berlina, dando origine alla 204 LD.\nNella seconda met\u00e0 del 1975, meno di un anno prima della fine della sua produzione, il 1.1 a benzina venne sottoposto a modifiche: la sua cilindrata scese quasi impercettibilmente, da 1130 a 1127\u00a0cm\u00b3, mentre la sua potenza sal\u00ec a 59 CV.\nLa 204 usc\u00ec di produzione il 31 luglio del 1976: il suo posto venne preso dieci anni dopo dalla Peugeot 309 e nel frattempo la fascia della 204 venne occupata in parte dalla Talbot Horizon (la Talbot apparteneva in quegli anni al Gruppo PSA).\nLa 204 Break.\nLanciata nell'ottobre del 1965, pochissimi mesi dopo il lancio della berlina, la \"204 Break\" fu anch'essa proposta con la stessa meccanica della versione a 4 porte. L'allestimento fu quello \"Grand Luxe\", e rimarr\u00e0 l'unico allestimento disponibile per la \"Break\" nell'arco dell'intera produzione.\nLa linea della 204 Break ovviamente non suggerisce lo stesso impatto slanciato della 204 berlina. Le differenze sostanziali, oltre che nel corpo vettura, si ritrovano anche nei fari posteriori, di un'inconsueta forma triangolare. La vettura riscosse un buon successo di vendite per le sue indubbie doti di praticit\u00e0.\nA partire dall'autunno del 1966, venne introdotta anche la versione furgonata, denominata \"Fourgonette\", direttamente derivata dalla \"Break\", della quale condivideva l'intero corpo vettura, e fin dall'inizio disponibile, oltre che con il consueto motore XR da 1.1 litri, anche con un nuovo motore a gasolio da 1255\u00a0cm\u00b3 e da 40\u00a0CV di potenza massima. Tale motore fu molto richiesto per le sue doti di economia. Entro pochissimo tempo dalla sua introduzione il diesel fu anche esteso alla \"Break\".\nGli aggiornamenti della gamma \"Break\" e \"Fourgonette\" seguirono grosso modo quelli della berlina. Tra le differenze pi\u00f9 visibili, vi fu l'adozione nel 1972 degli attacchi delle cinture di sicurezza anche nei posti posteriori. Nel 1973, invece, la \"Fourgonette\" usufru\u00ec di un nuovo servofreno, mentre nel 1974 vi furono aggiornamenti al retrotreno, cosicch\u00e9 la portata massima sal\u00ec di 40\u00a0kg per la \"Break\" e di 35\u00a0kg per la \"Fourgonette\".\nAnche la produzione delle versioni \"Break\" e \"Fourgonette\" termin\u00f2 il 31 luglio del 1976: l'erede sarebbe stata la giardinetta su base \"304\", proposta anche in versione furgonata.\nLe 204 coup\u00e9 e Cabriolet.\nSe la 204 con carrozzeria berlina \u00e8 stata disegnata da Pininfarina, per le due versioni sportiveggianti della 204, vale a dire la Coup\u00e9 e la Cabriolet, la Casa francese si \u00e8 avvalsa invece del Centro Stile interno, all'epoca diretto da Paul Bouvot. Realizzati sul pianale della 204, ma accorciato di 28.5 cm, questi modelli furono introdotti nella seconda met\u00e0 del 1966, e furono gli unici modelli ad essere equipaggiati solo con il motore a benzina da 1.1 litri, inizialmente da 53\u00a0CV e passato poi a 55.\nSe escludiamo il pianale accorciato, la meccanica telaistica delle 204 coup\u00e9 e cabriolet non presentavano grosse differenze rispetto alla berlina. La linea, resa ancora pi\u00f9 sportiva dalla presenza di sole due porte, sulla coup\u00e9 era caratterizzata da un disegno di tipo a due volumi, con un padiglione completamente ridisegnato, dall'andamento inclinato, che conferiva maggior dinamicit\u00e0 alla vettura. Nella cabriolet, invece, era l'assenza di un tetto rigido a rendere scattante la linea, specie a capote aperta. Nella coda, le due versioni erano caratterizzate da fari di forma simile a quelli della berlina.\nNel 1968, le 204 coup\u00e9 e cabriolet ricevettero i fari a doppia parabola allo iodio, mentre l'anno successivo arrivarono una nuova plancia e nuovi pannelli porta.\nLa loro produzione si ferm\u00f2 nel marzo del 1970: furono sostituite dalle versioni coup\u00e9 e cabriolet della 304, dotate di un nuovo frontale pi\u00f9 moderno, di nuovi motori, ma per il resto molto simili alle uscenti versioni su base 204, delle quali potevano tranquillamente essere viste come un restyling.\nRiepilogo caratteristiche.\nDi seguito vengono riepilogate le caratteristiche delle varie versioni previste per la gamma 204. I prezzi riportati sono espressi in franchi e si riferiscono al momento del debutto nel mercato francese."}
{"id": "565746", "revid": "363629", "url": "https://it.wikipedia.org/wiki?curid=565746", "title": "Margaritone d'Arezzo", "text": "Biografia.\nSi trova citato solo in un documento del 1262, che \u00e8 l'unica notizia sulla sua biografia, ma molte delle sue opere sono firmate.\nTalvolta si ipotizza (ad esempio lo stesso Roberto Longhi) anche una sua attivit\u00e0 precedente alla met\u00e0 del secolo, cosa che renderebbe estremamente importante la sua produzione. Altri invece, come ad esempio si evince dal primo paragrafo della Vita del Vasari, posizionerebbero la sua attivit\u00e0 a dopo il 1260. Al riguardo, il Vasari scrisse \"E, fra gli uomini che alla greca lavoravano, era tenuto eccellente Margaritone Aretino\". Sicuramente nel periodo in cui visse, fu un artista apprezzato ed ebbe modo di lavorare sia ad Arezzo che nelle zone limitrofe.\nForse l'opera pi\u00f9 emblematica \u00e8 la \"Madonna col Bambino\" di Santa Maria a Montelungo (1250?) dipinta su tavola e conservata al Museo statale d'arte medievale e moderna di Arezzo. La tavola segue una tipologia diffusa in area cristiano orientale, per esempio nella zona egiziana relativa al Monastero di Santa Caterina sul Monte Sinai. Le due figure sono severamente frontali e bidimensionali, con il Bambino raffigurato come un dio infante, con tanto di scettro, che benedice ignorando il tenero gesto della madre che gli tocca il piedino. L'opera presenta un panneggio sofisticato ma privo di rilievo, con sfumature poco efficaci. In basso \u00e8 firmata .\nTra le altre opere si cita \"Madonna col Bambino\" conservata in Santa Maria delle Vertighe, nella omonima localit\u00e0 nei pressi di Monte San Savino.\nAd Ancona Margaritone \u00e8 noto come architetto e scultore: sono a lui attribuiti fin dal XVI secolo il Palazzo degli Anziani, compresi i bassorilievi della facciata alta, in parte ancora in situ e in parte esposti alla Pinacoteca Podesti e all'interno del palazzo stesso, quasi tutti eseguiti intorno al 1270. Altra opera anconitana attribuita a Margaritone \u00e8 la cupola del Duomo, ma partire dal XX secolo questa ipotesi \u00e8 stata messa in serio dubbio."}
{"id": "565747", "revid": "1008732", "url": "https://it.wikipedia.org/wiki?curid=565747", "title": "Milliarcosecondo", "text": "Un milliarcosecondo (mas) \u00e8 un'unit\u00e0 di misura per angoli, pari a un millesimo di secondo d'arco.\nViene utilizzata in astronomia per misurare il potere risolutivo dei telescopi pi\u00f9 potenti o per descrivere il moto proprio di stelle o galassie. Per dare un'idea, un astronauta sulla Luna, visto dalla Terra, apparirebbe con una dimensione angolare di circa un milliarcosecondo. L'occhio umano ha mediamente un potere risolutivo attorno al primo d'arco, il che rende un milliarcosecondo sessantamila volte pi\u00f9 piccolo del dettaglio minimo che pu\u00f2 essere visto a occhio nudo.\nPer raggiungere queste risoluzioni, gli astronomi utilizzano una tecnica detta interferometria, in cui segnali provenienti da strumenti diversi e ben separati sono combinati a formare un'unica immagine, la cui risoluzione \u00e8 equivalente a quella di un singolo strumento grande quanto la distanza tra i singoli telescopi utilizzati. Nel caso di osservazioni nell'ottico e nell'infrarosso, \u00e8 possibile avvicinarsi al milliarcosecondo utilizzando telescopi distanti alcune decine o centinaia di metri l'uno dall'altro. Nelle onde radio, la tecnica VLBI (\"Very Long Baseline Interferometry\") permette di combinare segnali di radiotelescopi posti anche su continenti diversi, raggiungendo risoluzioni anche migliori del milliarcosecondo.\nRaggiungere risoluzioni cos\u00ec alte con telescopi ottici o infrarossi non \u00e8 affatto facile. Solo i pi\u00f9 grandi telescopi oggi esistenti possono riuscirci, in condizioni eccezionalmente favorevoli, per mezzo di sofisticati sistemi di ottica adattiva per ovviare ai problemi introdotti dall'atmosfera terrestre.\nIl satellite Hipparcos, studiato appositamente per l'astrometria di precisione, ha raggiunto precisioni dell'ordine del milliarcosecondo e ha permesso di compilare il catalogo stellare pi\u00f9 preciso oggi esistente."}
{"id": "565753", "revid": "405275", "url": "https://it.wikipedia.org/wiki?curid=565753", "title": "Topetta", "text": "La topetta \u00e8 un'imbarcazione a fondo piatto tipica della tradizione lagunare veneta. \nGrazie alle ridotte dimensioni e alla discreta capienza \u00e8 quotidianamente utilizzata con motore fuoribordo per uso diportistico (capienza consentita 6 persone) e per il trasporto di piccole quantit\u00e0 di merci.\nPu\u00f2 essere armata con vela al terzo ma pu\u00f2 essere spinta anche a remi. \nSi tratta di una variante di dimensioni pi\u00f9 ridotte della topa; come questa ha un ampio specchio di poppa, largo poco meno della larghezza massima dell'intera imbarcazione e praticamente perpendicolare al piano di galleggiamento.\nHa bande alte e prua ampia e affusolata.\nIl materiale tradizionale per la costruzione dello scafo \u00e8 il legno e la sua lavorazione richiede l'uso di forme e piegature a caldo.\nRecentemente, vista la versatilit\u00e0 e il successo di cui gode questo tipo di imbarcazione i costruttori ricorrono sempre pi\u00f9 spesso all'utilizzo della vetroresina."}
{"id": "565754", "revid": "56620", "url": "https://it.wikipedia.org/wiki?curid=565754", "title": "Berlinghiero", "text": ""}
{"id": "565756", "revid": "287204", "url": "https://it.wikipedia.org/wiki?curid=565756", "title": "Bonaventura Berlinghieri", "text": "Figlio di Berlinghiero Berlinghieri oper\u00f2 probabilmente assieme al padre. I documenti sulla sua attivit\u00e0 vanno dal 1228 al 1274.\nOpere.\nLa sua attivit\u00e0 artistica giovanile \u00e8 segnata dalla figura di san Francesco, di cui il pittore realizza ben tre effigi, due eseguite nel 1235, uno per Pescia e l'altro per la chiesa di Guiglia, a Modena.\nTra le opere da citare il \"San Francesco e storie della sua vita\", firmata e datata 1235, dossale d'altare su tavola lignea conservato nella chiesa di San Francesco a Pescia. Si tratta forse della prima tavola agiografica a noi pervenuta dedicata al santo di Assisi, che viene raffigurato in piedi al centro della tavola, in una posa rigidamente ieratica e frontale, affiancato da sei episodi della sua vita.\nUna seconda tavola a lui attribuita e dipinta nel 1228 si trovava nella chiesa pisana di San Miniato al Tedesco: la tavola, che recava la medesima struttura e riportava la stessa scelta degli episodi, \u00e8 nota solo per la copia del cappuccino Zaccaria Boveri (1568-1638).\nLe due tavole, pi\u00f9 antiche di quella di Giunta Pisano conservata a Pisa nel Museo Nazionale di San Matteo, presentante la stessa struttura e la medesima scelta di episodi, ne fornirono il modello.\nA lui \u00e8 assegnato anche il \"Dittico della Crocifissione e della Madonna col Bambino e santi\" agli Uffizi."}
{"id": "565765", "revid": "112987774", "url": "https://it.wikipedia.org/wiki?curid=565765", "title": "Variabile Delta Scuti", "text": "Una variabile Delta Scuti \u00e8 una stella variabile che cambia la propria luminosit\u00e0 a causa di pulsazioni della sua superficie, sia radiali che non radiali. Le variazioni di luminosit\u00e0 sono semi-regolari con variazioni di magnitudine tipicamente comprese tra 0,003 a 0,9 nel corso di alcune ore. L'ampiezza e il periodo delle variazioni pu\u00f2 cambiare parecchio. Le stelle di questo tipo sono in genere giganti o di sequenza principale di tipo spettrale da A0 a F5.\nIl prototipo di questo tipo di variabile \u00e8 , che mostra fluttuazioni di luminosit\u00e0 tra le magnitudini apparenti +4,6 e +4,79, Denebola, e Caph."}
{"id": "565771", "revid": "767487", "url": "https://it.wikipedia.org/wiki?curid=565771", "title": "Gaddo Gaddi", "text": "La vita e le opere.\nGaddo fu attivo nella seconda met\u00e0 del XIII secolo, soprattutto come mosaicista.\nIl Vasari gli attribuiva alcune parti (\"Profeti\") dei mosaici sulla volta del Battistero di San Giovanni in Firenze, nella collaborazione instaurata col collega Andrea Tafi; il mosaico con la \"Incoronazione della Vergine\" nella lunetta del portale centrale della controfacciata di Santa Maria del Fiore; nel 1308 a Roma Gaddo avrebbe completato alcuni mosaici in San Giovanni in Laterano lasciati incompiuti da Jacopo Torriti e altri mosaici nella Basilica di San Pietro in Vaticano, nei quali avrebbe addolcito la \"maniera greca\" derivata da Cimabue; ad Arezzo nel Duomo vecchio avrebbe rivestito di mosaici la cappella Tarlati (poi crollata); di nuovo a Pisa in una cappella del Duomo una \"Assunzione di Maria\" ancora apprezzatissima nel Cinquecento; e infine avrebbe dipinto alcune tavole (una per la chiesa di Santa Maria Novella).\nGaddo, secondo Vasari, sarebbe morto nel 1312 a settantr\u00e9 anni di et\u00e0 e fu sepolto in Santa Croce.\nMa Antonino Caleca mette in guardia: \"La figura di Gaddo non ha consistenza storica e le attribuzioni vasariane sembrano amplificazioni volte a celebrare la gloria della famiglia, che nel Cinquecento era tra le pi\u00f9 insigni di Firenze\". Lo studioso ha infatti riscontrato che l'artista che ha realizzato i mosaici fiorentini e pisani citati dal Vasari sarebbero da assegnare, sulla base dei documenti, a un mosaicista che corrispondeva al nome di Francesco da Pisa: questo artista, di formazione fiorentina, sarebbe cresciuto nel cantiere di Coppo di Marcovaldo al tempo dei mosaici del Battistero (1270-80); allo stesso si pu\u00f2 ricondurre buona parte del mosaico absidale della chiesa di San Miniato al Monte, che - con la lunetta del Duomo e il \"Cristo Pantocratore\" di Pisa - si colloca nella piena maturit\u00e0 di Gaddo/Francesco all'ultimo decennio del Duecento.\nAltri tentativi di individuazione di opere di Gaddo avevano portato a ipotizzare che potesse coincidere col Maestro della Maddalena o col Maestro della Santa Cecilia o col Maestro di Isacco o col Maestro della Cattura. Ipotesi pi\u00f9 recenti lo identificano col Maestro del Trittico Horne, un giottesco della prima ora."}
{"id": "565778", "revid": "767487", "url": "https://it.wikipedia.org/wiki?curid=565778", "title": "Lo spirito pi\u00f9 elevato", "text": " \u00e8 un film del 1944 scritto e diretto da Akira Kurosawa.\nL'opera, commissionata in tempo di guerra dalle autorit\u00e0 della marina giapponese, narra la vicenda di Watanabe, una giovane operaia volontaria in una fabbrica di interesse bellico.\nIl progetto originale doveva essere un film d'azione a base di duelli aerei, ma il regista riusc\u00ec ad imporre un proprio soggetto.\nTrama.\nPi\u00f9 che una trama propriamente intesa, l'opera descrive in canoni di stretto realismo la vita delle operaie in una fabbrica di lenti destinate all'impiego nell'aviazione. Al centro della narrazione viene comunque a trovarsi la giovane Watanabe."}
{"id": "565779", "revid": "547992", "url": "https://it.wikipedia.org/wiki?curid=565779", "title": "Disastro dello Space Shuttle Challenger", "text": "Il disastro dello Space Shuttle Challenger avvenne la mattina del 28 gennaio 1986 alle ore 11:39 EST, quando lo Space Shuttle \"Challenger\" fu distrutto dopo 73 secondi di volo (all'inizio della missione STS-51-L, la 25\u00aa missione del programma STS e il 10\u00ba volo del Challenger), causando la morte di tutte le 7 persone a bordo (6 astronauti e un'insegnante).\nLa causa dell'incidente fu un guasto a una guarnizione, un O-ring, nel segmento inferiore del razzo a propellente solido (Solid-fuel Rocket Booster, SRB) destro. La rottura della guarnizione provoc\u00f2 una fuoriuscita di fiamme dall'SRB che caus\u00f2 un cedimento strutturale del serbatoio esterno (External Tank, ET) contenente idrogeno e ossigeno liquidi. Alcune parti dell'orbiter come lo scomparto dell'equipaggio e molti altri frammenti furono recuperati dal fondo dell'oceano.\nIl lancio fu trasmesso in diretta TV, anche se molti telespettatori lo seguirono in differita nella giornata. Christa McAuliffe sarebbe dovuta essere la prima insegnante presente in un programma spaziale e gli studenti di tutto il mondo aspettarono la trasmissione televisiva per una sua lezione di scienze trasmessa dallo spazio. I voli nello spazio con equipaggio ripresero solo dopo oltre due anni e mezzo, con il lancio dello Space Shuttle \"Discovery\" il 29 settembre 1988 e la sua missione di \"Ritorno al volo\" STS-26.\nCondizioni prima del lancio e ritardi.\nRitardi del lancio.\nIl lancio del \"Challenger\" fu inizialmente stabilito per le 14:43 EST del 22 gennaio. I ritardi nella missione STS-61-C causarono lo spostamento della data del lancio al giorno 23 e successivamente al giorno 24. Il lancio fu programmato successivamente per il giorno 25 a causa delle cattive condizioni meteo nel sito di atterraggio di emergenza transoceanico (Transoceanic Abort Landing, TAL) a Dakar (Senegal). La NASA decise di utilizzare come sito TAL Casablanca, ma non essendo attrezzato per gli atterraggi notturni venne spostato il lancio per la mattina (tempo della Florida) e previsioni di tempo avverso al Kennedy Space Center rimandarono il lancio per le ore 9:37 EST del giorno 27.\nIl lancio venne ritardato infine di due ore quando non funzion\u00f2 un sistema antincendio durante il rifornimento di idrogeno liquido e venne effettuato alle ore 11:38 EST di marted\u00ec 28 gennaio 1986.\nLancio del 28 gennaio e incidente.\nDecollo.\nIl decollo segu\u00ec la normale sequenza di operazioni dello Shuttle: quando mancavano 6,6 secondi al lancio si accesero i tre motori principali (SSME). Fino a quando non avviene il lancio vero e proprio, questi motori possono essere spenti in sicurezza e il lancio pu\u00f2 essere annullato. Al momento del decollo (T=0), i tre motori erano accesi al 100% delle prestazioni e iniziarono ad aumentare fino al 104% sotto il controllo del computer. In quel momento i due razzi a combustibile solido (SRB) vennero accesi e furono rimossi con cariche esplosive i blocchi che assicurano il veicolo alla rampa.\nUna successiva analisi del video del lancio mostr\u00f2 che nell'istante T+0.678 dal razzo a propellente solido di destra veniva emesso del fumo grigio scuro vicino al punto di aggancio del razzo al serbatoio esterno. L'ultima emissione di fumo avvenne a T+2.733 e questo venne visto fino all'istante T+3.375.\nUna saldatura tra due sezioni dell'SRB era stata distrutta dalla pressione; l'O-ring primario avrebbe dovuto sigillare il foro, ma il gelo aveva praticamente azzerato le sue propriet\u00e0 elastiche. Le labbra dello squarcio, piegandosi, avevano bloccato l'O-ring secondario. Gli ossidi d'alluminio prodotti dalla combustione del carburante avevano creato un sigillo provvisorio, fermando l'emissione di fumo.\nAscesa iniziale.\nQuando il veicolo lasci\u00f2 la rampa di lancio, i SSME stavano operando al 104% e il controllo pass\u00f2 dal Launch Control Center (LCC) del Kennedy Space Center al Mission Control Center (MCC) a Houston in Texas. Quelle che seguono sono le conversazioni precedenti all'incidente. Le seguenti sigle identificano chi sta parlando: (\"intercom\" indica una comunicazione interna dell'equipaggio)\n\"T+5.000 secondi\" DPS: \"Liftoff confirmed\". Flight: \"Liftoff...\"\nPer evitare che le forze aerodinamiche nella parte bassa dell'atmosfera (dove \u00e8 pi\u00f9 densa) lacerino lo shuttle, gli SSME devono rallentare fino a una velocit\u00e0 limite. L'operazione di rallentamento inizi\u00f2 a T+28 secondi. All'istante T+35.379 gli SSME rallentarono ulteriormente per raggiungere il 65%.\n\"T+19.859 secondi\": Booster: \"Throttle down to 94\". Flight: \"Ninety four...\"\n\"T+40.000 secondi\": Smith, intercom: \"There's Mach 1\". Scobee: \"Going through 19,000\".\n\"T+48.900 secondi\": Booster: \"Three at 65\". Flight: \"Sixty-five, FiDO...\" FIDO: \"T-del confirms throttles\". Flight: \"Thank-you\".\nA \"T+51.860\" iniziarono ad accelerare fino al 104% man mano che il veicolo si avvicinava al punto di max q (l'area della massima pressione aerodinamica sul veicolo, circa 34 chilopascal).\n\"T+57.000 secondi\": Scobee, intercom: Throttling up.\nPennacchio.\nDurante l'ascesa si verific\u00f2 il pi\u00f9 violento vento trasversale nella storia del volo spaziale. Le raffiche di vento spaccarono il velo di ossido di alluminio che aveva temporaneamente ostruito la falla. All'istante \"T+58.788\" una telecamera riprese la formazione di un pennacchio vicino alla struttura di aggancio del razzo di destra. All'insaputa dell'equipaggio del Challenger o del personale di Houston, il gas infiammato inizi\u00f2 a fuoriuscire attraverso la falla nella giunzione. Nel tempo di un secondo, il pennacchio divenne ben definito e intenso (anche se il controllo di missione se ne fosse accorto, non avrebbe potuto fare nulla). Tutto il resto era apparentemente normale e l'equipaggio aspettava il \"go\" mentre gli SSME acceleravano.\nA una altezza di 10.000 metri, il Challenger super\u00f2 Mach 1.5\n\"T+62.000 secondi\": Smith, intercom: \"Thirty-five thousand, going through one point five.\"\n\"T+68.000 secondi\": CAPCOM: \"Challenger, go at throttle up\". Scobee: \"Roger, go at throttle up\".\nSviluppo dell'avaria.\nA \"T+72.525\", successive analisi dei dati della telemetria mostrarono una improvvisa accelerazione laterale verso destra, che potrebbe essere stata avvertita dall'equipaggio.\nA \"T+72.564\" la pressione dell'idrogeno liquido nel serbatoio esterno inizi\u00f2 a decrescere per la rottura causata dalla fiamma del razzo.\n\"T+73.000 secondi\": Smith, intercom: \"Uh oh...\"\nQuesta fu l'ultima comunicazione registrata nella cabina dell'equipaggio. Smith potrebbe aver notato gli indicatori delle prestazioni del motore principale o la pressione in caduta nel serbatoio esterno.\nA \"T+73.162 secondi\": inizi\u00f2 la rottura del veicolo.\nDialogo del controllore di volo dopo la rottura.\nA \"T+79.000\" una telecamera mostr\u00f2 una nube di fumo e fiamme dove doveva esserci il Challenger, con grandi frammenti incendiati che ricadevano verso l'oceano.\n\"T+89.000 secondi\": Flight: \"FIDO, trajectories\" FIDO: \"Go ahead.\" Flight: \"Trajectory, FIDO\" FIDO: \"Flight, FIDO, filters (radar) got discreting sources. We're go.\" FIDO: \"Flight, FIDO, till we get stuff back he's on his cue card for abort modes\" Flight: \"Procedures, any help?\" Unknown: \"Negative, flight, no data.\" GC: \"Flight, GC, we've had negative contact, loss of downlink (of radio voice or data from Challenger).\" Flight: \"OK, all operators, watch your data carefully.\"\nA \"T+110.250\" il Range safety officer, vedendo l'incidente e valutando che gli SRB potevano essere una minaccia in mare o nella terraferma, invi\u00f2 i segnali radio che attivarono l'autodistruzione degli SRB. In tale situazione \u00e8 una procedura normale.\n\"T+1 min. 56 secondi\" PAO: \"Flight controllers here are looking very carefully at the situation. Obviously a major malfunction.\"\n\"T+2 min. 1 secondo\" GC: \"Flight, GC, negative downlink.\" Flight: \"Copy.\"\n\"T+2 min. 8 secondi\" PAO: \"We have no downlink.\"\n\"T+2 min. 25 secondi\" FIDO: \"Flight, FIDO.\" Flight: \"Go ahead.\" FIDO: \"RSO (range safety officer) reports vehicle exploded.\" Flight: (dopo una lunga pausa): \"Copy. FIDO, can we get any reports from recovery forces?\" FIDO: \"Stand by.\"\n\"T+2 min. 45 secondi\" Flight: \"GC, all operators, contingency procedures in effect.\"\nSequenza dell'incidente.\nQuesta sequenza \u00e8 stata ricostruita dalla telemetria in tempo reale e da analisi fotografiche. I tempi sono in secondi dopo il decollo.\n\"T+0.678\": Dati fotografici mostrano consistenti sbuffi di fumo nero scaturiti dalla giunzione di poppa del razzo a propellente solido di destra. Il materiale vaporizzato in fuga dalla giunzione indica la non completa azione sigillante della giunzione.\n\"T+0.836 - T +2.500\": Vengono registrati altri otto sbuffi di fumo gradualmente sempre pi\u00f9 nero. Il colore nero e la composizione densa degli sbuffi di fumo suggerisce che l'isolamento della giunzione e gli O-Rings in gomma che costituiscono la giunzione venivano gradualmente arsi ed erosi dai gas propellenti.\n\"da T+37.000 a T+64.000\": il Challenger \u00e8 sottoposto alla forza trasversale del vento in una serie di episodi succedutesi. Tali forze agiscono sullo shuttle causando forti fluttuazioni. Tali fluttuazioni vengono contrastate dai sistemi di controllo, guida e navigazione.\n\"T+58.788\" Appare la prima fiamma sul razzo a propellente solido di destra, nell'area della giunzione di poppa.\n\"T+59.262\" La fiamma aumenta fino a costituire un pennacchio di fuoco ben definito.\n\"T+60.004\": La pressione interna del SRB di destra inizia a scendere a causa della falla nella giunzione\n\"T+60.238\": La fiamma attraverso la rottura viene a contatto con il serbatoio esterno\n\"T+62.000\": Il sistema di controllo del volo inizia a reagire per contrastare le forze causate dalla piuma di fuoco e dai suoi effetti. Il vettore di spinta del razzo di sinistra si sposta per contrastare l'imbardata derivante dalla falla nel razzo di destra e conseguente riduzione nella forza di spinta di quest'ultimo.\n\"T+64.660\": il pennacchio della fiamma viene a contatto con la superficie del serbatoio esterno e cambia improvvisamente forma, indicando che \u00e8 iniziata una fuoriuscita nel serbatoio di idrogeno liquido nella porzione inferiore del serbatoio esterno\n\"T+64.937\": L'ugello del motore principale ruota sotto il controllo del computer per compensare lo sbilanciamento di spinta prodotta dal razzo\n\"T+66.764\": La pressione del serbatoio esterno di idrogeno liquido inizia a calare, indicando una perdita considerevole.\n\"T+72.284\": Il razzo di destra si stacca dal punto di ancoraggio che lo fissa al serbatoio esterno\n\"T+73.124\": La cupola di poppa del serbatoio di idrogeno liquido dirompe, producendo una forza propulsiva che spinge il serbatoio di idrogeno contro quello di ossigeno nel serbatoio esterno. Nello stesso istante il razzo di destra ruota sul punto di attacco anteriore e colpisce la struttura di ancoraggio e la parte pi\u00f9 bassa del serbatoio di ossigeno liquido.\n\"T+73.137\": Le strutture cedono come dimostrato dai vapori bianchi apparsi nella regione tra il serbatoio esterno e l'orbiter.\nCon la disintegrazione del serbatoio esterno, il Challenger, che viaggiava a Mach 1.92 a un'altezza di 14.000 metri venne avvolto completamente nel fuoco esplosivo, vir\u00f2 dal suo corretto assetto rispetto al flusso dell'aria e fu immediatamente fatto a pezzi dalle forze aerodinamiche. I due SRB, che possono resistere a carichi aerodinamici maggiori, si separarono dal serbatoio esterno e iniziarono a volare in modo indipendente.\nNessuna \"esplosione\".\nLo Shuttle e il serbatoio esterno non \"esplosero\" effettivamente. Essi vennero rapidamente disintegrati dalle tremende forze aerodinamiche, essendo lo Shuttle vicino al punto Max Q di massima pressione aerodinamica. La cabina dell'equipaggio e gli SRB resistettero alla rottura. Mentre la cabina staccata continuava la sua traiettoria balistica, il carburante immagazzinato nel serbatoio esterno e nell'orbiter bruciarono per alcuni secondi, producendo un'enorme palla di fuoco. Se ci fosse stata una vera esplosione, l'intero Shuttle sarebbe stato distrutto all'istante, uccidendo nello stesso momento l'equipaggio. I due razzi SRB, separatamente, continuarono a volare mentre si allontanavano dalla palla di fuoco.\nCausa e momento della morte.\nAlla rottura del veicolo, la robusta cabina dell'equipaggio si stacc\u00f2, restando intera, e inizi\u00f2 lentamente a cadere. Almeno qualche astronauta doveva essere vivo e cosciente dopo la rottura, perch\u00e9 tre delle sette \"personal egress air pack\" (PEAP, ovvero le riserve di ossigeno di emergenza) dei caschi furono attivate (quelle di Judith Resnik, di Ellison Onizuka e di Michael John Smith, quest'ultima azionata da Judith o Ellison).\nGli investigatori scoprirono che la scorta di aria rimanente era compatibile con il consumo previsto dovuto alla traiettoria di caduta della cabina di 2 minuti e 45 secondi. La progettazione degli interruttori del PEAP rende molto improbabile l'attivazione accidentale dovuta alla rottura del veicolo o all'impatto con l'acqua. La NASA stima che le forze di separazione furono da 12 a 20 volte la forza di gravit\u00e0 per un brevissimo momento, entro due secondi l'accelerazione scese a 4 G e in dieci secondi la cabina si trov\u00f2 in caduta libera. Queste forze sono tollerabili dal corpo umano, e di solito non causano che qualche svenimento.\nNon si sa se gli astronauti rimasero coscienti a lungo dopo la rottura. In gran parte, dipende dalla tenuta della pressione della cabina; in caso contrario, la durata dello stato di coscienza a quella altitudine \u00e8 di qualche secondo: dal momento che i PEAP forniscono solo aria non pressurizzata, essi non sarebbero stati di grande aiuto.\nLa cabina dell'equipaggio impatt\u00f2 nell'oceano a circa 333 km/h (207 mph), con una decelerazione di pi\u00f9 di 200 G, molto oltre i limiti strutturali della cabina e quelli di sopravvivenza dell'equipaggio.\nIl 28 luglio 1986, l'ammiraglio Righard H. Truly, Associate Administrator per il volo spaziale e astronauta, pubblic\u00f2 un rapporto di Joseph P. Kerwin, specialista biomedico del Johnson Space Center a Houston in Texas, sulla morte degli astronauti nell'incidente. Kerwin era un veterano della missione Skylab 2 e specialista biomedico, e fu incaricato di indagare sulle cause della morte subito dopo l'incidente. In base al rapporto di Kerwin: \"Le ricerche sono inconcludenti. L'impatto del compartimento dell'equipaggio con la superficie dell'oceano fu cos\u00ec violento che le prove del danno avvenuto nei secondi successivi all'esplosione sono state cancellate. Le conclusioni finali sono:\nQuesto rapporto \u00e8 disponibile nell'History Office della NASA.\nImpossibile la fuga dell'equipaggio.\nLa fuga dell'equipaggio non era affatto possibile durante il volo.\nNelle prime quattro missioni orbitali dello Shuttle furono usati dei seggiolini eiettabili modificati dell'SR-71 Blackbird e tute a pressione. Furono rimossi nelle missioni successive, durante le quali l'equipaggio indoss\u00f2 solo le tute di volo.\nLa NASA sostenne che mentre i seggiolini eiettabili erano possibili per il comandante e il pilota, erano impraticabili per il resto dell'equipaggio, soprattutto per i tre membri seduti sotto il ponte. A differenza di un pilota da combattimento, situato sotto un sottile tettuccio, l'equipaggio sotto al ponte \u00e8 situato al centro della fusoliera anteriore, circondato dalla struttura del veicolo su tutti i lati. Inoltre, i seggiolini eiettabili potrebbero avere problemi nel punto di Max Q o per gli scarichi dei SRB. I sedili furono pensati principalmente per la fuga durante l'atterraggio, quando lo Shuttle ha i motori spenti e ha solo una possibilit\u00e0 di effettuare la corsa. La cabina dell'equipaggio poteva essere progettata come un unico mezzo di fuga, ma avrebbe avuto costi proibitivi e sarebbe stata troppo pesante per il veicolo.\nMentre i sistemi di fuga furono spesso considerati durante lo sviluppo dello Shuttle, la NASA decise infine che lo Shuttle era sufficientemente affidabile da non averne bisogno. Inoltre questi sistemi richiedono peso e spazio in modo significativo e le cariche pirotecniche comportano problematiche di sicurezza.\nDopo la perdita del \"Challenger\", un sistema di salvataggio di emergenza venne progettato per fornire all'equipaggio la possibilit\u00e0 di lasciare lo Shuttle in alcune condizioni, che non includono quelle che incontr\u00f2 il Challenger.\nConseguenze.\nIndagini.\nInizialmente, ufficiali della NASA concentrarono le critiche al serbatoio esterno, costruito dalla Martin Marietta nella Michoud Assembly Facility a New Orleans, presumendo che esso avesse avuto un cedimento e fosse esploso. Tuttavia le indagini si spostarono presto agli O-Ring dei razzi a propellente solido, costruiti da Morton Thiokol.\nVenne creata una commissione presidenziale sull'incidente allo Space Shuttle Challenger, detta anche commissione Rogers, per indagare sulle cause del disastro. I membri della commissione furono: presidente William P. Rogers, vice presidente Neil Armstrong, David Acheson, Eugene Covert, Richard Feynman, Robert Hotz, Donald Kutyna, Sally Ride, Robert Rummel, Joseph Sutter, Arthur Walker, Albert Wheelon e Chuck Yeager.\nIl professor Feynman effettu\u00f2 una famosa dimostrazione, durante una udienza su come gli O-ring perdono resilienza e diventano soggetti a cedimenti a basse temperature, immergendo un campione di materiale in un bicchiere di acqua ghiacciata. Egli fu cos\u00ec critico con i cedimenti della \"cultura della sicurezza\" della NASA che minacci\u00f2 di non firmare il rapporto se questo non avesse incluso le sue valutazioni, che appaiono nell'appendice F.\nLa commissione concluse i lavori dopo diversi mesi e pubblic\u00f2 il rapporto delle indagini.\nCausa dell'incidente.\nPer diverse ragioni gli SRB sono fabbricati in 4 diversi segmenti, che vengono inviati dal costruttore a Cape Canaveral dove vengono assemblati sul posto. Tra ogni segmento \u00e8 presente una giunzione detta \"field joint\" (letteralmente: \"giunto da campo\"), sigillata con due O-ring.\nL'incidente del Challenger avvenne a causa della rottura del field joint del SRB di destra, che permise ai gas sotto pressione, all'alta temperatura e alle fiamme di fuoriuscire dall'O-ring e toccare il serbatoio esterno, provocando un cedimento strutturale.\nCol senno di poi \u00e8 chiaro che i field joint furono progettati male, ma non avrebbero probabilmente causato un problema cos\u00ec grave se il \"Challenger\" fosse decollato alle normali temperature della Florida (superiori a 10 \u00b0C). Il cedimento venne causato quindi dalla combinazione della cattiva progettazione e delle basse temperature dell'ultima missione. Gli ingegneri del costruttore Morton Thiokol degli SRB erano a conoscenza del problema e avvertirono di non effettuare il lancio.\nTributo.\nNella notte del disastro, il presidente Ronald Reagan aveva in programma di effettuare l'annuale discorso sullo stato dell'Unione. Inizialmente annunci\u00f2 che il discorso sarebbe stato effettuato in ogni caso, ma sotto la crescente pressione lo rimand\u00f2 di una settimana e dette l'annuncio alla nazione del disastro dalla Stanza Ovale della Casa Bianca. Il discorso fu scritto da Peggy Noonan, e si concluse con una frase contenente una citazione dal poema \"High Flight\" di John Gillespie Magee:\nTre giorni dopo, assieme alla moglie Nancy si rec\u00f2 al Johnson Space Center per una commemorazione in onore agli astronauti.\nCerimonie funebri.\nI resti identificabili dell'equipaggio furono restituiti alle famiglie il 29 aprile 1986. Due astronauti, Dick Scobee e Michael Smith, furono sepolti dalle famiglie al cimitero nazionale di Arlington in due tombe separate, mentre i resti non riconoscibili furono sepolti nel memoriale allo Space Shuttle Challenger ad Arlington il 20 maggio 1986."}
{"id": "565782", "revid": "22475", "url": "https://it.wikipedia.org/wiki?curid=565782", "title": "Above and beyond", "text": ""}
{"id": "565783", "revid": "287204", "url": "https://it.wikipedia.org/wiki?curid=565783", "title": "Voivodato di Leopoli", "text": "Il voivodato di Leopoli () fu un'unit\u00e0 di divisione amministrativa della Seconda Repubblica di Polonia (la Polonia interbellica) dal 1918 al 1939. Cess\u00f2 di esistere nel settembre 1939, a seguito dell'invasione tedesca e sovietica della Polonia.\nPopolazione.\nLa sua capitale, nonch\u00e9 citt\u00e0 pi\u00f9 grande e importante era Leopoli (oggi Lviv, in Ucraina). Consisteva di 27 distretti, 58 citt\u00e0 e 252 villaggi. Nel 1921 era abitato da 2.789.0000 persone, mentre dieci anni dopo gli abitanti erano 3.126.300 (il che lo rese il pi\u00f9 popoloso dei voivodati della Polonia). Nel 1931 la densit\u00e0 di popolazione era di 110 abitanti/km\u00b2. La maggioranza della popolazione (57%) era polacca, specialmente nelle contee occidentali. Gli ucraini, che vivevano principalmente nell'est e nel sud-est, erano circa il 33%, mentre gli ebrei erano il 7%. Vi erano anche piccole comunit\u00e0 di armeni, tedeschi e altre nazionalit\u00e0. Nel 1931 il tasso di analfabetismo era del 23,1%, al pari della media nazionale, ma pi\u00f9 basso della media delle regioni orientali polacche.\nPosizione.\nL'area del voivodato era di 28.402\u00a0km\u00b2; era situato nella Polonia sud-orientale, e confinava con la Cecoslovacchia a sud, con il voivodato di Cracovia a ovest, con il voivodato di Lublino a nord e con i voivodati di Volinia, voivodato di Stanis\u0142aw\u00f3w e voivodato di Ternopil' a est. Il paesaggio era collinare al nord e montagnoso al sud, lungo il confine cecoslovacco, con numerose citt\u00e0 termali (come Slawsko). Il 1\u00ba gennaio 1937 le foreste coprivano il 23,3% del voivodato.\nFerrovie e industrie.\nNell'opinione generale, la Polonia interbellica era divisa (non ufficialmente) in due parti: la Polonia \"A\" (meglio sviluppata) e la Polonia \"B\", meno sviluppata della precedente. Il voivodato di Leopoli era situato al confine tra queste due \"regioni\". La sua industria era scarsa, e contava solo due centri: la citt\u00e0 di Leopoli stessa e la regione meridionale di Boryslav e Drohobycz, ricca di petrolio. Al di fuori di queste aree, il voivodato era sovrappopolato e segnato da disoccupazione e arretratezza, specialmente nelle regioni montagnose meridionali.\nDalla met\u00e0 degli anni trenta, il governo polacco decise di inaugurare una serie enorme di opere pubbliche, atte alla creazione di una regione altamente industrializzata, conosciuta come Centralny Okr\u0119g Przemys\u0142owy. Il progetto copriva le contee occidentali del voivodato, utilizzate per la costruzione di diverse fabbriche nella neonata citt\u00e0 di Stalowa Wola per la produzione di acciaio; i motori per aerei e l'artiglieria sarebbero stati prodotti a Rzesz\u00f3w, mentre le fabbriche di armamenti sarebbero state situate a Sanok. Sfortunatamente il progetto non venne portato a compimento a causa della Campagna di Polonia del 1939.\nLa rete ferroviaria era ben sviluppata solo nell'area di Leopoli, poich\u00e9 la citt\u00e0 era un importante centro economico; da essa si dipartivano otto linee ferroviarie. Al di fuori del capoluogo, alcune contee (come Kolbuszowa, Brzoz\u00f3w o Jaworow) non possedevano collegamenti ferroviari, mentre altre (Lesko, Lubacz\u00f3w, Rudki, Stary Sambor) erano molto sottosvilupate. Altri importanti centri erano Rawa Ruska, Rzeszow, Rozwad\u00f3w, Sambor, Drohobycz, Przeworsk, Chodor\u00f3w e Przemy\u015bl. Da Lesko a Turka era stata costruita una ferrovia militare che attraverso le gole di Solina \u00e8 rimasta sempre poco utilizzata e dimenticata.\nIl 1\u00ba gennaio 1938 la lunghezza totale delle ferrovie all'interno dei confini del voivodato era di 1.534 km, cio\u00e8 5,4\u00a0km per 100 km\u00b2."}
{"id": "565787", "revid": "125449668", "url": "https://it.wikipedia.org/wiki?curid=565787", "title": "Kasia Smutniak", "text": "Biografia.\nFiglia di Zenon Smutniak, comandante e futuro generale dell'aeronautica militare polacca, cresce a contatto con il mondo dell'aviazione, ereditando cos\u00ec dal padre la passione per il volo, tanto che a 16 anni consegue il brevetto di pilota. A soli 17 anni partecipa in Polonia ad un concorso di bellezza, nel quale arriva seconda. Inizia a lavorare come modella, ricevendo ingaggi da parte degli stilisti pi\u00f9 prestigiosi in varie parti del mondo: Giappone, Stati Uniti, Regno Unito, Italia, dove vive dal 1998. \nInizia la sua carriera vincendo la selezione come Top Model - prescelta dalla premiatissima coppia creativa Fabio Ferri (Art Director) e Stefano Maria Palombi (Copywriter) - talent-scout per il casting della Campagna di lancio del new fashion brand \"EXPENSIVE\" di Marcello Mastrantuono, ottiene grazie alle foto di Zooi Di Lorenzo una Entry nel 18* Annual dell'ADCI (Art Directors Club Italiano), il pi\u00f9 prestigioso premio della Pubblicit\u00e0 italiana e diviene poi famosa come testimonial della campagna pubblicitaria del 2002 della TIM.\nEsordisce come attrice nel 2000 con il film \"Al momento giusto\", regia di Giorgio Panariello e nel 2003 recita in Radio West, dove conoscer\u00e0 il futuro compagno Pietro Taricone. Successivamente alterna il lavoro cinematografico con quello televisivo: recita in varie fiction tv, tra le quali le due stagioni della miniserie tv \"Questa \u00e8 la mia terra\" (2006-2008), regia di Raffaele Mertes, e \"Rino Gaetano - Ma il cielo \u00e8 sempre pi\u00f9 blu\" (2007), regia di Marco Turco, miniserie dedicata a Rino Gaetano, con Claudio Santamaria nel ruolo del cantante prematuramente scomparso nel 1981.\nTra i suoi lavori per il grande schermo, vanno ricordati \"Ora e per sempre\", regia di Vincenzo Verdecchi e \"13dici a tavola\", regia di Enrico Oldoini, entrambi del 2004, e \"Nelle tue mani\", regia di Peter Del Monte (2007), con cui nel 2008 vince il Globo d'oro alla miglior attrice rivelazione dell'anno. Del 2009 sono i film \"Tutta colpa di Giuda\", regia di Davide Ferrario, e \"Barbarossa\", regia di Renzo Martinelli, mentre del 2010 sono \"From Paris with Love\", regia di Pierre Morel, \"Scontro di civilt\u00e0 per un ascensore a Piazza Vittorio\", regia di Isotta Toso, e \"La passione\", regia di Carlo Mazzacurati. Nel 2012 \u00e8 stata la madrina della 69\u00aa Mostra internazionale d'arte cinematografica di Venezia. Nel 2013 interpreta Franca Gandolfi, moglie di Domenico Modugno, in \"Volare - La grande storia di Domenico Modugno\", una miniserie televisiva italiana di due puntate, diretta da Riccardo Milani e prodotta da Rai Fiction. La fiction racconta la storia del cantautore pugliese Domenico Modugno, interpretato da Giuseppe Fiorello ed \u00e8 andata in onda il 18 e 19 febbraio 2013 su Rai 1.\nNello stesso periodo, a distanza di tre anni, torna al cinema con \"Tutti contro tutti\" di e con Rolando Ravello e poi con \"Benvenuto Presidente!\" con Claudio Bisio sempre per la regia di Riccardo Milani. Il 1\u00ba aprile fa il suo debutto su Sky Cinema 1 nella serie \"In Treatment\" con Sergio Castellitto nei panni dell'avvenente Sara. Nell'ambito del Festival di Sanremo 2014 \u00e8 tra i \"proclamatori\" che annunciano le canzoni dei vari artisti che passano il turno. Pochi settimane dopo esce nelle sale il film \"Allacciate le cinture\", in cui viene diretta da Ferzan \u00d6zpetek, per il quale vince il Nastro d'argento come migliore attrice protagonista e viene candidata al David di Donatello, senza per\u00f2 vincerlo. Nello stesso anno viene scelta da \"Fendi\" come testimonial della nuova fragranza \"Furiosa\".\nNel settembre 2014 esce inoltre il video che la vede protagonista nella pubblicit\u00e0 del profumo Fendi Furiosa girato a Caprarola, in provincia di Viterbo. Nel 2016 recita in \"Perfetti sconosciuti\", per la regia di Paolo Genovese, mentre nel 2017 \u00e8 protagonista, insieme a Pierfrancesco Favino, del film \"Moglie e marito\" diretto da Simone Godano e del film Made in Italy insieme a Stefano Accorsi, diretto da Luciano Ligabue. Nel 2019 recita in \"(Nie)znajomi\", remake polacco del film \"Perfetti sconosciuti\", riprendendo il ruolo ricoperto nell'originale italiano. Nel 2021 interpreta Livia Drusilla la terza moglie dell'Imperatore Augusto nella serie televisiva italo-britannica creata da Simon Burke \"Domina\".\nVita privata.\nSul set del film \"Radio West\" (2003) conosce Pietro Taricone, con cui \u00e8 stata legata sentimentalmente fino all'improvvisa scomparsa di lui, avvenuta a Terni il 29 giugno 2010 in seguito ad un incidente di paracadutismo. Insieme hanno avuto una figlia, Sophie, nata il 4 settembre 2004. Nell'estate del 2011 si lega al produttore Domenico Procacci. Il 20 agosto 2014 nasce, in una clinica di Roma, il primo figlio della coppia, Leone. Si sposano il 16 settembre 2019."}
{"id": "565788", "revid": "125447785", "url": "https://it.wikipedia.org/wiki?curid=565788", "title": "Filigrana (oreficeria)", "text": "Con il termine filigrana ci si riferisce principalmente, in oreficeria, alla tecnica artistica consistente nella lavorazione ad \"intreccio\" di sottili fili d'oro e/o d'argento i quali, dopo la ritorcitura, vengono \"fissati\" su un supporto, anch'esso di materiale prezioso, in modo da creare un elegante effetto di struttura traforata.\nIl vocabolo (di origine latina: \"filum\", filo, e \"granum\", grano) pu\u00f2 essere riferito anche a un particolare tipo di disegno che pu\u00f2 essere visto su un certo tipo di carta osservando in trasparenza o in controluce.\nDescrizione.\nL'effetto finale di una lavorazione in filigrana avr\u00e0 maggior pregio a seconda del giusto rapporto fra materiale prezioso e altra lega usati.\nI tipi di filigrana possono essere:\nManufatti in filigrana vengono tutt'oggi realizzati secondo questa tecnica molto antica, in diverse regioni dell'Italia, in particolare Veneto, Liguria, Abruzzo e Sardegna.\nCome viene utilizzata.\nCon essa \u00e8 possibile, oltre che creare minuti oggetti preziosi, decorare manufatti di arredamento, come tazze da t\u00e8 o da caff\u00e8, o brocche e anche lampadari.\nDi particolare rilievo sono, in Italia, la filigrana ligure e quella ampezzana. La prima viene sviluppata da tempi antichi nel comune di Campo Ligure, in provincia di Genova, dove esiste un apposito museo dedicato a questo manufatto. Gli operatori della zona sono riuniti in un consorzio.\nLa filigrana viene utilizzata anche nella filatelia (vedi nota disambigua sopra), nella stampa e nell'editoria - per edizioni speciali di libri d'arte - e dalla zecca di stato nella fabbricazione della carta-moneta per contraddistinguere in modo inequivocabile le banconote.\nLa filigrana ligure.\nNel 1884 a Campo Ligure un maestro artigiano decise di aprire in proprio una bottega per la lavorazione della filigrana. In breve tempo numerosi suoi compaesani seguirono il suo esempio ed aprirono ulteriori laboratori, facendo s\u00ec che quest'arte diventasse una delle attivit\u00e0 principali nell'economia del comune.\nNegli anni questa tradizione si \u00e8 consolidata e ancora oggi numerosi artigiani che spesso affiancano al laboratorio un negozio per l'esposizione e la vendita al dettaglio, fanno di Campo Ligure punto di riferimento a livello nazionale ed internazionale di quest'arte.\nNel 1984 a 100 anni dalla nascita del primo laboratorio, per iniziativa di un collezionista locale e della pubblica amministrazione, \u00e8 sorto il Museo civico della filigrana che espone ogni anno opere della produzione locale realizzate nel tempo affiancate a rari capolavori raccolti in tutto il mondo.\nLa filigrana ampezzana.\nLa lavorazione della filigrana a Cortina d'Ampezzo viene fatta risalire al XVIII secolo, quando la produzione orafa locale cominci\u00f2 a essere influenzata dalla nuova tecnica sviluppata prevalentemente dagli orefici delle botteghe d'arte di Venezia.\nNella localit\u00e0 montana inizi\u00f2 cos\u00ec una copiosa produzione di monili fatti con fili d'argento.\nA partire dalla seconda met\u00e0 dell'Ottocento, in concomitanza con il primo espandersi del flusso turistico d'\u00e8lite, che richiedeva un assortimento di oggetti ricordo, venne aperta a Cortina una apposita scuola, allestita presso la Scuola d'arte. Oggetto di particolare studio fu specialmente la fedele imitazione di fiori delle Alpi ampezzane, soprattutto stelle alpine, mughetti e anemoni delle Dolomiti.\nL'esperienza della scuola di filigrana si protrasse fino intorno alla fine del secolo, quando l'istituto venne chiuso. La lavorazione della filigrana nella zona di Cortina continu\u00f2 comunque con intensit\u00e0 fino alla prima guerra mondiale, per poi cadere lentamente in disuso."}
{"id": "565789", "revid": "2026341", "url": "https://it.wikipedia.org/wiki?curid=565789", "title": "Lingua konkani", "text": "La lingua konkani (nome nativo \u0915\u094b\u0902\u0915\u0923\u0940 ) \u00e8 una lingua indoaria parlata in India.\nDistribuzione geografica.\nSecondo l'edizione 2009 di \"Ethnologue\", in India si contano 7.630.000 locutori konkani, nella regione del Konkan che include Goa, Dadra e Nagar Haveli, la costa meridionale del Maharashtra, e la parte costiera del Karnataka e del Kerala. L'emigrazione ha portato la lingua anche in paesi stranieri, come Canada, Emirati Arabi Uniti e Kenya.\nLingua ufficiale.\nLa lingua konkani \u00e8 una delle 22 lingue ufficialmente riconosciute dall'allegato VIII della Costituzione dell'India. La lingua konkani in alfabeto devanagari \u00e8 la lingua ufficiale dello stato indiano di Goa. \nClassificazione.\nSecondo lo standard ISO 639 il codice codice_1 individua una macrolingua composta da:\nSistema di scrittura.\nLa lingua konkani pu\u00f2 essere scritta in alfabeto devanagari, in alfabeto latino e in alfabeto kannada. \n\"The Goa, Daman and Diu Official Language Act\" del 1987 attribuisce espressamento lo status di lingua ufficiale al konkani scritto in devanagari; la decisione fu contestata violentemente e tuttora il mancato riconoscimento del konkani scritto in caratteri latini \u00e8 causa di dibattito."}
{"id": "565792", "revid": "124413283", "url": "https://it.wikipedia.org/wiki?curid=565792", "title": "Nikolaj Sem\u00ebnovi\u010d Leskov", "text": "Nelle sue opere descrisse la realt\u00e0 sociale dell'impero zarista nella seconda met\u00e0 del XIX secolo.\nBiografia.\nNacque da un impiegato (figlio di un prete) e da una nobile russa il 16 febbraio 1831 a Gorochovo, localit\u00e0 sita nel governatorato (Gubernija) di Or\u00ebl.\nAllevato nella casa dei ricchi zii materni dopo essere rimasto orfano di padre in tenera et\u00e0, abbandon\u00f2 a sedici anni la scuola, dopo un iter scolastico caratterizzato da scarso impegno e altrettanto scarso profitto, a causa dell'improvviso impoverimento dei parenti.\nFortemente avverso allo studio sistematico, matur\u00f2 nel corso degli anni una accentuata ostilit\u00e0 verso l'ambiente intellettuale. Lavor\u00f2 dapprima come copista nel tribunale di Or\u00ebl con la qualifica di aiuto cancelliere, in seguito pass\u00f2 a Kiev nell'amministrazione delle finanze e, grazie all'esperienza conseguita nei suoi viaggi attraverso la provincia russa, nel 1860 scrisse alcuni brevi saggi di critica sociale (sull'alto prezzo del Vangelo, sull'alcolismo, sulla polizia, ecc..).\nNel 1861 si trasfer\u00ec a Pietroburgo dove divenne collaboratore di varie riviste di divulgazione popolare. Nel 1862, dopo che numerosi incendi erano scoppiati in varie parti della citt\u00e0, scrisse un articolo nel quale alluse ad una presunta colpevolezza degli studenti nichilisti. Ci\u00f2 gli alien\u00f2 il favore dei circoli di avanguardia progressisti della capitale, che lo accusarono di essere al soldo della polizia.\nL'articolo da lui scritto e le sue prime opere furono infatti interpretate univocamente come conservatrici e filo-ortodosse; ci\u00f2 gli valse la benevolenza degli ambienti aristocratici e della corte, dai quali Leskov ottenne una sinecura al Ministero dell'Istruzione e, successivamente, un impiego nel consiglio pedagogico. Ritiratosi in pensione, mor\u00ec di infarto il 5 marzo 1895 a Pietroburgo.\nAnalisi.\nProsa.\nLa grande peculiarit\u00e0 della prosa di Leskov risiede senza dubbio nell'uso dei dialoghi che seguono la tecnica dello skaz, discorsi diretti improvvisati conditi con volute sciatterie e contaminati da linguaggio popolare e gerghi professionali, che dava a questa una genuina immediatezza. L'autore infatti fa derivare le proprie opere direttamente dalla tradizione orale e come tale, cerca di tenere vivo l'interesse dei lettori con continui scambi di battute in prima persona.\nLa sua abilit\u00e0 in tale metodo gli valse l'elogio di Gorkij, che lo defin\u00ec \"il mago della parola\". Risentono tuttavia di questa impostazione le descrizioni dei personaggi che riescono vivi e formati solo quando l'autore ce li presenta nella loro immediatezza, senza un piano prestabilito e senza tener conto dello sviluppo futuro del racconto: in particolare le figure degli intellettuali risultano piatte, monodimensionali anche perch\u00e9 Leskov, non frequentandoli, non riesce a descriverli compiutamente.\nPur iniziando la sua carriera letteraria con articoli e romanzi in cui espone le sue tesi politiche e sociali, la sua produzione migliore fu senza dubbio quella che ha per oggetto la povera vita degli abitanti della provincia russa.\nInfatti, quando descrive i soggetti dello strato popolare che fanno da sfondo alla narrazione (contadini, vagabondi, prostitute, preti e mercanti), Leskov, al pari di Turgenev, sfugge dall'atteggiamento esteriore di piet\u00e0 aristocratica tipica della contemporanea produzione letteraria umanitaria, per tentare di recuperare dall'interno, attraverso le sue strutture di pensiero e di linguaggio, il materiale umano dei suoi racconti. Ispir\u00f2 numerosi scrittori, tra i quali si pu\u00f2 citare Gusev-Orenburgskij.\nPoetica.\nLeskov \u00e8 uno scrittore che difende i valori ortodossi, e questo caratterizz\u00f2 la sua fortuna a livello sociale; ma \u00e8 anche uno scrittore che, nel corso della sua esperienza artistica, scopre di non volersi piegare alla religione del suo tempo, che ritiene immeschinita e imborghesita, puntando bens\u00ec a una religiosit\u00e0 di tipo eroico, quella degli eroi popolari cantati nelle \"byliny\".\nE da ci\u00f2 sorge la consapevolezza che i tempi non la consentono pi\u00f9, che chiunque si batta per questi \u00e8 destinato a una figura donchisciottesca che ha fatto, insieme alla forma diretta e immediata della sua scrittura, la fortuna dell'autore nella Russia ottocentesca."}
{"id": "565801", "revid": "585241", "url": "https://it.wikipedia.org/wiki?curid=565801", "title": "Ruggero Boscovich", "text": ""}
{"id": "565802", "revid": "767487", "url": "https://it.wikipedia.org/wiki?curid=565802", "title": "Michael Simon", "text": "Biografia.\nIl suo primo successo \u00e8 stato con il progetto Shahin &amp; Simon con i brani \"Do The Right Thing\" e \"The Rebel\" negli anni novanta.\nDal 14 agosto 2006 sostituisce alla tastiera Jay Frog nella band tedesca Scooter con cui aveva gi\u00e0 collaborato nel 1996 quando lui e Shahin Moshirian remixarono \"I Am Raving\" and \"Let Me Be Your Valentine\" e supportandoli nel loro tour. Gli Scooter ricambiarono il favore remixando il loro single \"Do The Right Thing\"."}
{"id": "565805", "revid": "729019", "url": "https://it.wikipedia.org/wiki?curid=565805", "title": "Abydosiani", "text": "Gli Abydosiani sono un popolo immaginario del film di fantascienza \"Stargate\" e della serie televisiva omonima \"Stargate SG-1\", abitanti del pianeta Abydos.\nStoria.\nStoria antica.\nAll'incirca 10.000 anni fa il Signore del sistema Ra deport\u00f2 molti antichi egizi su Abydos attraverso lo stargate per farli lavorare come schiavi nelle miniere di naquadah presenti sul pianeta desertico. Circa 5.000 anni dopo per\u00f2 sulla Terra si scaten\u00f2 una ribellione che port\u00f2 al seppellimento dello Stargate, ostruendo dunque la via d'accesso principale al pianeta per Ra. Per evitare che la cosa si ripetesse anche su Abydos Ra proib\u00ec la scrittura, costringendo la popolazione ad adorarlo come un dio.\nStoria moderna.\n5.000 anni dopo la ribellione terrestre arriv\u00f2 su Abydos una squadra dell'USAF (l'aeronautica statunitense) che includeva il dottor Daniel Jackson e il Colonnello Jack O'Neill. La squadra incontr\u00f2 gli abitanti di un piccolo villaggio governato da un uomo di nome Kasuf. Mentre la squadra era in ricognizione sul pianeta l'astronave di Ra atterr\u00f2 sulla piramide in cui era contenuto lo stargate per reclamare il Naquadah estratto dai suoi schiavi. I terrestri, compresa la situazione, incitarono alla ribellione gli Abydosiani riuscendo infine a scacciare la minaccia goa'uld distruggendo con una bomba atomica l'astronave di Ra.\nPrima che tutto ci\u00f2 accadesse per\u00f2 Jackson era stato unito in matrimonio, a sua insaputa, con Sha're e Skaara era divenuto un grande amico di O'Neill che rivedeva in lui il figlio morto poco prima di intraprendere il viaggio. Jackson decise di rimanere sul pianeta con Sha're, mentre il resto della squadra fece ritorno sulla Terra.\nUn anno dopo la ribellione i terrestri, attaccati dal Signore del sistema Apophis, fecero nuovamente ritorno su Abydos, pensando di trovare qui il responsabile dell'attacco alieno.\nMentre la squadra si trovava in ricognizione Apophis arriv\u00f2 dallo stargate e rap\u00ec Sha're e Skaara con lo scopo di servirsene per farne gli ospiti della regina Amonet, moglie di Apophis, e di uno dei figli degli dei.\nJackson decise a questo punto di tornare sulla Terra, chiedendo per\u00f2 agli Abydosiani di tenere aperto lo stargate almeno per un anno, nella speranza che in quel lasso di tempo avrebbe potuto ritrovare sua moglie e tornare con lei sul pianeta. Al termine di quel periodo lo stargate avrebbe dovuto essere sepolto nuovamente.\nNel frattempo Sha're, divenuta ospite di Amonet, rimane incinta di Apophis. Per consentire al feto di crescere regolarmente per\u00f2 Amonet fu costretto a far ritorno su Abydos, dove avrebbe dovuto lasciare il controllo del corpo a Sha're fino alla fine del travaglio.\nDaniel Jackson e Teal'c arrivarono prima che Sha're mettesso al mondo il bambino. Il figlio venne chiamato Shifu ed era un Harcesis. Sha're, nuovamente sotto il controllo di Amonet, torn\u00f2 da Apophis. I terrestri lasciarono il pianeta portando con s\u00e9 Shifu per affidarlo alle cure di Oma Desala, sul pianeta Kheb.\nL'SG-1 torn\u00f2 ad Abydos quasi due anni pi\u00f9 tardi su richiesta di Kasuf. Shifu era arrivato ad Abydos. Egli mostr\u00f2 a Daniel come la conoscenza di un Harcesis non avrebbe portato altro che sofferenza. Shifu ascese e se ne and\u00f2.\nLa fine.\nDue anni pi\u00f9 tardi, Daniel Jackson, al momento asceso ad un piano di esistenza superiore, inform\u00f2 Jack O'Neill dei piani del Signore del sistema Anubis. Questi intendeva usare l'Occhio di Ra come un'arma. L'occhio, usato insieme ad altri occhi appartenuti ad altri Signori del sistema, sarebbe infatti potuta diventare un'arma micidiale. Alla fine Anubis distrusse l'intero pianeta di Abydos. Fortunatamente per\u00f2 Oma Desala nel frattempo era riuscita a mettere in salvo l'intera popolazione del pianeta facendola ascendere.\nPersonaggi Abydosiani.\nKasuf.\nCapo degli Abydosiani e padre di Skaara e Sha're, quindi anche suocero di Daniel Jackson.\nSha're.\nSha're \u00e8 la figlia di Kasuf e moglie di Daniel Jackson. All'inizio della serie viene presa come ospite da Amonet. Mentre \u00e8 incinta torna brevemente su Abydos. Viene uccisa da Teal'c per salvare Daniel da Amonet.\nSkaara.\nSkaara \u00e8 un grande amico di Jack O'Neill e Daniel Jackson. All'inizio della serie viene rapito da Apophis per diventare il corpo ospite di uno dei suoi figli. Viene preso come ospite da Klorel. La SG-1 lo incontra negli episodi \"\"L'incubo si avvera\" - 1.22\" e \"\"Attacco alla Terra\" - 2.01\". Alla fine viene trovato dai Tollan nell'episodio \"\"Inganno\" - 3.15\" e sottoposto ad un processo per decidere chi avr\u00e0 il possesso del suo corpo, se lui o Klorel. Skaara vince il processo e viene liberato dal simbionte."}
{"id": "565810", "revid": "842", "url": "https://it.wikipedia.org/wiki?curid=565810", "title": "The Legend of Zelda - Link's Awakening", "text": ""}
{"id": "565812", "revid": "78273", "url": "https://it.wikipedia.org/wiki?curid=565812", "title": "Nazionale italiana femminile di pallavolo", "text": ""}
{"id": "565815", "revid": "339392", "url": "https://it.wikipedia.org/wiki?curid=565815", "title": "Vanessa Ann Hudgens", "text": ""}
{"id": "565819", "revid": "43530", "url": "https://it.wikipedia.org/wiki?curid=565819", "title": "Gygax", "text": ""}
{"id": "565821", "revid": "1776051", "url": "https://it.wikipedia.org/wiki?curid=565821", "title": "Montricher", "text": "Montricher (toponimo francese) \u00e8 un comune svizzero di 964 abitanti del Canton Vaud, nel distretto di Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nMontricher \u00e8 servito dall'omonima stazione sulla ferrovia Bi\u00e8re-Apples-Morges.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "565824", "revid": "483325", "url": "https://it.wikipedia.org/wiki?curid=565824", "title": "Pape Sat\u00e0n, pape Sat\u00e0n aleppe", "text": "\"Pape Sat\u00e0n, pape Sat\u00e0n aleppe\" \u00e8 un verso scritto da Dante Alighieri all'inizio del Canto VII dell'Inferno.\nNella \"Divina Commedia\".\nIl verso \u00e8 pronunciato da Pluto, che Dante pone come guardiano del Quarto Cerchio, e recita:\nIl verso, composto di sole tre parole, \u00e8 celebre per il suo scandito ritmo di metrica, che gli d\u00e0 il tono di un'invocazione a Satana (l'unica parola riconoscibile). Secondo alcuni critici si tratta di un'espressione inventata, ma secondo altri ha elementi etimologicamente riconoscibili.\nLa parola \"Sat\u00e0n\" ripetuta ben due volte e la parola \"Pape\" che assomiglia ad un imperativo latino (sebbene non esista alcun verbo riconducibile) fa pensare a una preghiera o a un'invocazione del maligno contro gli intrusi (tanto che Virgilio ripete, leggermente variata, l'espressione \"vuolsi cos\u00ec col\u00e0...\").\nDante probabilmente intendeva dare un senso, seppure oscuro, alle parole demoniache mettendo almeno qualcosa di riconoscibile (\"Sat\u00e0n\"), ma lasciando quell'indeterminatezza minacciosa, dove chiunque potesse immaginarvi il significato che pi\u00f9 lo spaventasse.\nTraduzioni.\nIl problema del senso di questa frase \u00e8 particolarmente cruciale per ogni traduttore del poema dantesco, che ovviamente \u00e8 messo in difficolt\u00e0 dalla apparente mancanza di senso di ci\u00f2 che viene detto.\nParticolarmente brillante la soluzione adottata da Carlo Porta per la sua traduzione di questo passo in milanese. Infatti egli adott\u00f2 una celebre filastrocca dal significato anch'esso oscuro: \nLe parti in corsivo sono pezzi della filastrocca: essa era usata per una conta, allo scopo di decidere chi restava in gioco e chi no: qui il Porta se ne serve per mostrare a Pluto che il poeta e Virgilio potranno proseguire, ma Pluto non potr\u00e0 seguirli.\nNel suo poema \"La Divina Commedia di don Procopio Ballaccheri\" Nino Martoglio ha reso in siciliano il verso di Pluto nel modo seguente:\n\"Pala 'nzit\u00e0, pala 'nzitata, allippa!\"\nche significa: \"Pala innestata (o a cui sono stati asportati i fichidindia primaticci per ottenerne poi di pi\u00f9 grossi), pala innestata, si copre di muschio!\"\nL'interpretazione della terzina nei secoli.\nTentativi di interpretazione di questi versi si protraggono letteralmente da secoli: la Divina Commedia fu pubblicata nel 1321, e i primi tentativi di spiegazione di questi versi risalgono gi\u00e0 al 1322 ad opera di uno dei figli di Dante, Jacopo Alighieri; riportiamo qui alcuni riferimenti ai primi commentatori che tentarono di dare una spiegazione:\nTutti quanti risultano comunque pi\u00f9 o meno concordi nell'affermare che trattasi di una sorta di imprecazione di meraviglia e indignazione, che si potrebbe tradurre a grandi linee come \"Per il signore dell'Inferno, cosa vedono i miei occhi?\", manifestando cos\u00ec lo stupore e la contrariet\u00e0 nel vedere un mortale nel mondo degli Inferi."}
{"id": "565831", "revid": "767487", "url": "https://it.wikipedia.org/wiki?curid=565831", "title": "Spoons", "text": "Il gioco di carte Spoons prende il nome dall'utensile da cucina utilizzato per giocare. Spoons, che in inglese significa \"cucchiai\", \u00e8 un gioco molto diffuso negli stati americani grazie alla semplicit\u00e0 di gioco.\nSpoons, anche se lontanamente, assomiglia al gioco di carte italiano merda.\nPrima di giocare.\nIl numero di partecipanti pu\u00f2 variare da 3 a 8 giocatori.\nSpoons utilizza un mazzo di carte francesi da 52 senza jolly.\nPer giocare occorrono tanti cucchiai quanti sono il numero di partecipanti meno uno. (\"Esempio: con 5 giocatori occorrono 4 cucchiai\").\nI cucchiai devono essere disposti a cerchio al centro del tavolo di gioco. Questi devono essere, sommariamente, equidistanti dai giocatori pi\u00f9 vicini e ogni giocatore deve poter toccare senza difficolt\u00e0 il cucchiaio pi\u00f9 vicino a se stesso.\nAnche i giocatori, come i cucchiai, devono disporsi a cerchio chiuso intorno al tavolo da gioco.\nSvolgimento del gioco.\nIl mazziere di turno, una volta mescolate, deve distribuire 4 carte a testa e depositare il tallone sul tavolo al suo fianco sinistro.\nUna volta avvisati i giocatori dell'inizio del gioco, il mazziere deve prendere la prima carta dal tallone. Egli pu\u00f2 cambiarla e scartare la carta che \u00e8 stata sostituita oppure scartare la stessa carta pescata. La carta scartata deve essere passata al giocatore sulla destra. Ogni giocatore, tranne il mazziere, riceve la carta scartata dal giocatore alla sua sinistra e pu\u00f2 quindi decidere se tenerla o scartarla a sua volta al compagno alla sua destra.\nIl passaggio delle carte deve avvenire in sincronia: il mazziere avvisa, a voce, gli altri giocatori quando passare le carte. Ogni giocatore, ad ogni passaggio, deve avere in mano quattro carte, una da scartare e nessun'altra.\nL'ultimo giocatore (\"trash\" in inglese, \"cestino\" in italiano) deve ammucchiare le carte alla sua destra. Quando il tallone finisce il mazziere deve prendere le carte dal mucchio che si \u00e8 depositato alla sua sinistra (quello fatto dall'ultimo giocatore).\nTerminata la partita si cambia il mazziere (normalmente viene fatto dal giocatore sulla destra) e si ricomincia il gioco.\nScopo del gioco.\nChi riesce a collezionare quattro carte dello stesso valore deve prendere un cucchiaio. I giocatori, anche se non possiedono le quattro carte dello stesso valore, devono riuscire a recuperare un cucchiaio prima che non ve ne siano pi\u00f9. Infatti perde chi, a fine gioco, rimane senza cucchiaio.\nCome nel gioco infantile Asino, in spoons ad ogni perdita viene affibbiata una lettera della parola stessa. Quando un giocatore completa la parola \"spoons\", perde.\nParticolarit\u00e0 di gioco.\nOltre ad essere un gioco di velocit\u00e0, spoons, \u00e8 un gioco di bluff: il giocatore, che per primo ha collezionato le quattro carte dello stesso valore, pu\u00f2 prendersi il cucchiaio in modo da non farsi notare dagli avversari e pu\u00f2 continuare a far finta di giocare (naturalmente deve conservare le quattro carte in modo da mostrare a fine gioco il reale possesso delle carte vincenti). A loro volta, se vogliono, i primi giocatori ad accorgersi della mancanza di un cucchiaio possono prenderlo e fingere di giocare.\nQuesta 'tattica' viene messa in pratica solo per rendere il gioco pi\u00f9 divertente e ridere (naturalmente senza farsi notare) degli altri giocatori ignari della vostra vincita.\nPenalit\u00e0.\nSe un giocatore tocca o prende un cucchiaio senza essere in possesso delle carte vincenti perde la partita."}
{"id": "565835", "revid": "767487", "url": "https://it.wikipedia.org/wiki?curid=565835", "title": "Pampigny", "text": "Pampigny (toponimo francese) \u00e8 un comune svizzero di 1\u00a0118 abitanti del Canton Vaud, nel distretto di Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nPampigny \u00e8 servito dalla stazione di Pampigny-S\u00e9very sulla ferrovia Bi\u00e8re-Apples-Morges.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "565841", "revid": "27723", "url": "https://it.wikipedia.org/wiki?curid=565841", "title": "Inclinazione (orbita)", "text": ""}
{"id": "565843", "revid": "188717", "url": "https://it.wikipedia.org/wiki?curid=565843", "title": "Trilaterazioni", "text": ""}
{"id": "565844", "revid": "451304", "url": "https://it.wikipedia.org/wiki?curid=565844", "title": "Motoneurone", "text": "Nei vertebrati \u00e8 denominato neurone motorio o motoneurone ogni neurone localizzato all'interno del sistema nervoso centrale (SNC) che trasporta il segnale all'esterno del SNC per controllare direttamente o indirettamente i muscoli e il movimento dei muscoli.\nI motoneuroni sono classificati in:\nIn altre parole:\nTutti i motoneuroni provenienti dal sistema nervoso centrale devono prima contrarre sinapsi nel midollo spinale, per poi andare verso il muscolo bersaglio.\nOgni motoneurone somatico A\u03b1 che esce dal midollo per andare verso il muscolo relativo emette un \"assone ricorrente\" che tornando al midollo entra in sinapsi con un interneurone inibitorio della lamina VII (neurone di Renshaw, il quale scarica sullo stesso motoneurone e su motoneuroni sinergici di neuromeri adiacenti). Questo sistema di inibizione retrograda elimina la possibilit\u00e0 di sovrastimolazione di un muscolo, che \u00e8 detta comunemente \"stimolazione tetanica\", in alcuni casi fisiologica (esempio: contrazione isometrica massimale). Il tetano non fisiologico \u00e8 il sintomo della malattia omonima provocata dalla distruzione di questi neuroni inibitori collaterali causata dai clostridi del tetano."}
{"id": "565846", "revid": "43530", "url": "https://it.wikipedia.org/wiki?curid=565846", "title": "Guanacaste", "text": ""}
{"id": "565850", "revid": "124937663", "url": "https://it.wikipedia.org/wiki?curid=565850", "title": "Ilex aquifolium", "text": "L'agrifoglio (Ilex aquifolium L.), detto anche aquifoglio, alloro spinoso o pungitopo maggiore, \u00e8 una pianta appartenente alla famiglia delle Aquifoliaceae.\nDescrizione.\nAlbero o arbusto sempreverde dioico alto fino a 10 m, ha la chioma piramidale, corteccia liscia grigia e rami verdastri, spontaneo in Italia, dal fogliame che ai profani pu\u00f2 sembrare persistente: in realt\u00e0 le foglie vivono per un intero anno e non si rinnovano tutte contemporaneamente. Le foglie sono di colore verde scuro lucente, decorative, con variet\u00e0 variegate di bianco, crema o giallo, e frutti che offrono un decorativo contrasto con il colore delle foglie, che sono alterne o sparse, ovali o ellittiche, coriacee, a margine spinoso nei rami pi\u00f9 bassi delle giovani piante, intero nelle piante adulte, fiori piccoli riuniti in fascetti ascellari, con 4 petali di colore bianco o rosato, unisessuali, quelli maschili hanno 4 stami quelli femminili un pistillo con ovario supero sormontato da 4 stimmi quasi sessili, durante l'inverno portano drupe globose di colore rosso vivo lucente a maturazione, contenenti 2-4 semi triangolari.\nEsemplari monumentali.\nA Piano Pomo, sul versante nord orientale del Massiccio del Carbonara (nelle Madonie in Sicilia) una cinquantina di annose piante di agrifoglio formano un boschetto puro. Secondo i botanici il bosco di agrifogli doveva essere diffuso in Europa nel Terziario, prima delle glaciazioni pleistoceniche. A 1400 metri di altitudine in una valle dal suolo siliceo e profondo questi esemplari hanno trovato il loro optimum climatico raggiungendo dimensioni ragguardevoli. La pianta pi\u00f9 vecchia ha circa 900 anni.\nMetodi di coltivazione.\nGradiscono posizioni ombreggiate o di sottobosco, terreno acido o semi-acido, fertile e ricco di humus.\nLa moltiplicazione avviene con la semina dei semi freschi, per mezzo di talea semilegnosa, per margotta o per innesto\nPianta di Natale.\nL'agrifoglio \u00e8 una pianta considerata magica fin da prima dell'avvento del Natale cristiano, si dice che proteggesse dai demoni e portasse fortuna. I suoi primi utilizzi risalgono all'Irlanda dove anche le famiglie pi\u00f9 povere potevano permettersi di utilizzarlo per decorare le proprie abitazioni. \nI pagani (principalmente la tradizione germanica della festa di Yule), celebravano la rinascita del sole al solstizio d'inverno (analogamente ai Saturnali e al Sol Invictus dei Romani). La rinnovata ascesa del sole in cielo che iniziava al solstizio era simbolicamente inscenata come una battaglia tra la quercia estiva e, appunto, l'agrifoglio invernale. \nLe rosse bacche dell'agrifoglio rappresentavano la fertilit\u00e0 durante la profonda oscurit\u00e0 invernale, una promessa di ritorno di luce e calore.\nSuccessivamente, i cristiani, nel tentativo di soppiantare le festivit\u00e0 pagane sovrapponendo a queste dei nuovi significati, posero il Natale proprio il 25 dicembre, semplicemente sovrapponendosi (e in realt\u00e0 mantenendo) la precedente antica tradizione. \nVisto che molti simboli della tradizione precedente, come l'agrifoglio, persistevano alla tentata cancellazione cristiana, la nuova religione cerc\u00f2 di ridefinire nel tempo il loro significato originale.\nSecondo la nuova tradizione cristiana, la struttura della foglia infatti ricorderebbe la corona di spine di Ges\u00f9 Cristo e i frutti rossi il suo sangue. Inoltre i boccioli bianchi sarebbero immagine della purezza della Madonna. Tra le tradizioni cristiane si dice che le bacche dell'agrifoglio derivassero dal sangue coagulato di un pastore che nel recare doni a Ges\u00f9 si era ferito con le foglie pungenti della pianta.\nUsi medicinali.\nContiene saponine, la xantina teobromina e un pigmento giallo, l'ilexantina.\nOggigiorno l'agrifoglio viene usato raramente in fitoterapia per via della sua tossicit\u00e0, ma presenta propriet\u00e0 diuretiche, febbrifughe e lassative.\nHa inoltre un effetto simile a quello della serotonina.\nTossicit\u00e0.\nIl contenuto di ilicina come meccanismo di difesa da parte delle piante contribuisce a rendere l'agrifoglio tossico per gli esseri umani poich\u00e9 irrita lo stomaco e l'intestino, e altri componenti lo rendono dannoso per il sistema nervoso e per il cuore. L'ingestione di appena venti bacche pu\u00f2 essere mortale per un adulto.\nCuriosit\u00e0.\nL'agrifoglio \u00e8 uno dei componenti della bacchetta magica acquistata da Harry Potter prima di entrare a far parte della scuola di magia di Hogwarts."}
{"id": "565851", "revid": "7077", "url": "https://it.wikipedia.org/wiki?curid=565851", "title": "Battaglia di Bull Run (prima)", "text": ""}
{"id": "565855", "revid": "1543377", "url": "https://it.wikipedia.org/wiki?curid=565855", "title": "Narcisismo", "text": "Il narcisismo \u00e8 un termine che presenta una vasta gamma di significati, a seconda che venga utilizzato per descrivere un tratto della personalit\u00e0, un concetto della teoria psicoanalitica, un disturbo mentale, un problema sociale o culturale. \nNel linguaggio di tutti i giorni, il narcisismo \u00e8 per lo pi\u00f9 sinonimo di egocentrismo, egoismo, vanit\u00e0, presunzione. In psicologia, il termine \u00e8 utilizzato sia per descrivere il sano \"amor proprio\", cio\u00e8 il normale amore per se stessi, sia l'insano egocentrismo causato da un disturbo del senso di s\u00e9, che si riflette nelle relazioni con s\u00e9 stessi e con gli altri. Applicato a un gruppo sociale, il narcisismo a volte indica elitismo o indifferenza nei confronti della condizione altrui.\nStoria.\nLa parola \"narcisismo\" proviene dal mito greco di Narciso. Secondo il mito, Narciso era un bel giovane che rifiut\u00f2 l'amore della ninfa Eco. Come punizione, fu destinato ad innamorarsi della sua stessa immagine riflessa nell'acqua. Incapace di consumare il suo amore, Narciso \"rivolge lo sguardo rapito nello specchio d'acqua, ora dopo ora\" e infine viene mutato in un fiore che porta il suo nome, il narciso.\nIl concetto di eccessivo amor proprio \u00e8 stato riconosciuto e preso in esame nel corso della storia. \n\"Narcisismo\" nel linguaggio corrente.\nNel linguaggio corrente, la parola \"narcisismo\" indica \nNarcisismo carente, sano e patologico in psicologia.\nAttualmente gli psicologi pensano al narcisismo come un \"continuum\" che va da \"carente\" a \"sano\" a \"patologico\".\nNarcisismo sano.\nIl concetto di narcisismo sano \u00e8 stato coniato per la prima volta da Paul Federn e ha guadagnato importanza negli anni '70 attraverso la ricerca di Heinz Kohut e Otto Kernberg. \nIl \"narcisismo sano\" \u00e8 un senso positivo di s\u00e9 che \u00e8 in linea con il bene pi\u00f9 grande. \nSecondo Heinz Kohut, le caratteristiche del narcisismo sano sono:\nPi\u00f9 di recente, Andrew P. Morrison (1989) ricorda che una certa quantit\u00e0 di narcisismo permette di equilibrare le proprie esigenze in relazione con gli altri. Anche secondo Craig Malkin (2016) un livello troppo basso di narcisismo sano non \u00e8 positivo per la persona. Nel narcisismo cosiddetto estremo, o patologico, invece, questo equilibrio si \u00e8 rotto.\nNarcisismo patologico.\nSecondo gli psicologi, il narcisismo patologico non \u00e8 ereditario, ma \u00e8 una strutturazione della personalit\u00e0 che si origina nell'infanzia, pi\u00f9 precisamente da quella che viene chiamata \"ferita narcisistica\", generalmente associata ai sentimenti di vergogna e di risentimento. \nDi solito, il bambino che sar\u00e0 un adulto narcisista ha avuto una famiglia con ambizioni molto alte, che lo ha indotto a credersi \"speciale\" e, contemporaneamente, ha ridicolizzato o severamente biasimato le sue paure e i fallimenti. I messaggi negativi sono diventati il discorso interno del bambino, che ha sviluppato una bassa autostima. In questo tipo di famiglia, i sentimenti autentici, specie se ritenuti negativi o sconvenienti, sono stati ignorati, censurati o repressi, lasciando che nel bambino insorgesse un senso di vergogna; al contrario, l'infante, quando \u00e8 riuscito a eseguire bene qualche \"performance\", a rispondere alle attese, \u00e8 stato lodato fino all'eccesso. \u00c8 quindi cresciuto \"affamato\" di riconoscimento e di lodi, e da adulto tende a vedere gli altri senza sfumature: o come \"perfetti\" o, all'opposto, come \"senza valore\", nel caso scopra il minimo difetto o assista al manifestarsi di un qualsiasi cedimento. \nUn'altra causa possibile di narcisismo si ha quando, per qualche motivo, il rapporto fra genitore e figlio \u00e8 invertito, e il bambino viene responsabilizzato al punto da dover proteggere i suoi stessi genitori, se non addirittura a fargli da padre o madre. \u00c8 il caso, per esempio, dei figli di genitori malati, con disturbi psichiatrici o problemi di dipendenza, dei quali il figlio si prende cura, pur vergognandosene al tempo stesso.\nAncora un'altra causa possibile di narcisismo si ha quando una famiglia, anzich\u00e9 spingere all'eccellenza, scoraggia le legittime ambizioni dei figli, eventualmente accusandoli di ingratitudine e di egoismo. Questo pu\u00f2 generare risentimento.\nIl risentimento nasce dall'impressione di aver subito delle ingiustizie e di non aver potuto impedire che accadesse. Se il bambino sente di essere stato vittima di forti ingiustizie, pu\u00f2 nutrire del risentimento come meccanismo di difesa, e quindi arrivare all'et\u00e0 adulta con elevate aspettative su ci\u00f2 che la vita dovrebbe concedergli come risarcimento. Queste persone diventano estremamente esigenti e giudicanti con s\u00e9 stesse e con gli altri, ma sono insofferenti alle critiche, che vivono come un giudizio sulla loro personalit\u00e0; tendono a concepire le relazioni umane essenzialmente come basate sul potere e il controllo (in una relazione, in una discussione, si \"vince\" o si \"perde\"); possono utilizzare tecniche seduttive e manipolatorie. \nIl bullismo pu\u00f2 essere fatto rientrare in questa dinamica.\nTratti e segni.\nDavid Thomas suggerisce che i narcisisti mostrino la maggior parte\u00a0\u2013 a volte tutti\u00a0\u2013 dei seguenti tratti:\nSecondo alcuni specialisti, il narcisismo non si caratterizza tanto per il sentimento di grandiosit\u00e0, quanto per la paura del vuoto e della mancanza di senso. Per una forma di \"colpa altruistica\", il narcisista tipicamente si sente in difetto quando si gode la vita senza pensieri: la presenza di un potente \"giudice interiore\" li priverebbe del piacere di vivere e di godere dei propri interessi, e li costringerebbe a condurre la loro esistenza con l'unico comandamento di \"eccellere\", pena il considerarli completamente incapaci. Il fatto di aver rinunciato precocemente ai suoi sentimenti e interessi autentici, per paura di questo \"giudice\", ha reso il bambino e quindi l'adulto inconsapevole delle sue emozioni e dei suoi desideri.\nIl sentimento di vergogna conduce il narcisista a vedere s\u00e9 stesso e gli altri senza sfumature, come una persona \"di valore\" o \"senza valore\": al minimo errore, il narcisista vede rimessa in discussione tutta la sua persona e pu\u00f2 cadere in una spirale di odio di s\u00e9. \nPer questo motivo, un segno caratteristico delle persone narcisiste sono gli accessi di collera o di pianto quando quello che fanno non \u00e8, ai loro occhi, abbastanza perfetto, oppure accade qualcosa che rimette in discussione il loro orgoglio e amor proprio. Heinz Kohut ha coniato per primo il termine \"rabbia narcisistica\" per indicare questi accessi di rabbia, generalmente sproporzionati rispetto al motivo per cui accadono, che sono motivati dall'orgoglio ferito.\nIl risentimento pu\u00f2 portare il narcisista a viversi come una vittima sfortunata e perseguitata, dagli altri e dalla vita in generale. Questo atteggiamento di vittimismo (\"victim playing\") \u00e8 stato descritto fra gli altri da Eric Berne (The Games People Play, 1964), Ronald Laing (Self and Others, 1969). Un esempio pu\u00f2 essere la madre che accusa il figlio di averle \"rovinato la vita\" venendo al mondo. Tipicamente il narcisista, poich\u00e9 si vive come una vittima, si sente autorizzato a pretendere alcuni trattamenti di favore (\"entitlement\") e manipolare i suoi interlocutori per ottenere quello che vuole.\nEssendo sensibile al sentimento di vergogna, il narcisista tende a non assumersi la responsabilit\u00e0 delle sue azioni e pu\u00f2 arrivare a negare l'evidenza. Pu\u00f2 per esempio negare di avere detto o fatto una determinata cosa, insinuando che il suo interlocutore abbia vuoti di memoria, che si inventi le cose, o che sia troppo stupido per capire quello che intendeva \"veramente\" dire. Questo meccanismo di difesa \u00e8 chiamato in gergo tecnico gaslighting ed \u00e8 considerato una forma di manipolazione psicologica. \nUna caratteristica importante dei narcisisti \u00e8 quella di proiettare sugli altri debolezze o difetti che temono di avere. Il narcisista che per qualche motivo prova un sentimento negativo, come vergogna o invidia, subito lo \"trasferisce\" sugli altri: pu\u00f2 criticare qualcun altro che \u00e8 \"peggio di lui\", oppure attribuisce il suo stesso stato d'animo a un'altra persona (\"Non sono io che lo invidio, \u00e8 lui che invidia me\", ecc.). Questo permette al narcisista di giudicare negativamente gli altri anzich\u00e9 s\u00e9 stesso. Un'altra forma in cui si manifesta la proiezione \u00e8 la tendenza del narcisista a voler correggere un'altra persona che considera \"difettosa\". Per esempio un genitore narcisista pu\u00f2 essere ipercritico e controllante con il figlio, al quale attribuisce le debolezze che teme di avere lui stesso. In questo modo il narcisista si prende cura di s\u00e9, ma non sta veramente ascoltando i bisogni dell'altra persona. Questa tendenza, detta di identificazione proiettiva, secondo Melanie Klein, \u00e8 comune ad altre psicopatologie.\nDinamiche familiari.\nMentre ci sono molti studi sulle personalit\u00e0 narcisiste, non ci sono ancora molti studi sugli effetti che ha sul bambino il fatto di essere figlio di un narcisista. Dato che per\u00f2 la generazione dei \"millennials\" sembra preda di una vera e propria \"epidemia\" di narcisismo, alcuni studiosi ritengono che sar\u00e0 necessario investigare meglio queste dinamiche.\nTipicamente il genitore narcisista impone al figlio un'inversione di ruoli: si parla di \"genitorializzazione\" per indicare quelle situazioni in cui \u00e8 il figlio a doversi fare carico del benessere del genitore, che non tollera critiche e reagisce con crisi di collera o di pianto se il bambino si sottrae alle sue richieste. Si considera in pratica che il bambino, per poter accontentare il genitore narcisista, deve rinunciare al suo \"vero s\u00e9 stesso\", rinnegando la propria vera identit\u00e0. \nVengono individuati due tipi di genitore narcisista\nEntrambi i tipi di genitore narcisista hanno una bassa tolleranza per gli insuccessi e possono negare l'affetto al figlio se questi non incontra i loro standard di perfezione. Al tempo stesso, possono entrare in competizione con il bambino, che viene sollecitato ad avere successo \"ma non troppo\", per non metterli in ombra. Crescendo il bambino pu\u00f2 diventare una persona di grande successo oppure auto-sabotarsi, o tutti e due. \nPu\u00f2 capitare che il genitore narcisista abbia delle preferenze molto marcate. Il bambino preferito viene chiamato dagli psicologi \"bambino d'oro\" (\"golden child\"): \u00e8 il bambino con cui il genitore si identifica e che raccoglie, ai suoi occhi, tutte le sue stesse virt\u00f9. Il bambino d'oro viene investito di grandi aspettative riguardo alla sua realizzazione personale, che serve a dare lustro al genitore. Il bambino indesiderato invece viene chiamato \"capro espiatorio\" (\"scapegoat child\"): \u00e8 il bambino su cui il genitore narcisista proietta tutti i suoi difetti, che \"non ne fa una giusta\", e che sembra predestinato a essere un fallimento totale. Mentre il bambino d'oro \u00e8 circondato di attenzioni, sul bambino capro espiatorio il genitore narcisista pu\u00f2 esercitare diverse forme di violenza psicologica o anche fisica. Nelle famiglie pi\u00f9 disfunzionali, il genitore pu\u00f2 istigare il bambino d'oro a maltrattare il bambino capro espiatorio, che assume il ruolo di \"pecora nera\" della famiglia (\"triangolazione\"). Pu\u00f2 accadere anche che il bambino si ribelli alle aspettative del genitore e passi per questo motivo dallo status di bambino d'oro a quello di capro espiatorio.\nSia lo stile genitoriale \"disinteressato\" che quello \"controllante\" possono instillare risentimento e vergogna nei figli, suscitando in questo modo narcisismo. Un bambino cresciuto da genitori narcisisti non sempre diventa narcisista a sua volta, ma secondo alcuni studi \u00e8 pi\u00f9 probabile che il primogenito e l'ultimogenito sviluppino dei tratti di personalit\u00e0 narcisistica, che non i figli mezzani.\nUn'altra possibilit\u00e0 invece \u00e8 che il comportamento dei genitori generi soprattutto una grande insicurezza nel bambino, il che pu\u00f2 tradursi da grande in una personalit\u00e0 codipendente, cio\u00e8 con la tendenza ad adeguare la propria personalit\u00e0 rinunciando a parti di s\u00e9 per non scontentare gli altri. I bambini che diventeranno codipendenti hanno imparato a mettere le esigenze del genitore davanti alle proprie e si sono abituati a considerare come \"egoismo\" qualunque tentativo di autonomia\"\".La persona codipendente, non a caso, \u00e8 particolarmente \"attratta\" dalle personalit\u00e0 narcisiste, con cui pu\u00f2 replicare i modelli di comportamento imparati da bambino. \nSecondo Craig Malkin, una persona che \u00e8 stata cresciuta da uno o due genitori narcisisti tipicamente mostra le seguenti caratteristiche: \nSecondo Ramani Durvasula, altri tratti caratteristici sono \nDinamiche di coppia.\nIl partner narcisista pu\u00f2 instaurare una relazione tossica, anche detta di dipendenza affettiva. Un tipo caratteristico di dipendenza affettiva \u00e8 quella che segue le tre fasi \"love bombing\", \"gaslighting\" e abbandono:\nLe dinamiche possono cambiare notevolmente a seconda del tipo e del grado di gravit\u00e0 di narcisismo. Si parla di codipendenza o di conarcisismo per indicare il comportamento del partner che si trova in una relazione di dipendenza affettiva con una persona narcisista. Il caso pi\u00f9 diffuso sembra quello dove l'uomo \u00e8 narcisista mentre la donna \u00e8 codipendente. \nIn generale, si \u00e8 osservata la tendenza a replicare da adulti i comportamenti interiorizzati da bambini. Pu\u00f2 accadere per esempio che una bambina trascurata o maltrattata dal padre, da adulta cerchi compagni \"devianti\", mentre un bambino ignorato o maltrattato dalla madre una volta adulto potrebbe avere comportamenti controllanti, e nei casi pi\u00f9 gravi, di stalking.\nNarcisismo apparente e nascosto.\nUna prima suddivisione \u00e8 quella fra narcisismo \"apparente\" o overt anche detto \"grandioso\" che si caratterizza per un alto livello di autostima e una bassa tolleranza alle critiche, senza ansia, con distacco emozionale, e narcisismo \"nascosto\" o covert, che si distingue invece per alta sensibilit\u00e0 alle critiche, \"ruminazione\" e una bassa autostima, con ansia ed evitamento delle relazioni (pu\u00f2 essere confuso con il disturbo evitante di personalit\u00e0).\nIl narcisista apparente o grandioso \u00e8 caratterizzato da un atteggiamento \"Lei non sa chi sono io\", mentre il narcisista nascosto si caratterizza piuttosto per il pensiero \" Non ho la vita che mi merito\". Tipicamente il narcisista nascosto prova risentimento verso una specifica persona o gruppo di persone, che considera responsabile di questa frustrazione (\"Se solo avessi avuto altri genitori, un'altra educazione, altri amici, meno concorrenti... avrei avuto un successo straordinario\").\nSottoposti a delle critiche, gli individui affetti da narcisismo possono generalmente reagire con rabbia, sdegno o con insolenza. Ci\u00f2 pu\u00f2 talvolta portare a una forma di ritiro sociale che pu\u00f2 nascondere il senso di grandiosit\u00e0. Soprattutto nel caso del narcisista \"overt\", le relazioni interpersonali possono essere di breve durata e scarsa entit\u00e0 a causa dell'incapacit\u00e0 nel narcisista di percepire le emozioni di chi ha di fronte ed offendere in tal modo la sensibilit\u00e0 altrui. \nIl comportamento del narcisista pu\u00f2 conseguire risultati elevati, grazie all'insensibilit\u00e0 alle critiche ed alla sicurezza, ma l'intolleranza alla critica ed il costante bisogno di sentirsi ammirati pu\u00f2 invece portare al fallimento. Questo pu\u00f2 portare a sviluppare depressione: in forma leggera ma cronica, detta distimia o \"depressione ad alto funzionamento\", oppure in forma pi\u00f9 grave detta disturbo depressivo maggiore. Al contrario, lunghi periodi di sentimenti di grandiosit\u00e0 possono associarsi ad uno sviluppo di umore ipomaniacale.\nDisturbo narcisistico della personalit\u00e0.\nCos\u00ec come il narcisismo si colloca su un continuum da sano a patologico, anche il narcisismo patologico non ha sempre la stessa gravit\u00e0, ma si colloca piuttosto su uno \"spettro\" da forme leggere a gravi. La forma pi\u00f9 grave di narcisismo \u00e8 chiamata disturbo narcisistico della personalit\u00e0: la persona che ne \u00e8 affetta sopravvaluta le sue capacit\u00e0 e ha un bisogno patologico di ammirazione. Questo disturbo \u00e8 definito nella quarta versione del \"Manuale diagnostico e statistico dei disturbi mentali\", ma \u00e8 stata formulata una proposta per rimuoverlo dalla quinta versione. Alcuni individui affetti da questo disturbo possono avere serie difficolt\u00e0 a sperimentare l'amore.\nNarcisismo benigno e maligno.\nMolti studi attuali suddividono i narcisisti in \"benigni\" e \"maligni\". Questa suddivisione non \u00e8 registrata nel Manuale diagnostico e statistico dei disturbi mentali (DSM-5), ma \u00e8 considerata utile per distinguere i casi in cui la persona con tratti narcisistici \u00e8 disposta a danneggiare il prossimo: si parla in quel caso di narcisismo maligno. \nLa persona affetta da narcisismo maligno pu\u00f2 diventare molto pericolosa.\nNarcisismo digitale.\nLe persone affette da narcisismo sembrano particolarmente vulnerabili alla Dipendenza da Internet, in quanto \"il mondo virtuale diventa un'irresistibile tentazione per esprimere la propria onnipotenza\".\nIl narcisismo digitale simile per certi aspetti all'egosurfing si caratterizzerebbe per uno smoderato culto della personalit\u00e0, dell'apparire e di esibirsi sul web con i propri scritti, foto, video e messaggi; complici le applicazioni web 2.0 che sebbene consentano a qualsiasi utente di creare contenuti con facilit\u00e0, sono poi fonte di mire commerciali che vanno distinte tra ricerche professionali e non, a mero sfogo di una subcultura dispersiva dove uso comportamenti aggressivi distruttivi possono rivelarsi solo dopo essersi esposti, in particolar modo contro la figura femminile. Per alcuni autori, come Andrew Keen (nel suo libro \"The Cult of the Amateur\") il web partecipativo fatto di blog, video-audio-foto sharing (autoprodotti), twitter, mash-up facilita la creazione di prodotti autoreferenziali, autocitazioni che se vanno a gratificare il narcisismo digitale dall'altra espongono le persone a possibili interpretazioni aggressive.\nTerapia del narcisismo patologico.\nNon c'\u00e8 consenso fra gli psicologi riguardo alla possibilit\u00e0 di curare il narcisismo. Secondo alcuni, il narcisismo \u00e8 di fatto incurabile perch\u00e9 la persona narcisista per definizione non ascolta e non desidera cambiare; inoltre, dato che \u00e8 sensibile alla vergogna, \u00e8 controproducente dire a un narcisista che \u00e8 un narcisista. Secondo altri specialisti, la psicoterapia ha pi\u00f9 possibilit\u00e0 di funzionare se si tratta di narcisismo \"benigno\". \nIl problema tuttavia risiede nel fatto che \u00e8 raro che la persona narcisista ricorra alla psicoterapia, in quanto \u00e8 profondamente convinto della propria mancanza di valore e difficilmente si sente al sicuro in terapia, in quanto teme che il terapeuta possa \"scoprire la verit\u00e0\" sul suo conto. Pu\u00f2 accadere per\u00f2 che la persona narcisista si rivolga allo psicoterapeuta per altri malesseri che attengono al narcisismo, come ansia, depressione, anoressia, vari tipi di dipendenza; in questi casi, \u00e8 importante che il terapeuta non lavori solo sul sintomo che ha portato la persona in terapia, bens\u00ec sul problema all'origine di questi malesseri. Il terapeuta pu\u00f2 lavorare per esempio sui sentimenti caratteristici del narcisismo, come l'odio di s\u00e9, il rancore e la vergogna. \nAlcuni tipi di terapia che si sono mostrati utili con il narcisismo sono: \nStudi sul narcisismo.\nSigmund Freud.\nSigmund Freud, che presenta il suo primo saggio sul narcisismo nel 1914 (\"Introduzione al narcisismo\"), ne amplia il significato introducendo i concetti di \"narcisismo primario\" e di \"narcisismo secondario o protratto\".\nIl narcisismo primario \u00e8 inizialmente, per Freud, lo stadio intermedio tra l'autoerotismo e l'alloerotismo (o fase dell'amore oggettuale), nel quale il bambino investe tutta la sua carica erotica su s\u00e9 stesso prima di rivolgerla verso altre persone. Nella fase del narcisismo primario, l'appagamento \u00e8 ancora autoerotico, ma riferito ad un'immagine unificata del proprio corpo o ad un primo abbozzo di Io e non pi\u00f9 puramente sessuale. Un arresto allo stadio autoerotico disporrebbe alla schizofrenia. Successivamente Freud pone tale narcisismo primario in una fase della vita antecedente a qualsiasi costruzione dell'Io, senza alcuna relazione oggettuale, come nella vita intrauterina e nello psichismo protomentale.\nMelanie Klein.\nMelanie Klein concorda con questa seconda versione, intendendo la relazione con la propria immagine come impossibile in un ambiente privo di relazioni. Secondo la Klein, infatti, anche il neonato \u00e8 capace di sperimentare relazioni oggettuali d'amore e di odio e non pu\u00f2 creare alcuna immagine se privato di esse. Il \"narcisismo secondario o protratto\" \u00e8 invece il concetto di narcisismo nell'et\u00e0 adulta, e si riferisce come termine al ripiegamento sull'Io. Klein ha inoltre coniato il termine di identificazione proiettiva per indicare un meccanismo di difesa tipico del narcisista e di altre psicopatologie.\nHeinz Kohut.\nTra gli psicoanalisti pi\u00f9 vicini ai nostri giorni va annoverato tra i maggiori studiosi del narcisismo lo psicoanalista statunitense Heinz Kohut considerato tra i principali promotori delle pi\u00f9 recenti tendenze di pensiero in seno alla psicoanalisi che vanno dalla psicoanalisi relazionale a quell'altra sua espressione dove si accentua ancor di pi\u00f9 l'elemento intersoggettivo presente nella relazione che \u00e8 appunto la psicoanalisi intersoggettiva e nella quale si potrebbe tradurre il concetto di \u00abnarcisismo come \"qu\u00eate du sens\"\u00bb.\nKohut definisce lo stato narcisistico della mente come un investimento libidico del S\u00e9 che non ha caratteristiche patologiche ma rappresenta un'organizzazione che esprime un tentativo di affrontare quelle situazioni maturative irregolari che inevitabilmente si verificano nello sviluppo infantile, e che tendono a idealizzare o contro-idealizzare l'imago genitoriale. Da questa operazione nascono, per Kohut, quell'amore/odio e attrazione/repulsione che caratterizzano l'ideale dell'Io, che ha il compito di gestire il mondo delle pulsioni, fino ad una maturazione e un equilibrio che fa emergere un diverso stadio dello sviluppo e favorisce una attenta riformulazione degli atteggiamenti.\nIl principio della mitologia kohutiana \u00e8 questo \"oggetto idealizzato\" che contiene le proprie immagini idealizzate del S\u00e9 e degli oggetti-S\u00e9. \nGiorgio Sassanelli.\nIn Italia, Giorgio Sassanelli (1982; 1989) si collega al pensiero di Kohut e vede il narcisismo come la dimensione di un'area della personalit\u00e0 coesiva che partecipa alla creazione di una trama organizzatrice, o connettore psichico, che fa da sostegno e contenimento alle esperienze mentali dell'individuo. Naturalmente, in modo parallelo alla strutturazione coesiva, pu\u00f2 svilupparsi nel bambino un'organizzazione simbiotica e parassitaria che pu\u00f2 rendersi responsabile di forme difensive e antilibidiche del narcisismo stesso che possono condurre a forme di sadismo e distruttivit\u00e0, in una specie di competizione negativa.\nOtto Kernberg.\nOtto Kernberg distingue tra il narcisismo normale che riflette un investimento libidico del S\u00e9 che favorisce l'integrazione di componenti libidiche e aggressive da quello patologico che tende all'investimento libidico di una struttura patologica del S\u00e9 permeata da onnipotenza e distruttivit\u00e0.\nAndr\u00e9 Green.\nAndr\u00e9 Green differenzia quindi il narcisismo a partire dalle categorie antropologiche \"vita\" e \"morte\" nelle versioni originarie dell'Eros e Thanatos freudiane, ma per quanto concerne il percorso clinico tendono a ridurne il significato causale, pertanto nelle patologie gravi soltanto troviamo la psicosi e la personalit\u00e0 borderline. Il narcisismo individuale non ha un'origine storica ben definibile, sarebbe come dover scoprire qualunque segno di esaltazione e marcarlo negativamente sarebbe gi\u00e0 sintomo di subcultura. In pratica, occorre un approccio pedagogico terapeutico anche verso la storia.\nJean Baudrillard.\nSecondo Jean Baudrillard, il narcisismo individuale si connette spesso a quello culturale: se in una societ\u00e0 consumata dalla vanit\u00e0, l'individuo tende a fuggire verso una consumazione della propria immagine, sarebbero le forme di negazione dell'alterit\u00e0 ad affogarsi in compiacimenti autoreferenziali. La diversit\u00e0 permette di comprendere la creativit\u00e0 come forma terapeutica del narcisismo pi\u00f9 retrivo. Questa definizione sembra affine con quella di \"Postmoderno\" dove, come vide Baudrillard, occorre che questa imago sia accessibile per essere contenuto a rischio di patologie, mentre la scrittura narcisistica, pu\u00f2 essere \"scoperta\" e quindi pu\u00f2 essere recuperata come riparazione di ferite, di danni subiti, di oltraggi vissuti nel mondo reale dalle persone - dona attraverso questa piccola esposizione portatile, un'esperienza psicologica affine a un prodotto diaristico in cui il soggetto pu\u00f2 ritrattare, superare, riparare i traumi senza che questo debba divenire un prodotto feticistico: restituisce la \"ferita narcisistica\" al quadro della rielaborazione propria necessaria e creativa."}
{"id": "565857", "revid": "767487", "url": "https://it.wikipedia.org/wiki?curid=565857", "title": "Benavente y Los Valles", "text": "Benavente y Los Valles \u00e8 una comarca della Spagna della Provincia di Zamora nella comunit\u00e0 autonoma di Castiglia e Le\u00f3n.\nIl suo capoluogo \u00e8 la citt\u00e0 di Benavente.\nComuni.\nLa comarca si compone di 55 comuni:"}
{"id": "565858", "revid": "198277", "url": "https://it.wikipedia.org/wiki?curid=565858", "title": "Storia della Juventus Football Club", "text": "La storia della Juventus Football Club, societ\u00e0 calcistica italiana per azioni con sede a Torino fondata da giovani studenti torinesi alla fine del XIX secolo, si estende per pi\u00f9 di un secolo dopo la fondazione del club nell'autunno 1897.\nLa prima sede societaria della Juventus venne stabilita presso la via Montevecchio a Torino nel 1898. Il club venne affiliato alla Federazione Italiana del Foot-Ball (FIF, dal 1909 nota come Federazione Italiana Giuoco Calcio \u2014 FIGC) nel 1900, partecipando cos\u00ec nel Campionato Federale dello stesso anno. Nel 1906, poco dopo la vittoria del suo primo campionato nel 1905, la Juventus affront\u00f2 uno scisma che sfoci\u00f2 da una parte nella fondazione del , dando cos\u00ec origine alla pi\u00f9 longeva rivalit\u00e0 del calcio italiano, e dall'altra in una serie di problemi finanziario-sportivi che condussero la squadra a una paventata retrocessione in Promozione al termine della stagione 1912-1913, evitata dopo ripescaggio. Fu l'avvocato ed ex calciatore Giuseppe Hess, presidente della Juventus a partire dalla seconda met\u00e0 dello stesso anno, a farla uscire dalla crisi dopo averne migliorato la situazione economica e avere riformato le sue strutture interne con una direzione manageriale.\nL'arrivo dell'imprenditore torinese e figlio del fondatore della FIAT Edoardo Agnelli alla presidenza della societ\u00e0 nel 1923 diede inizio a una lunga serie di vittorie a livello nazionale e internazionale che resero la Juventus una delle pi\u00f9 vittoriose societ\u00e0 a livello mondiale \u2014 unica squadra di club a livello planetario ad avere vinto tutte le competizioni ufficiali a livello confederale \u2014 fino al punto di essere nominata dalla Federazione Internazionale di Storia e Statistica del Calcio (IFFHS), organizzazione riconosciuta dalla FIFA, come il migliore club italiano e il secondo a livello europeo del XX secolo. Inoltre i numerosi giocatori della Juventus convocati diedero un enorme contributo ai successi della nazionale di calcio italiana.\nLe origini.\nLa Juventus nacque nell'autunno del 1897 a Torino, come societ\u00e0 civile \u00abper gioco, per divertimento, per voglia di novit\u00e0\u00bb, su iniziativa di alcuni giovani studenti della terza e quarta classe del liceo classico Massimo d'Azeglio che si ritrovavano nella vicina piazza d'armi del quartiere Crocetta per giocare a \"football\".\nSecondo la memoria scritta che si riferisce all'origine della Juventus \u00e8 verosimile che i soci fondatori furono Eugenio Canfari, Enrico Canfari, Gioacchino Armano, Alfredo Armano, Luigi Gibezzi, Umberto Malvano, Carlo Vittorio Varetti, Umberto Savoja, Domenico Donna, Carlo Ferrero, Francesco Dapr\u00e0, Luigi Forlano, Stefano Benech ed Enrico Piero Molinatti cui si aggiunsero successivamente Pio Crea, Carlo Favero, Gino Rocca, Guido Botto ed Eugenio Secco, tutti con un'et\u00e0 tra quattordici e diciassette anni. Il luogo tipico di riunione di questi liceali era una panchina non distante dalla loro scuola, di fronte alla pasticceria Platti verso il corso Duca di Genova, oggi corso Re Umberto, all'angolo di corso Vittorio Emanuele II; la panchina \u00e8 custodita dal 2012 nel museo del club. L'argomento principale era lo sport, in particolare il calcio, che dalla Gran Bretagna stava espandendosi nel resto d'Europa. La data ufficiale di fondazione del club non \u00e8 nota e pertanto si assume come data convenzionale il 1\u00ba novembre 1897.\nInizialmente i soci fondatori dovettero affrontare il problema della sede, risolto dai fratelli Canfari che offrirono il retrobottega della loro officina ciclistica in corso re Umberto 42, dove ebbe luogo la prima riunione. Dopo un'opportuna votazione i soci, sebbene la maggioranza propendesse per i primi due nomi, scelsero invece quello meno votato di Sport-Club Juventus (che suonava come un compromesso tra un nome anglosassone e uno latineggiante) per favorire la diffusione del nuovo sport e la passione per la squadra anche fuori dell'ambito cittadino o regionale. Enrico Canfari, autore tra gli altri dell'unico documento con caratteristiche di \"ufficialit\u00e0\" attestante con sufficiente certezza la nascita e i primi anni della Juventus, racconta:\nLa sede cambi\u00f2 presto ubicazione: fu scelta una scuderia di via Parini composta da quattro camere, una tettoia e una soffitta, nonch\u00e9 provvista di acqua potabile. Tuttavia il costo dell'affitto, sei lire (dell'epoca) al mese, si rivel\u00f2 proibitivo sicch\u00e9 lo Sport-Club Juventus venne sfrattato. Nel 1898 il club vide un incremento dei soci e dei giocatori tale da richiedere lo spostamento della sede presso un locale di via Piazzi 4. La presidenza della societ\u00e0 pass\u00f2 da Eugenio Canfari al fratello Enrico. Il 15 marzo dello stesso anno fu fondata la Federazione Italiana Foot-Ball. Per ragioni sconosciute la Juventus non si iscrisse all'associazione e quindi non pot\u00e9 partecipare al primo campionato italiano di calcio che si svolse l'8 maggio di quello stesso anno a Torino tra quattro squadre: , , e . Nel 1899 la societ\u00e0 assunse il nome di Foot-Ball Club Juventus. Canfari descrisse cos\u00ec il motivo del cambio di denominazione: \nGli incontri di quell'anno continuarono a svolgersi in prevalenza nella succitata piazza d'armi; proprio qui, l'11 giugno 1899 ebbe luogo la prima amichevole documentata, contro la rappresentativa dell'istituto tecnico Germano Sommelier. La squadra ricevette anche i primi inviti da Alessandria, Milano e Genova, e fu la prima a ospitare in Italia una compagine straniera, quella degli svizzeri del . Presto la squadra acquis\u00ec il diritto di giocare al Velodromo Umberto I, uno dei principali impianti sportivi della Torino dell'epoca.\nNel 1897 la sua prima divisa sociale prevedeva una camicia bianca e pantaloni \u00aballa zuava\u00bb, sostituita due anni dopo da una camicia rosa con papillon, colletto bianco, cravattino e berretto nero.\nAnni 1900.\nL'ingresso nel campionato (1900-1902).\nLa Juventus partecip\u00f2 per la prima volta al Campionato Italiano di Football l'11 marzo 1900, con la terza edizione, non superando comunque le eliminatorie in piazza d'armi, perdendo 0-1 contro la Torinese. Il 18 marzo seguente la Juventus vinse la sua prima partita ufficiale battendo per 2-0 la Ginnastica Torino. La squadra venne eliminata nelle qualificazioni regionali, ma nel frattempo conquist\u00f2 per la prima volta la Coppa del Ministero della Pubblica Istruzione, trofeo conquistato anche nei due anni successivi.\nNel successivo Campionato Italiano di Football 1901, che fu giocato tra cinque squadre, la Juventus vinse la prima eliminatoria contro la Societ\u00e0 Ginnastica per 5-0 e giunse fino alle semifinali, ma venne battuta dal . In quest'annata si aggiudic\u00f2 il Gonfalone e la Medaglia del Municipio della Citt\u00e0 di Torino in un torneo tra squadre liguri e piemontesi.\nIl 1902 segn\u00f2 l'ingresso nella squadra della Juventus, all'epoca composta quasi totalmente da studenti universitari, dei primi giocatori stranieri e di Carlo Favale come nuovo presidente. La Juventus disput\u00f2 quella stagione il girone eliminatorio del quinto campionato di calcio e alla fine dovette cedere il passo alla Torinese.\nIl 24 ottobre disput\u00f2 la semifinale della Coppa Citt\u00e0 di Torino contro l'Audace, superandola e raggiungendo la finale del 2 novembre successivo contro il Milan. Al 90' il punteggio era di 2-2 e nei tempi supplementari entrambe segnarono ancora una rete, portandosi sul 3-3. A questo punto l'arbitro decise di continuare a oltranza applicando una sorta di \u00abgolden goal \"ante litteram\"\u00bb, ma il Milan era in disaccordo e decisero di non proseguire l'incontro lasciando campo libero alla Juventus, che venne cos\u00ec proclamata vincitrice dell'edizione.\n1903: l'anno della maglia bianconera.\nNel 1903 Savage, insieme all'amico Goodley, port\u00f2 dall'Inghilterra (in particolare da Nottingham) delle divise da gioco pi\u00f9 moderne, quelle del a strisce verticali bianche e nere: esse vennero regalate alla Juventus, che le adott\u00f2 al posto delle sue precedenti camicie rosa. Nel frattempo la sede sociale venne trasferita da via Gasometro 14 a via Pastrengo.\nNel campionato nazionale di quell'anno la Juventus arriv\u00f2 per la prima volta alla finale, perdendo tuttavia per 0-3 contro il Genoa. La Juventus vice-campione d'Italia venne invitata a Trino presso Vercelli a disputare un torneo triangolare, i cui incontri si giocarono nella stessa giornata l'11 ottobre dello stesso anno. La finale del pomeriggio si gioc\u00f2 tra una compagine novarese chiamata Forza e Costanza e la Juventus, che vinse per 15-0 e conquist\u00f2 il Torneo di Trino Vercellese. La Juventus partecip\u00f2 anche alla Coppa Citt\u00e0 di Torino \u2014 questa volta un quadrangolare con , Audace e Milan \u2014 un mese dopo la vittoria a Torino.\nLa Juventus fece sua per la seconda volta la Coppa Citt\u00e0 di Torino dopo avere vinto per 2-0 contro l'Audace e per 1-0 contro il Milan in finale.\nDalla seconda finale in campionato al primo titolo italiano (1904-1905).\nIl 1904 fu l'anno in cui arrivarono alla Juventus nuovi soci e i tre fratelli Ajmone Marsan dalla Svizzera, mentre il campo di gioco ufficiale si spost\u00f2 dalla piazza d'armi al Velodromo Umberto I, che era dotato di tribune. Nel campionato italiano di Prima Categoria dopo avere vinto le eliminatorie nazionali per la seconda volta consecutiva arriv\u00f2 nuovamente in finale contro il Genoa, perdendo nuovamente sul campo di ponte Carrega a Genova con il risultato di 1-0. Al termine della stagione al Velodromo Umberto I si gioc\u00f2 la Coppa Universitaria, un torneo internazionale in cui la Juventus sconfisse in partita secca il Lyon Olympique Universitaire per 9-1.\nNel 1905 divenne presidente della Juventus lo svizzero Alfred Dick, proprietario di un'industria tessile, che rinforz\u00f2 la squadra inserendo alcuni suoi dipendenti. In quella stagione la societ\u00e0 spost\u00f2 la sua sede a via Donati 1 e il presidente firm\u00f2 un lungo contratto di affitto per l'utilizzo del Velodromo di corso Re Umberto.\nNel campionato dello stesso anno la Juventus aveva superato il girone eliminatorio vincendo 2-0 per \"forfait\" le due partite contro la Torinese, ritiratasi dalle eliminatorie regionali. Nel girone finale del campionato italiano batterono la per 3-0, pareggiando a Genova per 1-1 con il Genoa e battendo di nuovo la Milanese a Torino per 4-1, mentre l'ultima gara del girone si risolse in un nuovo pareggio per 1-1 contro il Genoa nella sfida decisiva del girone finale giocata a Torino il 2 aprile dello stesso anno, gara che venne ripetuta tre volte. Fu il primo grande successo del club, il suo primo titolo di campione d'Italia, che valse alla Juventus la cosiddetta Targa Federale, chiudendo il girone finale al primo posto a 6 punti contro i 5 dl Genoa.\nGli undici giocatori della Juventus che vinsero il campionato italiano per la prima volta furono Domenico Durante, Gioacchino Armano, Oreste Mazzia, lo svizzero Paul Arnold Walty, il capitano Giovanni Goccione, lo scozzese Jack Diment, Alberto Barberis, Carlo Vittorio Varetti, Luigi Forlano, l'inglese James Squair e Domenico Donna, quest'ultimo anche allenatore della Juventus.\nIn quell'anno la Juventus si aggiudic\u00f2 anche il torneo di Seconda Categoria, a cui partecipavano sia le squadre riserve sia le prime squadre di club non iscritte alla Prima Categoria. La \u00abJuventus B\u00bb fu ammessa di diritto al girone finale, in quanto unica iscritta dell'eliminatoria piemontese, in compagnia di Genoa e Milan. Vinse per 1-0 contro il Milan in casa, per 2-0 a Genova, per 3-0 a Milano (con titolo matematico) e per 2-0 a tavolino con il Genoa per \"forfait\". Gli artefici di questa vittoria furono Francesco Longo, Giuseppe Servetto, Lorenzo Barberis, Fernando Nizza, Ettore Corbelli, Alessandro Ajmone Marsan, Ugo Mario, Fr\u00e9d\u00e9ric Dick, Heinrich Hess, Marcello Bertinetti e Riccardo Ajmone Marsan.\nA coronamento della stagione ci fu il successo per 2-1 sui titolari nella partitella in famiglia al termine del campionato.\n1906: la rinuncia allo spareggio per il titolo e lo scisma societario.\nNella stagione 1906 la Juventus chiuse al primo posto il girone finale del campionato, a pari merito con il Milan, pareggiando 0-0 nello spareggio di Torino. L'allora FIF decise di far ripetere la partita sul campo della Milanese il 6 maggio, tuttavia la Juventus rinunci\u00f2 adducendo ragioni geografiche; il Milan fu quindi dichiarato vincitore di quella partita per 2-0 grazie alla deliberazione dalla FIF e, di conseguenza, del titolo del IX Campionato Federale. \nIn autunno la squadra riserve juventina raggiunse il terzo posto nel campionato di Seconda Categoria. Sul finire dell'anno, nonostante i risultati sportivi, la maggioranza dei soci era ormai in aperto contrasto con il presidente Alfred Dick, colpevole ai loro occhi di avere dato al suo mandato un'impronta sempre pi\u00f9 autoritaria, palesando un crescente ostracismo verso il gruppo degli italiani e annesso stile di vita, da lui giudicato troppo distante dal rigore svizzero; messo in minoranza, Dick dovette lasciare la Juventus e, al suo posto, eletto nuovo presidente Carlo Vittorio Varetti, gi\u00e0 tra i fondatori della squadra.\nLa crisi sfoci\u00f2 in uno scisma in seno al club, che fin\u00ec per riscrivere la geografia del calcio cittadino. Il transfuga Dick, pi\u00f9 che desideroso di rivalsa, si accord\u00f2 con la FC Torinese, formazione che qualche anno prima aveva assorbito i concittadini dell'Internazionale Torino, e fond\u00f2 il Torino, neonato club in cui l'industriale elvetico riusc\u00ec a far migrare vari elementi-cardine della squadra juventina come Walty, Bollinger, Mazzia e, in un secondo tempo, Diment e Squair, forte dell'essere, per alcuni, il loro datore di lavoro; a rimetterci il posto in fabbrica fu Alberto Barberis, l'unico rimasto fedele ai colori bianconeri.\nTriennio 1907-1909: i campionati disconosciuti e la doppia conquista della Palla Dapples.\nSenza pi\u00f9 l'importante apporto economico di Dick, nel 1907 la Juventus dovette fare ritorno al vecchio campo di piazza d'armi. In campionato fu eliminata proprio dal neorivale Torino il 13 gennaio 1907 (1-2 all'andata e 1-4 al ritorno), chiudendo il torneo al secondo posto delle eliminatorie piemontesi.\nNell'ottobre dello stesso anno in una seduta straordinaria della FIF fu presa la decisione di \u00absdoppiare\u00bb il campionato: il primo mantenne la denominazione tradizionale di \u00abCampionato Italiano\u00bb (Coppa Romolo Buni) ed era riservato solo a squadre composte interamente di calciatori italiani, mentre il secondo fu denominato \u00abCampionato Federale\u00bb, era aperto anche a giocatori stranieri e avrebbe assegnato alla squadra vincitrice la Coppa James Spensley.\nOriginariamente al torneo federale doveva partecipare anche il Milan, che tuttavia il 1\u00ba gennaio 1908 si ritir\u00f2 per protesta nei confronti della decisione della FIF di abbinare la Coppa Spensley (ex Coppa del Campionato Italiano) alla nuova competizione: il torneo si ridusse quindi a una finale a due tra la Juventus e l'Andrea Doria . La gara di andata della finale del Campionato Federale a Genova contro la Doria fu vinta dalla Juventus per 3-0. Un mese dopo si rigioc\u00f2 a Torino, dove la Doria vinse per 0-1. Lo spareggio si gioc\u00f2 il 15 marzo e fin\u00ec 2-2, ma l'incontro fu successivamente annullato per un errore tecnico arbitrale. Passarono due mesi e il 10 maggio si pot\u00e9 rigiocare lo spareggio al Corso Sebastopoli \u2014 campo della Juventus fino al 1922 \u2014: i bianconeri vinsero per 5-1 con Ernesto Borel mattatore dell'incontro e vennero proclamati \"Campioni Federali d'Italia\". Il titolo, per\u00f2, venne successivamente disconosciuto, anche perch\u00e9 alla Juventus non fu assegnata la Coppa Spensley che le spettava di diritto: all'inizio della stagione successiva, infatti, la Federazione deliber\u00f2 che la coppa venisse assegnata permanentemente al Milan, la societ\u00e0 che l'aveva vinta per due volte di fila (1906 e 1907), a titolo risarcitorio.\nLa Juventus gioc\u00f2 ancora prima che diventasse campione federale (poich\u00e9 la partita decisiva si disput\u00f2 soltanto il 10 maggio) il Campionato Italiano (Coppa Romolo Buni), iniziato a marzo dello stesso anno con altre tre squadre. Il 1\u00ba marzo pareggi\u00f2 1-1 a Vercelli contro la (poi vincitrice del torneo) nella gara d'andata delle eliminatorie regionali e perse 2-0 la partita di ritorno (doppietta di Carlo Rampini per la Pro Vercelli), venendo eliminata dal torneo. Furono proprio i vercellesi a conquistare il titolo di \"Campioni d'Italia\". La Juventus si ritir\u00f2 poi per protesta contro il divieto di impiego di giocatori stranieri.\nNello stesso anno la Juventus conquist\u00f2 due Palle d'Argento Henry Dapples nelle finali disputate il 22 novembre e il 13 dicembre: in entrambe le occasioni batt\u00e9 la Pro Vercelli.\nNel 1909 il sistema dei due campionati federale (aperto agli stranieri) e italiano (aperto solo ai calciatori italiani) venne riproposto e la Juventus partecip\u00f2 a entrambi. Al Campionato Federale (Coppa Zaccaria Oberti) iniziato a gennaio fu eliminata al primo turno delle eliminatorie piemontesi dal Torino. Il Campionato Italiano (Coppa Romolo Buni) inizi\u00f2 invece a marzo e fu trionfale per la Juventus, che una volta superate le eliminatorie piemontesi grazie agli abbandoni di Torino e Pro Vercelli sconfisse dapprima la Doria nella semifinale ligure-piemontese e poi in finale la Milanese (1-1 in casa, 2-1 in trasferta), vincitore della semifinale lombardo-veneta (dove aveva sconfitto il Vicenza con un complessivo 10-1, 2-1 all'andata e 8-0 al ritorno), aggiudicandosi cos\u00ec la Coppa Romolo Buni e il Campionato italiano di Prima Categoria. La Federazione, tuttavia, legittim\u00f2 \"a posteriori\" come titolo di \"Campione d'Italia\" il trofeo federale vinto dalla Pro Vercelli e disconobbe quello italiano ottenuto dai bianconeri, a causa dell'attivit\u00e0 di boicottaggio dei club contrari alla divisione del campionato: destino esattamente opposto a quello dei tornei del 1908.\nAnni 1910.\nDall'allargamento del campionato al ripescaggio (1909-1913).\nIl tredicesimo campionato, disputatosi nella stagione 1909-1910, fu il primo nella storia del calcio italiano in cui venne introdotto il girone unico con partite di andata e di ritorno. Quell'anno si classific\u00f2 al terzo posto con 18 punti, sette in meno rispetto all'Inter (campione d'Italia federale e assoluto dopo un controverso spareggio con la Pro Vercelli) e alla Pro Vercelli (campione italiano, titolo anch'esso disconosciuto, in quanto migliore squadra composta unicamente da calciatori nazionali). Dopo questo torneo la suddivisione tra campionato federale e italiano termin\u00f2.\nIl quattordicesimo campionato nazionale fu il primo in cui furono ammesse squadre della regione nord-orientale d'Italia (Emilia e Veneto) e anche il primo dove fu introdotto il calendario dalla FIGC. Fin\u00ec nona e ultima nella classifica del cosiddetto torneo maggiore con dieci punti. Si present\u00f2 al torneo successivo nell'ottobre 1911 con un organico composto da soli dieci giocatori, giungendo all'ottavo posto nella classifica finale del torneo con nove punti.\nNella stagione 1912-1913 il girone unico fu abolito e il campionato nazionale venne esteso anche alla regione centro-meridionale della penisola italiana con formazioni toscane, laziali e campane in uno dei due tronconi del campionato, i cui vincitori accedevano direttamente alla finale del campionato. La Juventus si classific\u00f2 all'ultimo posto nel girone ligure-piemontese, nel primo anno in cui vennero introdotte le retrocessioni in Promozione, come conseguenza di un periodo critico a livello economico per la grande difficolt\u00e0 della societ\u00e0 a reclutare nuovi giocatori nelle ultimi tre stagioni. Ma al pari di tutte le squadre classificate all'ultimo posto nei loro gironi, fu ripescata in seguito all'annullamento del sistema di retrocessione e, insieme ai corregionali del , venne transitoriamente ammessa nel girone lombardo del campionato successivo: questo in seguito alla fusione tra le neopromosse lombarde e nella , che port\u00f2 al ripescaggio della (ultima classificata del girone lombardo-ligure) e a quello seguente di Juventus e , rispettivamente ultime dei gironi piemontese e veneto-emiliano.\nLa Grande Guerra e la ricostruzione della societ\u00e0 (1914-1919).\nCon la presidenza dell'avvocato Giuseppe Hess la Juventus apr\u00ec un nuovo ciclo con un tipo di mentalit\u00e0 manageriale diversa rispetto al periodo precedente: dopo il citato ripescaggio disput\u00f2 il campionato piazzandosi seconda dietro l' nel girone lombardo e finendo quarta nella fase finale del Campionato Alta Italia (uno dei due gruppi del campionato nazionale).\nNel 1914 il campionato inizi\u00f2 a ottobre, quando la prima guerra mondiale non aveva ancora coinvolto l'Italia, ma il precipitare degli eventi e la decisione (presa il 22 maggio 1915) del governo italiano di entrare in guerra a fianco delle potenze dell'Intesa costrinse la FIGC alla sua sospensione. Nel settembre 1919 la vittoria venne assegnata al Genoa in quanto squadra capolista a una giornata dal termine, mentre la Juventus termin\u00f2 seconda nel gruppo semifinale.\nGli anni della Grande Guerra portarono lutti alla Juventus e ad altre societ\u00e0 sportive italiane. All'inizio di quel conflitto furono ventiquattro gli juventini sotto le armi: sei soldati semplici e diciotto tra allievi ufficiali, sottufficiali o addetti sanitari. La presidenza della Juventus fu cos\u00ec assegnata provvisoriamente \"in primis\" e poi fino al 1918 al Comitato Presidenziale di Guerra: il triumvirato composto dal pioniere Gioacchino Armano, il dirigente Sandro Zambelli e l'ex calciatore Fernando Nizza. Nel 1916 furono centosettanta i soci e giocatori della Juventus a prendere parte al conflitto bellico con varie mansioni che partivano dal soldato semplice fino all'ufficiale. Allo scopo di mantenere saldi i contatti con i propri associati e con i tifosi della Juventus lontani a causa della guerra il 10 giugno 1915 venne pubblicato per la prima volta il giornale ufficiale della societ\u00e0, intitolato \"Hurr\u00e0!\", il primo del suo genere nel Paese. Il 26 dicembre di quell'anno sulla neonata rivista venne pubblicata la memoria autografa di Enrico Canfari, caduto nella terza battaglia dell'Isonzo insieme a Giuseppe Hess e molti altri componenti della Juventus il precedente 23 ottobre 1915. Questo testo rappresenta tuttora nella storia della Juventus l'unica testimonianza scritta delle sue origini.\nI giocatori della Juventus parteciparono durante il conflitto mondiale ad alcuni tornei non ufficiali, fra cui la Coppa Piemonte e la Coppa Federale di calcio. In quest'ultima competizione dopo la vittoria nel girone eliminatorio arrivarono fino alle finali con il Genoa, il Milan, il (poi ritiratosi per gravi problemi finanziari) e il Modena, terminando al secondo posto della classifica con 10 punti, uno in meno rispetto al Milan, vincitore del torneo.\nAnni 1920.\nTriennio 1919-1922.\nNell'immediato primo dopoguerra il calcio ripart\u00ec in Italia con la stagione 1919-1920 e la Juventus, che elesse nel 1919 il presidente Corrado Corradini, disput\u00f2 un campionato su base regionale, vincendo il girone piemontese e concludendo quel campionato al secondo posto nel girone finale. Tre giocatori, Giovanni Giacone, Oswaldo Novo e Antonio Bruna, furono i primi calciatori della Juventus a giocare nella nazionale italiana (Italia- 0-3 del 28 marzo 1920 disputatasi a Roma). Nella stagione 1921-1922 si iscrisse al campionato della Confederazione Calcistica Italiana (CCI), un settore dissidente della FIGC, chiudendo la stagione al quarto posto del girone A della Lega Nord. Il numero dei tifosi nel frattempo crebbe: il 19 ottobre 1922 con Gino Olivetti a capo della Juventus dall'anno precedente venne inaugurato lo stadio di Corso Marsiglia, situato nell'odierno corso Tirreno, con posti. Fu il primo impianto sportivo d'Italia costruito in cemento armato e venne considerato all'epoca un \u00abgioiello di ingegneria\u00bb. Nella gara inaugurale dello stadio la Juventus sconfisse 4-0 il Modena.\nIl sodalizio con la famiglia Agnelli e l'arrivo di K\u00e1roly (1923-1924).\nIl 24 luglio 1923 (anno della riunificazione del campionato) la famiglia Agnelli inizi\u00f2 a investire nella Juventus attraverso Edoardo, figlio di Giovanni, fondatore dell'azienda automobilistica FIAT di cui lo stesso Edoardo era vicepresidente; la stessa carica ricoperta nel club torinese durante la gestione di Gino Olivetti, colui a cui subentr\u00f2 come presidente. Quella data rappresent\u00f2 sia l'inizio del legame tra la societ\u00e0 torinese e la dinastia industriale piemontese \u2014 il pi\u00f9 antico tuttora vigente del suo genere nel panorama sportivo nazionale \u2014, sia la nascita di un peculiare modello manageriale noto \"a posteriori\" come lo \"Stile Juventus\", spesso riassunto nell'endiatri definita come le \u00abtre S\u00bb: \u00abSemplicit\u00e0, Seriet\u00e0, Sobriet\u00e0\u00bb. Nell'ambito sportivo, in tale anno la squadra raggiunse il quinto posto nel girone B della Lega Nord.\nDurante la sua gestione il club fu ristrutturato a livello direzionale e gestito, da allora, attraverso un insieme di rinnovati criteri ispirati al contemporaneo fordismo e all'organizzazione interna della FIAT, diventando una delle prime societ\u00e0 sportive peninsulari \"ante litteram\". Nello specifico, in questa prima stagione venne ridata linfa all'attivit\u00e0 polisportiva del club, che versava da tempo abbandonata dopo una prima e fugace esperienza conclusasi all'inizio del secolo, con l'apertura di nuove sezioni racchiuse sotto l'egida della nuova Juventus \u2013 Organizzazione Sportiva S.A. (in cui confluir\u00e0 la stessa squadra calcistica per il successivo quarto di secolo): tra le sezioni di maggiore successo vi furono l'hockey su ghiaccio e il tennis. L'attivit\u00e0 polisportiva della Juventus O.S.A. (Organizzazione Sportiva Anonima) continuer\u00e0 fino al 1949, ovvero alla liquidazione della CISITALIA, azienda di cui era nel frattempo entrata a far parte durante gli anni della seconda guerra mondiale.\nNella stagione 1923-1924, la prima in cui venne introdotto nel calcio italiano lo scudetto come stemma onorifico assegnato alle squadre vincitrici del campionato federale, la Juventus sub\u00ec una penalizzazione a causa del caso Rosetta che cost\u00f2 alla Juventus le sconfitte a tavolino di tre delle sette partite disputate dal suo difensore Virginio Rosetta, quelle giocate tra la ottava e la decima giornata. Come conseguenza della penalizzazione la Juventus si classific\u00f2 in quinta posizione del primo raggruppamento della Lega Nord a pari merito con l' con 26 punti, sette in meno rispetto al Genoa, vincitore del gruppo e poi del tricolore. Quello fu l'anno dell'arrivo a Torino del primo allenatore Jen\u0151 K\u00e1roly e della mezzala sinistra Ferenc Hirzer, entrambi ungheresi.\nBiennio 1924-1926: dalla riorganizzazione societaria alla riconquista d'Italia.\nNella stagione 1924-1925 la Juventus raggiunse il terzo posto del secondo raggruppamento del campionato con due punti in meno sul , poi vincitore del campionato. In quella stagione mor\u00ec il mediano Monticone a causa di un aneurisma. A livello societario organizz\u00f2 i quadri manageriali assegnando precisi compiti ai vari dirigenti.\nNella stagione 1925-1926 la FIGC autorizz\u00f2 l'apertura ai calciatori stranieri e in campionato la Juventus raggiunse il primo posto grazie a nove vittorie consecutive e con nove partite (934 minuti) con la porta inviolata (primato del calcio pionieristico). Con 17 vittorie, 3 pareggi e 2 sconfitte si qualific\u00f2 per la prima volta in cinque anni alla finale della Lega Nord contro il Bologna. Nella gara di andata le due squadre pareggiarono 2-2; la gara di ritorno fin\u00ec 0-0. L'allenatore della Juventus Jen\u0151 K\u00e1roly mor\u00ec di infarto il 28 luglio, ma ciononostante Il 1\u00ba agosto seguente la Juventus vinse 2-1 con reti di Piero Pastore e Antonio Vojak.\nIn qualit\u00e0 di campione del Nord la Juventus affront\u00f2 la finale contro l' (campione del Sud) vincendo sia all'andata per 7-1 a Torino l'8 agosto sia al ritorno per 5-0 a Roma il 22 agosto 1926. Con 37 punti si aggiudic\u00f2 il suo secondo titolo federale, ventuno anni dopo il primo scudetto vinto nel 1905, indossando per la prima volta sulla maglia il simbolo di campione d'Italia, lo stesso utilizzato dalla nazionale italiana dall'incontro con l'Ungheria del 6 gennaio 1911. La carta di Viareggio del 2 agosto 1926 port\u00f2 alla fusione di Lega Nord e Lega Sud nella cosiddetta \u00abDivisione Nazionale\u00bb, prima dell'inizio del ventisettesimo campionato a gironi.\nIl periodo 1926-1930: dal debutto in Coppa Italia alla nascita del girone unico.\nNel campionato nazionale 1926-1927 si classific\u00f2 nel primo posto del suo girone con 27 punti, 44 reti a favore e 10 contro. Nel girone finale della Divisione Nazionale a sei squadre si classific\u00f2 al terzo posto con 11 punti, 24 reti a favore e 13 contro. La Juventus partecip\u00f2 anche alla prima edizione della Coppa Italia e il 6 gennaio 1927 raggiunse la quarta fase eliminatoria dopo le vittorie in trasferta contro il per 15-0 \u2014 vittoria con la maggiore differenza reti nella storia della Juventus \u2014 e contro il per 2-0 il 27 febbraio dello stesso anno. La gara del quarto turno contro il Milan non fu disputata per l'interruzione del torneo per mancanza di date disponibili tra le formazioni classificate.\nNel campionato 1927-1928 si classifico al secondo posto nel gruppo B della Divisione Nazionale e in seguito raggiunse il terzo posto nel gruppo finale del torneo. Inoltre fu acquistato Umberto Caligaris, il quale insieme a Gianpiero Combi e Virginio Rosetta form\u00f2 un affiatato reparto difensivo, divenuto poi noto come il Trio dei ragionieri), alla base dei successi di Juventus e nazionale italiana negli anni 1930, e ricordato come una delle migliori linee difensive di tutti i tempi.\nIl campionato 1928-1929 fu l'ultimo con tale formato e la Juventus giunse al secondo posto del gruppo B con 76 reti a favore e 25 contro. Al termine del torneo partecip\u00f2 per la prima volta a una competizione internazionale per club a livello professionistico: la Coppa dell'Europa Centrale, arrivando fino ai quarti di finale del torneo.\nLa seconda met\u00e0 dell'anno 1929 registr\u00f2 l'istituzione del girone unico, ovvero la nascita della Serie A e della Serie B a diciotto squadre. Rafforzata dall'oriundo argentino Renato Cesarini, la Juventus chiuse il primo campionato di Serie A al terzo posto segnando 78 reti, con cinque punti di meno rispetto all' di Milano campione d'Italia.\nAnni 1930 e 1940.\nIl Quinquennio d'oro (1930-1935).\nCon l'imprenditore Edoardo Agnelli ancora alla presidenza si apr\u00ec un ciclo che port\u00f2 la Juventus a conquistare cinque titoli nazionali consecutivi \u2014 una striscia poi eguagliata nel calcio italiano solo dal Grande Torino negli anni 1940 e dall'Inter negli anni 2000, mentre la stessa Juventus la batter\u00e0 negli anni 2010 \u2014 tra la stagione 1930-1931 e la stagione 1934-1935. Il club si dimostr\u00f2 uno dei migliori del suo tempo anche in Europa, avendo raggiunto in quattro stagioni consecutive le semifinali della Coppa dell'Europa Centrale, tra la stagione 1931-1932 (seconda partecipazione alla coppa) e la stagione 1934-1935. La squadra costitu\u00ec anche il nucleo della nazionale italiana durante la prima met\u00e0 degli anni 1930, periodo durante il quale la nazionale si aggiudic\u00f2 il campionato del mondo 1934 con nove calciatori del club in rosa, la cosiddetta \u00ab\u00bb. Il citato Quinquennio d'oro sarebbe divenuto importante anche per l'enorme impatto sociale che aveva generato: \nLa Juventus della prima met\u00e0 degli anni 1930 utilizzava il \u00abmetodo\u00bb, lo stesso schema applicato dalla nazionale italiana. Attraverso il suo innovativo modulo 2-3-2-3 o \u00abWW\u00bb, derivato invece dalla cosiddetta \u00abpiramide di Cambridge\u00bb (2-3-5), gli attaccanti interni della squadra (Renato Cesarini e Giovanni Ferrari) potevano dare supporto al \u00abcentromediano metodista\u00bb Luis Monti, giocatore deputato a costruire il gioco, mentre i due mediani laterali (Mario Varglien e Luigi Bertolini) affrontavano le ali delle squadre avversarie; la linea difensiva era guidata dal trio Combi-Rosetta-Caligaris, che pot\u00e9 cos\u00ec acquisire maggior sicurezza, mentre il centrocampo riusciva a sfruttare una maggior superiorit\u00e0 numerica. Tale disposizione in campo, rese possibile costruire una serie di attacchi e contropiedi pi\u00f9 veloci ed efficaci rispetto agli schemi tattici del decennio scorso. La linea offensiva, con calciatori come le ali Pietro Sernagiotto e Raimundo Orsi, e il centravanti Giovanni Vecchina, questo ultimo sostituito poi da Felice Borel, fu la principale artefice delle 434 reti realizzate dalla squadra in partite ufficiali durante il Quinquennio d'oro (384 in tornei nazionali e 50 nelle coppe).\nIl periodo 1936-1940 e la seconda guerra mondiale.\nIl 14 luglio 1935 mor\u00ec in un incidente aereo davanti al porto di Genova il presidente juventino Edoardo Agnelli. A seguito inoltre della partenza di alcuni giocatori come Cesarini e Ferrari la squadra chiuse il campionato 1935-1936 al 5\u00ba posto con Virginio Rosetta come giocatore-allenatore.\nSul finire degli anni 1930 la Juventus riusc\u00ec a classificarsi seconda nel campionato 1937-1938 a due punti dall'Ambrosiana-Inter vincitrice e ad aggiungere alla propria bacheca due Coppe Italia: la prima fu ottenuta al termine della citata stagione dopo la vittoria in finale sul Torino (3-1, reti di Bellini (2) e Defilippis, per la Juventus all'andata il 1\u00ba maggio e 2-1 in rimonta, doppietta di Gabetto, al ritorno l'8 maggio), mentre la seconda arriv\u00f2 durante la stagione 1941-1942, quando nella doppia finale la Juventus sconfisse l'allora (pareggio per 1-1 a Milano, gol di Bellini, il 21 giugno e vittoria per 4-1 a Torino il 28 giugno, con tripletta della stella albanese Riza Lushta e rete su rigore di Sentimenti III).\nNell'inverno 1942, in piena seconda guerra mondiale, i bombardamenti sulla citt\u00e0 di Torino costrinsero la Juventus a sfollare ad Alba, nella villa Sorano di propriet\u00e0 della famiglia vinicola Bonardi, per sfuggire al conflitto bellico e continuare ad allenarsi fino alla primavera 1943, durante la fase finale del quarantatreesimo campionato nazionale. In quella citt\u00e0 la squadra prese il nome di Juventus Cisitalia, in abbinamento con la casa automobilistica il cui titolare era Piero Dusio, l'allora presidente bianconero.\nDodici anni dopo la fine del Quinquennio d'oro e dopo la sospensione del campionato nel 1944 e nel 1945, anno in cui la societ\u00e0 mut\u00f2 la denominazione per \"rebranding\" nell'odierna Juventus Football Club, un membro della famiglia Agnelli torn\u00f2 alla guida della societ\u00e0: nel 1947 divent\u00f2 infatti presidente Gianni Agnelli (uno dei figli di Edoardo), che sostitu\u00ec Dusio e che rest\u00f2 alla guida della squadra fino al 1954.\nAnni 1950 e 1960.\nGianni Agnelli e il ritorno ai vertici.\nNel secondo dopoguerra la societ\u00e0 trascorse diverse stagioni nelle prime posizioni della Serie A. Nel 1947 Gianni Agnelli (detto \"l'Avvocato\") divent\u00f2 presidente del club. Durante la sua gestione, sul versante societario, nell'agosto 1949 il club venne riorganizzato come un'azienda con capitale privato a responsabilit\u00e0 limitata, con la famiglia Agnelli quale azionista di maggioranza.\nIn ambito sportivo, a quindici anni dal precedente successo, la Juventus rivinse il titolo nazionale al termine della stagione 1949-1950, con un ruolino di 100 reti in campionato e 62 punti, grazie anche al supporto del nuovo allenatore, l'inglese Jesse Carver, oltre a calciatori come il decano e centromediano Carlo Parola (a Torino fin dal 1939), l'ala Ermes Muccinelli, i danesi Karl Aage Pr\u00e6st, ala tornante, e John Hansen, centravanti (autore di 189 partite e 124 gol con i piemontesi), e soprattutto il giovane italiano Giampiero Boniperti, futuro uomo-simbolo del club: il barenghese, fedele ai colori bianconeri per tutta la sua carriera, smetter\u00e0 di giocare alla fine della stagione 1960-1961, dopo 443 presenze in Serie A e 183 reti, di cui 178 in Serie A, che ne fanno tuttora il secondo migliore cannoniere della storia juventina.\nNella stagione 1950-1951 la Juventus arriv\u00f2 terza in Serie A realizzando 103 reti (primato della storia societaria in campionato), di cui sette segnate a Busto Arsizio contro la in una gara vinta 7-0 il 10 settembre 1950 (migliore vittoria esterna della Juventus). Esord\u00ec anche il terzo danese della squadra, Karl Aage Hansen, regista e autore di 23 reti in campionato.\nNel 1951-1952 sotto la guida dell'ex giocatore ungherese Gy\u00f6rgy S\u00e1rosi la squadra vinse ancora lo scudetto grazie al trio d'attacco formato da Muccinelli, Boniperti e Hansen: le reti realizzate in campionato furono 98 (19 quelle di Boniperti, il capocannoniere della squadra) e i punti 60. Quel nono scudetto consent\u00ec alla Juventus di raggiungere il Genoa, che aveva da sempre dominato la classifica per numero di tornei vinti, diventando cos\u00ec il club pi\u00f9 vittorioso d'Italia. Nella stagione successiva la squadra giunse invece seconda, segnalandosi per una larga vittoria 8-0 sulla .\nUmberto Agnelli e i successi del Trio Magico.\nNel 1955 per impegni di lavoro Gianni Agnelli lasci\u00f2 la presidenza, che due anni pi\u00f9 tardi pass\u00f2 a suo fratello minore Umberto (detto \"il Dottore\"): a ventidue anni divenne il pi\u00f9 giovane presidente nella storia della Juventus e apr\u00ec contestualmente un nuovo ciclo di vittorie con la squadra che era reduce dai noni posti nei due campionati precedenti, ma che ritorn\u00f2 allo scudetto nel torneo 1957-1958 grazie anche a nuovi acquisti come il gallese John Charles e l'argentino di origini italiane Omar S\u00edvori \u2014 primo calciatore proveniente dalla Serie A, nonch\u00e9 italiano (seppur oriundo), a vincere il Pallone d'oro nel 1961 \u2014 e a giocatori affermati come Boniperti. I tre furono ricordati come il Trio Magico, un attacco che garant\u00ec 235 reti nelle competizioni ufficiali (95 di Charles, 113 di S\u00edvori e 27 di Boniperti), di cui 201 in Serie A, dalla stagione 1957-1958 all'annata 1960-1961.\nPer la prima volta una societ\u00e0 italiana di calcio conquist\u00f2 la stella, attribuita dalla FIGC per avere vinto dieci titoli nazionali, diventando nella circostanza il primo club al mondo a indossare sulla maglia uno stemma commemorativo di una vittoria calcistica. La Juventus fu la squadra pi\u00f9 vittoriosa del torneo (23 successi) e il miglior attacco con 77 gol (28 del capocannoniere Charles, 22 di S\u00edvori e 8 di Boniperti). Totalizzarono inoltre 51 punti contro i 43 della Fiorentina, eguagliando il primato di squadra di distacco sulla seconda in classifica che risaliva al campionato 1932-1933.\nNella stagione 1958-1959 la Juventus fin\u00ec quarta in campionato (19 gol Charles, 15 S\u00edvori), vincendo la Coppa Italia battendo in finale l'Inter per 4-1 il 13 settembre 1959 con gol di Charles, Cervato, S\u00edvori, Cervato (su rigore). Fece inoltre il suo debutto nella neonata Coppa dei Campioni il 24 settembre 1958 allo stadio Comunale contro il , vincendo 3-1 con tripletta di S\u00edvori. La qualificazione scapp\u00f2 una settimana dopo, quando gli austriaci le inflissero a Vienna uno 0-7 al termine di un discusso incontro in virt\u00f9 del permissivo arbitraggio, favorevole all'estrema violenza espressa dalla squadra di casa, principalmente dal difensore Barschandt su Charles durante tutta la partita, che segn\u00f2 l'eliminazione della Juventus.\nNel 1960 conquist\u00f2 un altro scudetto (l'undicesimo) con 25 vittorie, 92 reti segnate (28 S\u00edvori, capocannoniere, e 23 Charles) e nuovamente 8 punti di distacco (55 a 47) sulla seconda, ancora la Fiorentina (tutti primati stagionali), oltre alla quarta Coppa Italia, vinta il 18 settembre 1960 grazie al 3-2 di Roma ai supplementari contro la Fiorentina (doppietta di Charles e autogol di Micheli): fu la prima doppietta nella storia della Juventus (un primato conseguito poi dal Torino, dal , dalla e dall'Inter in tutta la storia del calcio italiano) e la seconda vincita della coccarda tricolore di fila, impresa mai riuscita prima a un club italiano.\nLa Juventus conquist\u00f2 ancora uno scudetto nel 1960-1961 (con il primato di S\u00edvori, che segn\u00f2 sei reti nella storica vittoria per 9-1 contro l'Inter, che per protesta schier\u00f2 la formazione De Martino), vincendo 22 partite, segnando 80 gol (25 S\u00edvori, 15 Charles, 13 Nicol\u00e8 e 12 Mora) e ricevendo per prima volta la neonata Coppa Campioni d'Italia.\nIl periodo 1962-1970.\nAlla sua terza partecipazione europea, la Juventus arriv\u00f2 ai quarti di finale della Coppa dei Campioni 1961-1962, trovandosi davanti il : alla vittoria madrilena per 0-1 al Comunale, segu\u00ec analogo successo bianconero al Bernab\u00e9u grazie a S\u00edvori \u2014 in quella che fu la prima vittoria di una squadra italiana a Madrid, nonch\u00e9 la prima sconfitta interna del Real Madrid nella competizione \u2014; lo spareggio, giocato in un campo neutro al Parco dei Principi di Parigi, vide gli spagnoli passare il turno con una decisiva vittoria per 3-1. A fine stagione, con l'add\u00eco di Charles che segu\u00ec di un anno quello di Boniperti, di fatto si chiuse un'epoca nella storia del club: la societ\u00e0 ora presieduta da Vittore Catella, bisognosa di una corposa rifondazione, and\u00f2 cos\u00ec incontro a un decennio globalmente avaro di risultati.\nNel 1963 la squadra vinse la Coppa delle Alpi, grazie a quattro successi in altrettante partite e culminati nella vittoriosa finale contro l' (3-2): sebbene non fosse una competizione confederale, essa rappresent\u00f2 il primo trionfo internazionale dei torinesi. Segu\u00ec nella stagione 1964-1965 la pi\u00f9 rilevante affermazione in Coppa Italia, battendo il 29 agosto nella finale di Roma la Grande Inter con il decisivo 1-0 di Giampaolo Menichelli. In quell'annata la Juventus raggiunse inoltre la finale di Coppa delle Fiere (antenata della Coppa UEFA), persa a Torino contro il (0-1).\nStagione 1966-1967: la Juve Operaia e il tredicesimo scudetto.\nNella stagione 1966-1967 la cosiddetta \u00abJuve Operaia\u00bb conquist\u00f2 il suo tredicesimo scudetto, all'ultima giornata e ai danni dell'Inter (battuta per 1-0 con gol di Favalli nello scontro diretto del 7 maggio 1967), squadra che la precedeva di un punto prima dei 90' conclusivi: i nerazzurri persero 0-1 in trasferta contro il (a causa di un errore del portiere Giuliano Sarti), mentre i bianconeri sconfissero in casa la Lazio per 2-1 coi gol di Giancarlo Bercellino e Gianfranco Zigoni.\nIn panchina sedeva il ginnasiarca Heriberto Herrera, tecnico paraguaiano fautore del \"movimiento\" (tra i precursori del cosiddetto calcio totale, poi sviluppato e perfezionato negli anni 1970 dai di Rinus Michels e Johan Cruijff). Per via di questa rigida concezione atletica del calcio da parte di \u00abHH2\u00bb, nel 1965 S\u00edvori aveva lasciato la Juventus per andare al Napoli; baluardi della squadra divennero il portiere Roberto Anzolin, il libero Sandro Salvadore insieme ai compagni di reparto Bercellino e Gianfranco Leoncini, e la mezzala Luis del Sol, oltre al capitano Ernesto Castano.\nTriennio 1967-1970.\nNella Coppa dei Campioni 1967-1968 la Juventus, nel frattempo diventata sul piano finanziario una societ\u00e0 per azioni, arriv\u00f2 per la prima volta alle semifinali del torneo, estromessa dal di Eus\u00e9bio (0-2 a Lisbona e 0-1 a Torino). La stagione 1968-1969, seppur priva di allori, port\u00f2 a Torino due importanti pedine degli anni a venire come il tedesco Helmut Haller e il giovane Pietro Anastasi, mentre in quella successiva debuttarono in squadra Antonello Cuccureddu e Giuseppe Furino, con quest'ultimo che rimarr\u00e0 legato alla Juventus, da \"bandiera\" e capitano, fino al campionato 1983-1984.\nAnni 1970 e 1980.\nL'era Boniperti (1971-1990).\nIl 13 luglio 1971 Giampiero Boniperti, dopo quindici stagioni come calciatore e un decennio da consigliere e successivamente amministratore delegato, divent\u00f2 presidente della Juventus: si apr\u00ec un lungo ciclo trionfale che come negli anni 1930 coincise con i grandi successi della nazionale italiana, guidata in questi anni dal commissario tecnico Enzo Bearzot. Sotto la gestione dirigenziale di Boniperti, la societ\u00e0 vinse nove scudetti in quindici anni (1971-1972, 1972-1973, 1974-1975, 1976-1977, 1977-1978, 1980-1981, 1981-1982, 1983-1984 e 1985-1986), tre Coppe Italia (1978-1979, 1982-1983 e 1989-1990) e un totale di sei trofei a livello internazionale, tra loro tutte le competizioni a livello di club sia confederali sia il titolo mondiale, un'impresa mai accaduta prima nello sport, affermando la squadra bianconera tra le migliori nella storia della disciplina.\nI cicli Vycp\u00e1lek e Parola (1971-1976).\nNell'estate 1970 la Juventus si rinnov\u00f2 profondamente grazie alla valorizzazione di promettenti calciatori come Fabio Capello, Franco Causio e Luciano Spinosi, pescati in giro per l'Italia, o come il torinese Roberto Bettega, prodotto del vivaio bianconero, i quali svecchiarono una squadra ora affidata ad Armando Picchi. La \"Giovin Signora\", seppur a tratti ancora acerba, raggiunse subito la finale della Coppa delle Fiere 1970-1971, l'ultima edizione del torneo, uscendo tuttavia sconfitta contro il nonostante un cammino da imbattuta e il doppio pareggio in finale: 2-2 a Torino e 1-1 a Leeds (fu la prima volta che il trofeo venne assegnato sulla base dei gol segnati in trasferta). A sedere in panchina c'era gi\u00e0 da febbraio un ex giocatore bianconero, il cecoslovacco \u010cestm\u00edr Vycp\u00e1lek, a causa dei gravi problemi di salute di Picchi che lo porteranno a una prematura morte il 26 maggio di quell'anno.\nAl termine del campionato 1971-1972 la Juventus torn\u00f2 dopo cinque anni allo scudetto. Il trionfo conferm\u00f2 la bont\u00e0 di un progetto che da qui in avanti, vide ogni anno l'innesto di un nuovo giovane in squadra: nel corso degli anni 1970 arrivarono a Torino elementi come Antonio Cabrini, Claudio Gentile, Gaetano Scirea e Marco Tardelli, fondamentali nei trionfi del successivo quindicennio.\nIntanto la Juventus si riconferm\u00f2 gi\u00e0 nell'annata 1972-1973, la prima di Dino Zoff tra i pali, cogliendo il suo quindicesimo titolo nazionale, dopo aver avuto la meglio di Lazio e Milan in un lungo duello stagionale risoltosi solo nei minuti finali dell'ultima giornata. Nella stessa annata i bianconeri raggiunsero la finale di Coppa Italia, dove stavolta i rossoneri si presero la rivincita ai tiri di rigore, e per la prima volta nella loro storia quella di Coppa dei Campioni, tuttavia perdendo a Belgrado contro l' (0-1). Il 28 novembre 1973 la Juventus (che prese il posto del rinunciatario Ajax) perse a Roma anche la Coppa Intercontinentale contro l' (0-1), fallendo un rigore con Cuccureddu quando la gara era ancora a reti bianche.\nAllenata dall'ex campione bianconero Carlo Parola, nella stagione 1974-1975 la Juventus rivinse lo scudetto al termine di un duello con il Napoli (battuto per 6-2 al San Paolo il 15 dicembre, e per 2-1 al Comunale di Torino il 6 aprile). La squadra arriv\u00f2 inoltre fino alle semifinali della Coppa UEFA, dalla quale usc\u00ec in seguito alla doppia sconfitta col . Nel campionato successivo invece non fu sufficiente un girone di andata da primato (26 punti ottenuti su 30), subendo nella tornata conclusiva la rimonta dei concittadini del Torino.\nFrattanto dopo il in Germania Ovest, inizi\u00f2 un nuovo ciclo di grandi risultati per la nazionale di Bearzot, anche grazie al contributo primario della Juventus. Quattro anni dopo, al in Argentina, l'Italia arriv\u00f2 quarta schierando nelle proprie file complessivamente nove giocatori bianconeri: Zoff, Cabrini, Gentile, Scirea, Romeo Benetti, Cuccureddu, Causio, Tardelli e Bettega. In seguito, nel in Spagna, furono sei i giocatori del cosiddetto \u00ab\u00bb a laurearsi campioni del mondo.\nIl primo ciclo Trapattoni: la conquista dell'Europa e del mondo (1976-1986).\nBiennio 1976-1978: due scudetti e la vittoria della Coppa UEFA.\nL'anno seguente Parola fu sostituito da Giovanni Trapattoni, all'epoca trentasettenne e con alle spalle solo un biennio di conduzione tecnica nel Milan, club nel quale era stato anche giocatore. Al debutto sulla panchina della Juventus vinse lo scudetto della stagione 1976-1977, conteso ai campioni uscenti del Torino fino all'ultima giornata: alla fine la Juventus prevalse con 51 punti, frutto di 23 vittorie, 5 pareggi e 2 sconfitte (primato per la Serie A a sedici squadre), contro i 50 del Torino. Quattro giorni prima di vincere il suo diciassettesimo scudetto la Juventus si aggiudic\u00f2 anche la sua prima competizione internazionale, la Coppa UEFA, al termine di una doppia finale disputata contro gli spagnoli dell' (1-0 all'andata e 1-2 al ritorno).\nCon il supporto di Pietro Paolo Virdis, acquistato dal , la Juventus conquist\u00f2 nel 1978 il suo secondo tricolore consecutivo con cinque punti di vantaggio sulla coppia -Torino. Nella stessa annata arriv\u00f2 fino alle semifinali di Coppa dei Campioni, tuttavia perdendo ai supplementari con il .\nTriennio 1979-1981: la sesta Coppa Italia.\nGli anni 1970 si chiusero con un'altra Coppa Italia (la sesta) nel 1978-1979, con la vittoria in finale sul Palermo (gol di Brio e Causio) per 2-1 dopo i tempi supplementari.\nNella stagione successiva la squadra giunse fino alla semifinale di Coppa delle Coppe, ma fu sconfitta nel doppio confronto dai londinesi dell' (1-1 e 0-1), dove giocava l'irlandese Liam Brady, che nel mercato estivo di quell'anno (il primo aperto dopo molti anni ai calciatori stranieri) fu acquistato proprio dalla Juventus, che nel biennio successivo vinse due scudetti consecutivi. Quello del 1980-1981 fu il diciannovesimo e venne vinto dopo un testa a testa con la Roma e le polemiche susseguenti un gol non convalidato al difensore della Roma Maurizio Turone nello scontro diretto disputatosi a Torino il 10 maggio 1981 e finito 0-0.\nBiennio 1981-1983: lo scudetto della seconda stella e la settima Coppa Italia.\nL'anno successivo la Juventus vinse il ventesimo scudetto, ottenendo cos\u00ec la seconda stella e rimanendo l'unica squadra nel Paese ad avere raggiunto questo traguardo. Tuttavia in Coppa Italia e Coppa dei Campioni la squadra fu eliminata dopo i primi turni. Nella stagione 1982-1983 la Juventus vinse la Coppa Italia per la settima volta battendo in finale il , oltre alla conquista del Mundialito per club. Giunse inoltre alla sua seconda finale di Coppa dei Campioni contro l', venendo sconfitta per 1-0 con il gol di Felix Magath.\nIn quegli anni giunsero alla societ\u00e0 nuovi giocatori come i giovani Paolo Rossi, capocannoniere della coppa del mondo di Spagna e Pallone d'oro 1982. Durante il campionato del mondo in Spagna si distinsero altri due giocatori che proprio quell'estate erano arrivati alla Juventus, ovvero il polacco Zbigniew Boniek (ingaggiato dal ) e il francese Michel Platini (all'epoca in scadenza di contratto presso il suo club in Francia, il ), le cui nazionali erano giunte rispettivamente al terzo e quarto posto di quel mondiale.\nBiennio 1983-1985: l'accoppiata scudetto-Coppa delle Coppe e il Grande Slam.\nDopo un interregno della Roma (campione d'Italia 1982-1983) vinse il campionato 1983-1984, e colse la sua seconda affermazione internazionale vincendo da imbattuti la Coppa delle Coppe, superando nella finale di Basilea il (2-1).\nLa vittoria in Coppa delle Coppe diede alla Juventus il diritto di sfidare il (vincitore della Coppa dei Campioni) nella Supercoppa UEFA, che fu disputata in gara unica a Torino nel gennaio 1985 e vinta per 2-0 con doppietta di Boniek. A Bruxelles il 29 maggio 1985 la Juventus si laure\u00f2 campione d'Europa contro lo stesso Liverpool al termine di un incontro vinto per 1-0 (Platini su rigore), ma oscurato dagli eventi accaduti allo stadio Heysel mezz'ora prima dell'incontro.\nCon la vittoria in Coppa dei Campioni la Juventus divenne il primo club europeo a vincere tutte le tre maggiori manifestazioni organizzate dalla UEFA.\nStagione 1985-1986: il ventiduesimo scudetto e la prima Coppa Intercontinentale.\nNella stagione 1985-1986 conquist\u00f2 un altro scudetto grazie a un'iniziale sequenza di otto vittorie consecutive e 26 punti su 30 ottenuti nel girone di andata (entrambi primati), oltre alla prima Coppa Intercontinentale, vinta l'8 dicembre 1985 a Tokyo battendo ai tiri di rigore (2-2 dopo i supplementari) i campioni sudamericani dell', divenendo cos\u00ec il primo e l'unico club al mondo a vincere tutte le competizioni ufficiali a livello internazionale.\nCon la stagione 1985-1986 si chiuse il decennio con Trapattoni allenatore: durante questi due lustri la societ\u00e0 vinse un totale di sei scudetti, due Coppe Italia e tutte le coppe internazionali. Cabrini, Scirea e Tardelli divennero i primi calciatori europei ad avere conquistato tutte e tre le principali competizioni UEFA per club e i primi giocatori al mondo ad avere vinto sia tutte le competizioni internazionali a livello di club cui presero parte sia la Coppa FIFA. Trapattoni (che nel frattempo pass\u00f2 all'Inter) divent\u00f2 il primo e unico nel continente ad avere vinto tutte le competizioni a livello di club a cui partecip\u00f2 e tutte con lo stesso club.\nIl 12 luglio 1988 a Ginevra in occasione del sorteggio delle competizioni europee della stagione 1988-1989 l'allora presidente della confederazione calcistica europea Jacques Georges confer\u00ec la Targa UEFA alla Juventus (rappresentata dall'allora presidente Giampiero Boniperti) in ragione del primato conseguito in campo continentale.\nIl rinnovamento del periodo 1986-1990.\nCon Rino Marchesi sulla panchina la Juventus inizi\u00f2 la stagione 1986-1987 con una vittoria 2-0 a Udine contro l'. La stagione termin\u00f2 con il sorpasso all'Inter per il secondo posto con 39 punti, tre punti in meno della capolista Napoli, vincitrice del campionato. In Coppa dei Campioni invece la Juventus fu eliminata agli ottavi di finale dal Real Madrid: persa l'andata in trasferta per 1-0, al Comunale di Torino la Juve si impose per 1-0 grazie a un gol di Cabrini e la sfida prosegu\u00ec ai calci di rigore, dove perse 3-1. Al termine della stagione Platini decise di lasciare il calcio giocato all'et\u00e0 di trentadue anni. Nella stagione successiva la Juventus concluse sesta in classifica con 31 punti e pot\u00e9 accedere alla Coppa UEFA dopo lo spareggio-derby contro il Torino (0-0 dopo i supplementari e 4-2 ai rigori).\nQuella del 1988-1989 port\u00f2 Dino Zoff come allenatore e Alessandro Altobelli come nuovo centravanti per sostituire l'avulso Ian Rush. Zoff diede alla squadra continuit\u00e0 e gioco grazie anche a innesti quali Rui Barros, Giancarlo Marocchi, Roberto Galia e Oleksandr Zavarov, pur senza lottare per lo scudetto che venne vinto dalla cosiddetta \u00abInter dei record\u00bb, classificandosi al quarto posto dietro alla gi\u00e0 citata Inter, al Milan e al Napoli.\nStagione 1989-1990: l'accoppiata Coppa Italia-Coppa UEFA.\nL'annata 1989-1990 inizi\u00f2 sotto nel pi\u00f9 tragico dei modi: il 3 settembre 1989 per\u00ec trentaseienne in un incidente stradale a Babsk in Polonia il viceallenatore Gaetano Scirea, per anni libero, capitano e simbolo della squadra, nonch\u00e9 primatista di presenze con la Juventus fino al 2008.\nLa Juventus, ancora sotto la guida di Zoff e con una squadra che aveva come prima punta Tot\u00f2 Schillaci, fin\u00ec il campionato di quell'anno ancora al quarto posto, cos\u00ec come nella stagione precedente. Tuttavia la Juventus conquist\u00f2 l'ottava Coppa Italia battendo in finale il Milan dopo un pareggio per 0-0 a Torino e la vittoria per 1-0 a Milano, conquistando anche la Coppa UEFA in una doppia finale \u2014 per la prima volta nella storia delle competizioni europee tra due club italiani \u2014 contro la Fiorentina (3-1 a Torino e 0-0 sul campo neutro di Avellino). Questi furono i primi trofei vinti dopo tre stagioni senza titoli e la finale della Coppa UEFA fu l'ultima partita di Sergio Brio, titolare in difesa per dodici anni ed erede della fascia di capitano dopo l'addio di Cabrini l'anno prima. Il 5 febbraio 1990, mentre si inaugurava lo stadio delle Alpi in vista del , l'avvocato Vittorio Caissotti di Chiusano assunse la presidenza della societ\u00e0, chiudendo dopo diciannove anni l'era Boniperti.\nAnni 1990.\nNella stagione successiva Zoff lasci\u00f2 il posto all'emergente Luigi Maifredi, mentre sal\u00ec ai vertici societari Luca Cordero di Montezemolo reduce dal comitato organizzatore del . L'allenatore bresciano, dopo l'arrivo di nuovi giocatori come Roberto Baggio, Thomas H\u00e4\u00dfler, J\u00falio C\u00e9sar da Silva e Paolo Di Canio, debutt\u00f2 malamente perdendo 1-5 la Supercoppa italiana contro il Napoli; in campionato non riusc\u00ec a portare la squadra (terza dopo il girone di andata) oltre il settimo posto finale, mentre in Coppa delle Coppe fu eliminata in semifinale dal , pur con Baggio capocannoniere della competizione. Pertanto dopo ventinove anni (l'ultima volta era stata nel 1961-1962), la Juventus non si qualific\u00f2 per alcuna competizione internazionale.\nIl secondo ciclo Trapattoni (1991-1994).\nL'avventura di Maifredi e Montezemolo a Torino dur\u00f2 appena un anno, sicch\u00e9 nella stagione 1991-1992 si torn\u00f2 al passato richiamato Trapattoni in panchina e Boniperti, stavolta come amministratore delegato, dietro la scrivania. Nuovamente in mano al tecnico cusanese, la squadra perse la finale di Coppa Italia contro il Parma e si piazz\u00f2 seconda in campionato. Nella stagione 1992-1993, rinforzatasi con il tedesco Andreas M\u00f6ller, Fabrizio Ravanelli e Gianluca Vialli, la Juventus vinse per la terza volta la Coppa UEFA battendo nella doppia finale, per 3-1 in Germania (Dino Baggio e doppietta di Roberto Baggio) e per 3-0 a Torino (due gol di Dino Baggio e M\u00f6ller), il con un punteggio complessivo di 6-1, primato della manifestazione e dei tornei gestiti dalla UEFA: in quel torneo la squadra segn\u00f2 32 reti, per un totale di 106 nell'intera stagione. In campionato invece la Juventus si classific\u00f2 al quarto posto, vincendo in casa del Milan il 18 aprile con doppietta di M\u00f6ller e rete di Roberto Baggio. Al termine dell'anno solare Baggio venne premiato col Pallone d'oro, mentre nel 1993-1994 debuttarono in maglia bianconera Angelo Di Livio e Alessandro Del Piero, quest'ultimo destinato a divenire simbolo del club (oltrech\u00e9 futuro capitano) per il ventennio a seguire. La squadra termin\u00f2 il campionato al secondo posto, staccata di tre punti dal Milan.\nIl primo ciclo Lippi: nuovi successi nazionali e internazionali (1994-1999).\nBiennio 1994-1996: la seconda doppietta nazionale e la vittoria della Champions League.\nIl 1994 coincise con una profonda ristrutturazione manageriale in seno al club. Definitivamente archiviata l'era Boniperti, ci fu il ritorno dopo tre decenni di Umberto Agnelli il quale supervision\u00f2 l'insediamento ai vertici societari della cosiddetta \u00abTriade\u00bb, composta dal direttore generale Luciano Moggi, dall'amministratore delegato Antonio Giraudo e dal vicepresidente ed ex giocatore della Juventus Roberto Bettega. Questa nuova dirigenza rimarr\u00e0 alla guida sportiva ed economico-finanziaria del club fino al 2006.\nA corollario di tale rinnovamento, per la stagione 1994-1995 la Juventus si present\u00f2 ai nastri di partenza guidata dal promettente Marcello Lippi: l'allenatore viareggino, che proprio a Torino si affermer\u00e0 ai massimi livelli, far\u00e0 assurgere la squadra bianconera tra le migliori nella storia della disciplina in virt\u00f9 delle innovazioni di gioco apportate in fase offensiva e di un atteggiamento tattico allora inedito nel resto del continente. Dopo nove anni di attesa i bianconeri tornarono alla conquista del titolo nazionale, il ventitreesimo, con 96 reti siglate nell'arco dell'intera annata e dieci punti di vantaggio sulle seconde classificate Lazio e Parma (primato di squadra nei campionati con tre punti a vittoria, poi battuto dai diciassette del 2013-2014). La Juventus vinse inoltre la Coppa Italia contro i ducali, realizzando cos\u00ec la seconda doppietta nazionale nella sua storia, mentre in Coppa UEFA raggiunse per la quarta volta la finale, ancora contro i parmensi che questa volta ebbero la meglio (0-1 al Tardini e 1-1 nel ritorno giocato allo stadio Giuseppe Meazza di Milano). La stagione fu segnata dal lutto per la morte del giovane e promettente terzino Andrea Fortunato, scomparso per una grave forma di leucemia il 25 aprile 1995.\nL'anno successivo la Juventus giunse al secondo posto della Serie A a otto punti di distanza dal Milan e conquist\u00f2 il 17 gennaio 1996 la sua prima Supercoppa italiana, superando nuovamente il Parma per 1-0 al Delle Alpi. Con questo trofeo divenne la prima squadra a vincere le tre maggiori competizioni nazionali nello stesso anno. La squadra concluse la stagione con il trionfo in Champions League (ex Coppa dei Campioni), che venne vinta il 22 maggio seguente nella finale di Roma contro l'Ajax, sconfitto per 5-3 ai tiri di rigore, dopo che i supplementari si erano conclusi sull'1-1 con i gol di Ravanelli per la Juventus e Jari Litmanen per l'Ajax.\nStagione 1996-1997: i trionfi del centenario.\nNel 1997 la Juventus festeggi\u00f2 i cento anni dalla sua fondazione istituzionale: allo scopo di celebrare questa ricorrenza la societ\u00e0 e le autorit\u00e0 della citt\u00e0 di Torino organizzarono una serie di manifestazioni denominate \"Juvecentus\" (\"1897-1997; Cento anni di Juve\") e dal 22 al 27 maggio venne presentata al Lingotto l'attivit\u00e0 editoriale, multimediale e filatelica del club. In occasione del secolo di vita della Juventus fu poi organizzata la cosiddetta Coppa del Centenario-Trofeo Repubblica di San Marino contro gli inglesi del (la Juventus indoss\u00f2 una speciale divisa rosanero che ricordava la prima storica casacca della societ\u00e0), disputata allo stadio Dino Manuzzi di Cesena il 3 agosto. A fianco di queste iniziative venne allestita la \"Mostra del Centenario\" a illustrare l'origine e l'evoluzione del club, oltre alla creazione di un \"fanclub\" con pi\u00f9 di membri.\nLa stagione 1996-1997 fu inaugurata con una nuova vittoria nella doppia finale di Supercoppa UEFA contro il club vincitore della Coppa delle Coppe, il (6-1 in trasferta a Parigi all'andata e 3-1 a Palermo nel ritorno): il 9-2 complessivo \u00e8 lo scarto pi\u00f9 grande mai raggiunto nelle finali UEFA. In seguito il 26 novembre 1996 a Tokyo la squadra conquist\u00f2 anche la seconda Coppa Intercontinentale contro i campioni sudamericani del . Il ventiquattresimo scudetto della storia venne conquistato con 65 punti, mentre in Champions League la Juventus perse per 1-3 la finale giocata a Monaco di Baviera il 28 maggio 1997 contro il Borussia Dortmund.\nBiennio 1997-1999.\nL'anno successivo la squadra vinse la Supercoppa italiana contro il per 3-0, quindi a fine stagione arriv\u00f2 il venticinquesimo scudetto con cinque punti di vantaggio sull'Inter. Nella terza finale consecutiva di Champions League giocata ad Amsterdam il 25 maggio 1998 la Juventus cedette per 0-1 al Real Madrid, ma Del Piero si aggiudic\u00f2 il titolo di capocannoniere della manifestazione con 10 reti.\nLa stagione 1998-1999 part\u00ec con la sconfitta (1-2) della squadra nella Supercoppa di Lega contro la Lazio. In Champions League la Juventus sfior\u00f2 la quarta finale consecutiva uscendo dalla Champions in semifinale per mano del . Dopo la sconfitta per 4-2 contro il Parma a met\u00e0 del girone di ritorno Lippi si dimise e fu sostituito da Carlo Ancelotti, che condusse una squadra ormai alla fine di un ciclo al settimo posto, venendo relegata alla Coppa Intertoto dopo avere perso anche lo spareggio UEFA con l'Udinese.\nAnni 2000.\nL'interregno di Ancelotti (1999-2001).\nNell'estate 1999 Ancelotti port\u00f2 la formazione a vincere la Coppa Intertoto \u2014 riconvalidando dunque il primato di vittorie in ogni competizione continentale. Il campionato vide la Juventus contendere lo scudetto alla Lazio, ma dopo avere vinto il titolo di met\u00e0 stagione sub\u00ec la rimonta dei biancocelesti cedendo anche nello scontro diretto. Il possibile titolo sfum\u00f2 all'ultima giornata, quando perdendo in trasferta contro il (su un campo reso impraticabile dalla pioggia che caus\u00f2 un'interruzione di oltre un'ora) la squadra si fece definitivamente sorpassare dalla Lazio.\nAnche l'annata successiva termin\u00f2 con il secondo posto, questa volta dietro alla Roma. Le mancate affermazioni portarono all'addio di Ancelotti, sostituito dal rientrante Lippi.\nIl secondo ciclo Lippi (2001-2004).\nAl ritorno di Lippi fece seguito nell'autunno 2001 l'ingresso in Borsa della societ\u00e0. Fu cos\u00ec compiuto un nuovo importante passo nell'evoluzione da societ\u00e0 calcistica civile a \"entertainment and leisure group\": nei primi anni del XXI secolo con oltre duecento milioni di euro di fatturato la Juventus era la terza societ\u00e0 calcistica per ricavi in Europa dopo Manchester Utd e Real Madrid.\nLa stagione 2001-2002 segn\u00f2 il ritorno allo scudetto, conquistato ai danni dell'Inter dopo un finale che vide coinvolta anche la Roma e che si concluse con il sorpasso sull'Inter all'ultima domenica in un pomeriggio rimasto nella storia della Juventus come quello del \u00ab5 maggio\u00bb. Nello stesso anno vennero messi in bacheca la Supercoppa italiana e un altro tricolore. In Champions League a capo di un torneo che la vide protagonista la Juventus torn\u00f2 a disputare una finale dopo cinque anni: venne per\u00f2 sconfitta ai rigori dal Milan dopo lo 0-0 dei tempi supplementari nella prima finale tutta italiana nella storia della manifestazione. In precedenza nel gennaio 2003 la Juventus aveva dato l'add\u00eco all'avvocato Gianni Agnelli, uno dei pi\u00f9 grandi illustri della storia d'Italia e della Juventus.\nLa stagione 2003-2004 fu anch'essa segnata da eventi luttuosi per la societ\u00e0, con la scomparsa di due figure chiave nella storia recente del club, il presidente Vittorio Chiusano (agosto 2003) e Umberto Agnelli (maggio 2004). Sul versante sportivo la Juventus vinse un'altra Supercoppa di Lega e chiuse terza in campionato. A fine stagione Lippi lasci\u00f2 definitivamente la squadra per passare sulla panchina della nazionale.\nDal biennio di Capello allo scandalo Calciopoli (2004-2006).\nNell'estate 2004 la squadra venne affidata a Fabio Capello. Il 20 maggio 2005 grazie al pareggio nell'anticipo tra Milan e Palermo la Juventus si laure\u00f2 campione d'Italia, conquistando alla fine del torneo 86 punti, sette in pi\u00f9 del Milan. In Champions League la squadra venne eliminata nei quarti di finale a opera degli inglesi del Liverpool.\nNel campionato 2005-2006 la Juventus batt\u00e9 il primato storico di vittorie consecutive all'inizio del campionato (9), che sommate alla vittoria per 4-2 contro il nella giornata di chiusura del torneo precedente hanno composto la serie di trionfi in fila pi\u00f9 lunga nel campionato a girone unico a pari merito con quella della stagione 1931-1932. Stabil\u00ec il primato di punti in totale (91) e in un solo girone (52 punti solo all'andata: 17 vittorie, un pareggio e una sconfitta). La squadra perse una sola partita in campionato (cosa mai riuscita nei campionati a venti squadre), quella in casa del Milan per 3-1 il 30 ottobre. Tale gara fu anche l'ultima persa nei campionati a girone unico per quasi due anni fino alla sconfitta in trasferta contro il Mantova del 13 gennaio 2007 per un totale di 46 gare in serie positiva. La squadra si aggiudic\u00f2 il primo posto battendo il 14 maggio la per 2-0. Per tutta l'era Capello la Juventus fu sempre capolista della Serie A (76 giornate, primato nazionale). Il 20 agosto perse la Supercoppa italiana contro l'Inter per 0-1 ai supplementari. In Champions League invece la Juventus fu eliminata nei quarti di finale dagli inglesi dell'Arsenal.\nSul finire della stessa stagione, tuttavia, la societ\u00e0 rimase coinvolta nello scandalo Calciopoli che segner\u00e0 uno spartiacque nella storia del club e, di riflesso, del calcio italiano: riconosciuta colpevole di \u00abuna fattispecie di illecito associativo\u00bb \u2014 termine allora non previsto dall'ordinamento giuridico sportivo italiano, ma che fu giudicato dalla Corte Federale come una violazione dell'articolo 6 del Codice di Giustizia Sportiva allora in vigore e riguardante i casi di \u00abillecito sportivo\u00bb \u2014 correlato all'annata precedente, la giustizia sportiva condann\u00f2 la Juventus alla revoca dello scudetto 2004-2005, alla non assegnazione di quello del 2005-2006 e alla retrocessione d'ufficio in Serie B per la prima volta in 109 anni. A seguito di questo \"tsunami\" sportivo Moggi e Giraudo rassegnarono le loro dimissioni, sancendo di fatto la fine del ciclo della \"Triade\" che aveva segnato il precedente decennio di successi bianconeri. Vennero quindi nominati presidente Giovanni Cobolli Gigli, direttore sportivo Alessio Secco e amministratore delegato Jean-Claude Blanc, il gruppo dirigenziale che guider\u00e0 la societ\u00e0 del difficile post-Calciopoli.\nIl periodo 2006-2011.\nDalla stagione in Serie B al ritorno in Serie A (2006-2009).\nNella complicata estate del 2006 la ricostruzione della squadra venne affidata all'allenatore Didier Deschamps, gi\u00e0 centrocampista juventino nella seconda met\u00e0 degli anni 1990, chiamato a risollevare un ambiente scivolato al punto pi\u00f9 basso della propria storia. Dopo 36 partite del campionato di Serie B, e nonostante la penalizzazione di 9 punti, la Juventus, che si trov\u00f2 in testa alla classifica rimanendo sempre tra le prime posizioni, il 19 maggio 2007 (dopo la vittoria per 5-1 in trasferta ad Arezzo) raggiunse la matematica promozione in Serie A con tre giornate di anticipo rispetto alla fine del torneo; il successivo 26 maggio, tuttavia, crescenti dissidi con la dirigenza portarono Deschamps a risolvere il proprio contratto, dopo la vittoria casalinga sul Mantova che assicur\u00f2 la vittoria del campionato. \nIl ritorno in massima serie della Juventus, passata nelle mani di Claudio Ranieri, avvenne il 25 agosto seguente contro il in una partita terminata con il risultato di 5-1 in favore dei bianconeri. Al termine di una stagione grossomodo positiva se non al di sopra delle aspettative, la squadra arriv\u00f2 terza in campionato, per quello che fu il migliore piazzamento di una neopromossa da trent'anni a quella parte. Nell'annata 2008-2009 la societ\u00e0, tornata dopo due anni di assenza alle competizioni confederali, si spinse fino agli ottavi di finale della Champions League prima di essere eliminata dal , finalista uscente; tuttavia fu anche la stagione in cui si chiuse la breve esperienza di Ranieri a Torino, sostituito sul finire del campionato dall'ex difensore juventino Ciro Ferrara il quale condusse la squadra al secondo posto.\nLe difficolt\u00e0 del biennio 2009-2011.\nDopo il precedente e positivo biennio, che aveva fatto ben sperare in casa juventina circa un veloce ritorno ad alti livelli, al contrario quello successivo far\u00e0 segnare una brusca battuta d'arresto. Nella stagione 2009-2010 la squadra venne estromessa dalla Champions League gi\u00e0 nella fase a gironi, stabilendo suo malgrado il primato di marcature subite in casa nelle coppe europee. A gennaio fu poi eliminata dall'Inter (1-2) ai quarti di finale di Coppa Italia, una sconfitta che sanc\u00ec l'esonero di Ferrara in favore di Alberto Zaccheroni. Il cambio della guida tecnica non diede i frutti sperati, tanto che la squadra usc\u00ec successivamente agli ottavi dell'Europa League per mano dei futuri finalisti del , chiudendo infine il campionato al settimo posto con ben 15 sconfitte \u2014 primato negativo del club in un torneo a 20 squadre, con un totale di 19 nel corso della stagione \u2014 e 56 gol subiti, eguagliando gli scialbi numeri ottenuti nell'edizione 1961-1962.\nL'annata 2010-2011 vide l'effimera prova di Luigi Delneri sulla panchina juventina. La squadra, ancora zavorrata da errori societari e di mercato, usc\u00ec presto di scena nella fase a gironi di Europa League, mentre il campionato registr\u00f2 un nuovo e deludente settimo posto, questa volta mancando anche l'accesso alle competizioni continentali. Era dal triennio 1954-1957 che la Juventus non terminava almeno due edizioni consecutive della Serie A al di sotto di tale piazzamento.\nAnni 2010.\nAndrea Agnelli e il rinnovamento societario.\nNell'ambito di un graduale cambio di rotta sul piano societario nel 2010 a Blanc subentr\u00f2 alla presidenza della Juventus Andrea Agnelli, quarto esponente della celebre famiglia torinese proprietaria del club. Alle prese con una squadra da qualche anno deficitaria sia a livello sportivo sia di bilancio, tra i primi passi della nuova gestione c'\u00e8 da una parte il risanamento delle casse societarie e la graduale apertura verso nuove opportunit\u00e0 di fatturato, mentre dall'altra si assiste a un profondo rinnovamento dell'organigramma con le nomine di Giuseppe Marotta e Fabio Paratici, rispettivamente a direttore generale e direttore sportivo, assieme al ritorno in societ\u00e0, stavolta in veste dirigenziale, di Pavel Nedv\u011bd. Sempre in tal senso in questi anni giunse a compimento l'idea dello stadio di propriet\u00e0: dalle ceneri del Delle Alpi l'8 settembre 2011 venne infatti inaugurato lo Juventus Stadium. Il 16 maggio 2012 ci fu poi l'apertura del primo museo societario, il J-Museum, dedicato alla storia della Juventus e al suo legame con le vicende del Paese.\nLe stagioni dei record (2011-2020).\nIl ciclo Conte: verso la terza stella (2011-2014).\nStagione 2011-2012: lo scudetto della rinascita.\nLa stagione 2011-2012 vide l'arrivo in panchina di Antonio Conte, gi\u00e0 capitano juventino negli anni 1990, il quale nella nuova veste di tecnico gett\u00f2 le basi per il ritorno ai vertici della societ\u00e0. In campionato, rinforzatasi con nomi quali il giovane Arturo Vidal e l'esperto Andrea Pirlo, e dopo un lungo testa a testa col Milan, il 6 maggio 2012 la Juventus \u00e8 tornata a laurearsi dopo nove anni campione d'Italia, vincendo il suo ventottesimo scudetto. Il tricolore \u00e8 arrivato senza avere mai perso una partita, eguagliando un primato conseguito nella storia del \"girone unico\" solo dal Perugia nel 1978-1979 e dal Milan nel 1991-1992; la Juventus \u00e8 per\u00f2 la prima a siglare questo primato in un torneo a venti squadre, stabilendo cos\u00ec il primato nazionale di imbattibilit\u00e0 stagionale in campionato. L'imbattibilit\u00e0 stagionale venne persa nella gara d'epilogo, la finale di Coppa Italia in cui \u00e8 il Napoli a imporsi, mettendo fine a un'invulnerabilit\u00e0 durata 43 partite, anch'esso primato nazionale.\nBiennio 2012-2014: dalla riconferma al campionato dei record.\nNell'estate 2012 la Juventus, che nel frattempo ha salutato la \"bandiera\" Del Piero e accolto tra le proprie fila il promettente Paul Pogba, vince a Pechino la sua quinta Supercoppa italiana superando il Napoli, un trofeo che mancava dall'edizione 2003. Nonostante la battuta di arresto al ritorno in Europa, dov'\u00e8 estromessa dai futuri campioni del , la Juventus ha marciato stabilmente e con discreta tranquillit\u00e0 in vetta alla classifica del campionato, sicch\u00e9 il 5 maggio 2013 \u00e8 arrivato il ventinovesimo titolo italiano e il secondo consecutivo.\nL'annata 2013-2014 si \u00e8 aperta in agosto con il secondo successo consecutivo in Supercoppa di Lega, superando all'Olimpico di Roma la Lazio con un netto 4-0 su cui ha messo il sigillo Carlos T\u00e9vez, neoacquisto e \"a posteriori\" trascinatore della Juventus nel successivo biennio. Dopo una deludente eliminazione al primo turno di Champions League. la squadra \u00e8 ripescata in Europa League dove ha offerto un cammino migliore, fermandosi tuttavia a un passo dalla finale dopo essere battuti dai portoghesi del Benfica, raggiungendo comunque una semifinale europea che mancava da undici anni.\nIn Serie A si \u00e8 invece ripetuto il copione delle precedenti stagioni e, dopo avere rincorso la Roma nelle prime giornate del torneo, ha preso la testa della classifica in autunno per mantenerla sino al termine: il 4 maggio 2014 la Juventus ha vinto il terzo scudetto dell'era Conte e trentesimo nella storia del club, che diventa il primo in Italia a cucirsi al petto la \"terza stella\". La squadra torinese \u00e8 artefice in questa stagione di un \u00abcammino record\u00bb, battendo numerosi primati societari e nazionali: su tutti quello di punti in graduatoria con 102, tripla cifra mai toccata prima nel calcio professionistico italiano, nonch\u00e9 sesto punteggio a livello europeo.\nIl ciclo Allegri: dominio domestico e finali europee (2014-2019).\nStagione 2014-2015: la terza doppietta nazionale.\nL'annata 2014-2015 si \u00e8 aperta in maniera turbolenta per l'ambiente bianconero, con le improvvise dimissioni di Conte e l'arrivo in panchina di Massimiliano Allegri. Tale avvicendamento tecnico non ha tuttavia scalfito l'egemonia juventina sul calcio italiano di questo decennio, con una stagione culminata nella terza doppietta nazionale della storia del club: il 2 maggio 2015 con il successo 1-0 sul campo della , la Juventus conquist\u00f2 il suo trentunesimo scudetto nonch\u00e9 quarto consecutivo; il 20 maggio seguente arriv\u00f2 quindi la decima Coppa Italia, vinta 2-1 ai tempi supplementari contro la Lazio nella finale di Roma \u2014 anche stavolta la Juventus \u00e8 la prima in Italia a raggiungere il simbolico traguardo della \"stella d'argento\".\nNon \u00e8 invece riuscita l'affermazione europea in Champions League dove, al termine di un cammino che l'ha vista tornare in finale dopo dodici anni, all'Olympiastadion di Berlino la squadra piemontese \u00e8 stata sconfitta 1-3 dai catalani del .\nStagione 2015-2016: dalla rimonta-record alla prima tripletta nazionale.\nL'annata 2015-2016 ha proposto una Juventus decisamente rinnovata nell'organico, priva di alcuni protagonisti dei successi del precedente quadriennio (Pirlo, Vidal e T\u00e9vez su tutti). L'esordio stagionale \u00e8 avvenuto allo Shanghai Stadium nella vittoria per 2-0 contro la Lazio in Supercoppa italiana. Ciononostante l'avvio di stagione \u00e8 stato pieno di difficolt\u00e0 per la Juventus, che per i primi mesi di campionato \u00e8 rimasta molto lontana dalle posizioni di vertice della classifica (sintomatico lo zero in classifica dopo due giornate, fatto mai accadutole prima dall'istituzione del \"girone unico\"), pagando oltremodo la ricerca del miglior equilibrio in un nuovo gruppo di calciatori in cui inizi\u00f2 presto a farsi spazio il giovane Paulo Dybala.\nA dispetto di pronostici e statistiche avverse la Juventus \u00e8 stata tuttavia artefice di una inaspettata rimonta che l'ha portata il 25 aprile 2016 a riconfermarsi per la quinta volta consecutiva campione d'Italia. Con la vittoria della seconda Coppa Italia consecutiva e undicesima totale, arrivata battendo nella finale del 21 maggio a Roma il Milan, la Juventus ha chiuso la stagione mettendo in bacheca la sua prima tripletta nazionale.\nTriennio 2016-2019: il quarto \"double\" consecutivo e nuovi scudetti.\nRinforzatasi con elementi quali Miralem Pjani\u0107 e Gonzalo Higua\u00edn, la stagione 2016-2017 ha visto una Juventus centrare uno storico trentatreesimo scudetto e sesto consecutivo, raggiunto il 21 maggio 2017: dopo ottantadue anni, gli uomini di Allegri riescono a battere il record della Juve del Quinquennio. Al tricolore viene affiancata la dodicesima Coppa Italia nonch\u00e9 terza consecutiva, arrivata quattro giorni prima battendo la Lazio. \u00c8 invece ancora rimandato l'appuntamento con un successo europeo: alla seconda finale di Champions League nell'arco di un triennio, il 3 giugno al Millennium Stadium di Cardiff i piemontesi cedono 1-4 ai detentori del .\nSi \u00e8 rivelata vittoriosa anche l'annata 2017-2018, nonostante un cammino pi\u00f9 incerto. Rispetto alle stagioni precedenti, la riconferma in campionato \u00e8 stata infatti pi\u00f9 sudata causa un Napoli che ha dato filo da torcere per tutta la stagione, finch\u00e9 nelle giornate conclusive i torinesi hanno trovato l'allungo decisivo che ha dato loro, il 13 maggio 2018, il settimo scudetto consecutivo. Con l'annessa quarta Coppa Italia di fila, sollevata quattro giorni prima a spese del Milan, i bianconeri hanno inanellato il loro quarto \"double\" domestico consecutivo, stabilendo un ennesimo primato nel calcio italiano. Messo in bacheca il suo nono scudetto personale, che ne fa il calciatore pi\u00f9 titolato nella storia del campionato italiano, la stagione si chiude con l'addio di Buffon il quale lascia la squadra dopo diciotto anni.\nL'estate 2018, segnata sul versante mediatico dall'ingaggio del fuoriclasse portoghese Cristiano Ronaldo, \u00e8 il preludio a una stagione, quella del 2018-2019, che ha visto la Juventus artefice di un campionato dominato sotto ogni aspetto, e che gi\u00e0 il 20 aprile ha portato a Torino il trentacinquesimo scudetto oltrech\u00e9 l'ottavo consecutivo \u2014 quest'ultimo un filotto mai toccato prima nella storia del calcio italiano \u2014, rimarcando l'impronta bianconera sulla Serie A degli anni 2010: a guidare la squadra \u00e8 ancora Allegri, il quale nell'occasione ha messo in bacheca il suo quinto titolo italiano di fila, battendo il primato che da ottantacinque anni deteneva un altro ex tecnico juventino, quel Carcano \"deus ex machina\" del Quinquennio. A corollario, a met\u00e0 stagione era arrivato l'ottavo trionfo in Supercoppa di Lega, dopo la vittoria di Gedda ai danni del Milan.\nIl nono campionato consecutivo con Sarri (2019-2020).\nLa stagione 2019-2020 \u00e8 caratterizzata da un rinnovamento della rosa, mentre la stagione si chiude con un successo, precedendo l'Inter, al termine di un torneo combattuto che ha visto i torinesi lottare con gli stessi meneghini e la Lazio fino alla sospensione dovuta alla pandemia di COVID-19 in Italia. Il nono campionato di fila della Juventus \u00e8 stato anche il primo per Maurizio Sarri, scelto per sostituire Allegri.\nAnni 2020.\nL'esordio di Pirlo (2020-2021).\nL'annata 2020-2021, apertasi con l'avvicendamento in panchina tra Sarri e il debuttante Andrea Pirlo \u2014 gi\u00e0 ex giocatore bianconero \u2014, \u00e8 stata quella che ha visto l'Inter interrompere il ciclo di successi in campionato che durava da nove anni: i torinesi, infatti, si sono dovuti accontentare del quarto posto. Nella Supercoppa e nella Coppa nazionale, invece, erano arrivati due successi, rispettivamente il nono e il quattordicesimo nella storia del club piemontese."}
{"id": "565863", "revid": "120117189", "url": "https://it.wikipedia.org/wiki?curid=565863", "title": "Margaret Mitchell", "text": "Biografia.\nNata ad Atlanta in una famiglia benestante e politicamente importante. Suo padre, Eugene Muse Mitchell, era un avvocato, e sua madre, Mary Isabel \"May Belle\" (o \"Maybelle\") Stephens, era suffragetta.\nAveva due fratelli, Russell Stephens Mitchell, che mor\u00ec nella prima infanzia nel 1894, e Alexander Stephens Mitchell, nato nel 1896.\nAll'et\u00e0 di 14 anni la Mitchell entra nel Washington Seminar, un \"college\" femminile privato dove studia rivelando tutto il suo talento. \nCompiuti i 18 anni si iscrive al corso superiore di medicina allo Smith College di Northampton, nel Massachusetts ma gli studi vengono interrotti a causa della morte della madre. \nMargaret torna a casa, ad Atlanta, dove nel 1922 sposa Berrien Kinnard Upshaw. Il matrimonio si rivela un fallimento e lui esce dalla sua vita lasciandole la libert\u00e0 necessaria per ricominciare da capo.\nNegli anni 20 l'autrice diventa una collaboratrice dell\"'Atlanta Journal Sunday Magazine\": memorabile fu la sua intervista a Rodolfo Valentino. \nNel 1926 Margaret si risposa con John Marsh, un agente pubblicitario, e lascia il lavoro per cominciare a scrivere un romanzo ambientato durante la guerra di secessione, la cui stesura la terr\u00e0 impegnata per quasi 10 anni. Il libro viene pubblicato nel Giugno del 1936 col titolo \"Via col vento\" (\"Gone with the wind\") prendendo a prestito il verso suggestivo di una poesia di Ernest Dowson, e diventa subito un \"bestseller\": in un solo mese ne vengono vendute ben 180.000 copie.\nNel 1937, grazie all'opera, la Mitchell vince il Premio Pulitzer e l'anno seguente \u00e8 candidata al Premio Nobel per la letteratura. Quasi immediatamente partono anche le trattative col produttore cinematografico David O. Selznick che dal libro vuol trarre un film. Margaret fa molta resistenza e non vorrebbe partecipare n\u00e9 alla stesura della sceneggiatura, n\u00e9 alla scelta del \"cast\". Nel 1939 dal romanzo \u00e8 stata infine tratta la pellicola omonima per la regia di Victor Fleming che ricevette tredici \"nomination\" al premio oscar aggiudicandosi otto statuette, oltre a due premi speciali.\nQuando scoppia la seconda guerra mondiale la Mitchell entra a far parte della Croce Rossa americana e diventa istruttrice di primo soccorso. Nel 1943 crea una \"Recreation room\" a favore dei soldati di stanza nel Piedmont Park. Nel dopoguerra Margaret ritorna ad Atlanta intenzionata a riprendere l'attivit\u00e0 letteraria ma la sera dell'11 agosto 1949, attraversando un incrocio, un tassista fuori servizio, Hugh Gravitt, la investe: Margaret Mitchell morir\u00e0 il 16 agosto del 1949, dopo 5 giorni di coma. \nPrima di morire, Margaret Mitchell fece testamento e dispose che tutta la sua produzione letteraria venisse distrutta: le sue volont\u00e0 sono state tenute in considerazione dai suoi eredi.\nPer decenni si \u00e8 creduto che l'unica sua opera letteraria nota fosse il pluripremiato Via col vento. \nNel 1995 per\u00f2, con grande sorpresa dei suoi curatori, fu consegnato al \"Road to Tara Museum\" - che la contea di Jonesboro dedic\u00f2 alla memoria della scrittrice - un inedito manoscritto della scrittrice, risalente al 1916. Si trattava del racconto \"Lost Laysen\" (in italiano \"L'Isola in fondo al mare\", edito poi da Rizzoli) vergato a mano su due quaderni: la Mitchell li regal\u00f2 all'amico di infanzia Henri Love Angel, che li custod\u00ec e tramand\u00f2 in famiglia fino ad allora. \nPur essendo stato scritto in giovane et\u00e0, esso contiene gi\u00e0 tutti gli elementi che avrebbero reso famosa l'autrice solo vent'anni dopo: pur non essendo molto conosciuto ai pi\u00f9, \u00e8 dunque considerabile un'opera di grande interesse storico e letterario.\nSulla vita della scrittrice \u00e8 stato realizzato un film tv: \"La travolgente storia d'amore di Margaret Mitchell\" (1994) interpretato da Shannen Doherty."}
{"id": "565865", "revid": "84184", "url": "https://it.wikipedia.org/wiki?curid=565865", "title": "Alphonse de Chateaubriant", "text": "Regionalismo.\nNato in una famiglia aristocratica di pittori, studia a Nantes dopodich\u00e9 entra nella scuola militare di St. Cyr (\u00c9cole Sp\u00e9ciale Militaire de Saint-Cyr), ma non si dedica alla carriera militare. Vive soprattutto tra Piriac-sur-Mer, dove si trovano le sue terre, e la citt\u00e0 di Nantes.\nIl territorio della sua regione costituisce, dunque, la materia dei suoi libri: \"Monsieur des Lourdines\", Prix Goncourt, 1911; \"La Bri\u00e8re\", per cui riceve nel 1923 il Grand Prix du Roman de l'Acad\u00e9mie Fran\u00e7aise e che ebbe una delle pi\u00f9 forti tirature nel periodo tra le due guerre mondiali con libri venduti; \"La Meute\", 1927.\nQuando scoppi\u00f2 la Prima guerra mondiale, Ch\u00e2teaubriant, arruolato nel corpo medico, scrive a sua moglie e al suo amico Romain Rolland delle lettere che descrivono il suo sconvolgimento. Alla cessazione delle ostilit\u00e0, lo scrittore \u00e8 convinto della necessit\u00e0 di una riconciliazione franco-tedesca per evitare un'altra guerra. \u00c8 anche attivo nell'Union r\u00e9gionaliste bretonne e nelle associazioni autonomiste bretoni. Germanofilo e protofascista, Alphonse de Ch\u00e2teaubriant aderisce lentamente e inconsapevolmente alla dottrina nazionalsocialista di Hitler, cui unisce un misticismo religioso mostrato in \"La R\u00e9ponse du Seigneur\". Nel maggio del 1937, pubblica \"La Gerbe des forces\", in cui non esita a pronunciarsi a favore dell'ideologia hitleriana vedendo una specie di compatibilit\u00e0 tra il Cristianesimo e il Nazismo. A Berchtesgaden, il 13 agosto del 1938, incontra Adolf Hitler in cui giunge a vedere un nuovo Messia.\nCollaborazionismo.\nCredendo a un'alleanza possibile tra Bretagna e Germania nazista, Ch\u00e2teaubriand fu un attivo collaborazionista.\nDurante l'occupazione tedesca presiede il gruppo \u00abCollaboration\u00bb e dirige la rivista \"La Gerbe\", che intendeva essere un \u00ab settimanale politico e letterario\u00bb; ne era caporedattore Marc Augier, che nel dopoguerra sar\u00e0 conosciuto sotto lo pseudonimo di \"Saint-Loup\". Il primo numero fu pubblicato l'11 luglio 1940, con le firme di Jean Giono, Paul Morand, Jean Cocteau, Marcel Aym\u00e9, Sacha Guitry. La rivista difende l'idea di un'Europa arianizzata, sbarazzatasi dal bolscevismo, conformemente al sogno di Jacques Doriot e Marcel D\u00e9at. Nel 1944, quando le truppe alleate avanzavano verso Parigi, Ch\u00e2teaubriant si rifugi\u00f2 in Germania. L\u00ec si trovava quando comparve l'ultimo numero de \"La Gerbe\" il 17 agosto. Intanto, il \"Comit\u00e9 National des Ecrivains\" includeva il suo nome nella lista degli autori indesiderabili.\nIl dopoguerra.\nDopo la disfatta della Germania, Alphonse de Ch\u00e2teaubriant fugg\u00ec in Austria, a Kitzb\u00fchel, dove risiedette sotto il falso nome di Dr. Alfred Wolf. Il 25 ottobre 1945, in Francia, fu condannato a morte in contumacia e bollato d\"'indignit\u00e9 nationale\" dalla Sesta Sezione della Corte di Giustizia della Senna (\"Cour de Justice de la Seine\"). Il mandato di cattura con l'ordine di condurlo al Forte di Charenton non lo raggiunse mai nel monastero del Tirolo dove s'era rifugiato e dove mor\u00ec nel 1951. Le sue opere, analogamente a quelle di Henri B\u00e9raud, sembrano oggi essere cadute nell'oblio a causa della cattiva reputazione del loro autore.\nOpere.\nPaul L\u00e9vy scrisse di lui: \u00abUn uomo come A. de Ch\u00e2teaubriant, che voleva passare per un grande conoscitore della Germania, \u00e8 riuscito a fare della sua \"Gerbe\" un autentico florilegio di errori di traduzione e di refusi di ogni tipo (ad esempio ne \"La Gerbe des forces\", pp. 57, 80, 99, 211 e ss., 227 e ss.) \u00bb in \"La langue allemande en France\", tomo II, pp.\u00a0229\u2013230."}
{"id": "565868", "revid": "121217074", "url": "https://it.wikipedia.org/wiki?curid=565868", "title": "Pierre Drieu La Rochelle", "text": "Biografia.\nNato da una famiglia normanna della piccola borghesia e di idee nazionalistiche, residente nel XVII arrondissement di Parigi e straziata dai problemi coniugali ed economici, Drieu La Rochelle studia alla \"\u00c9cole Libre des Sciences Politiques\" (Libera scuola di scienze politiche). \u00c8 bocciato all'esame finale e, sentendosi preclusa la carriera diplomatica che sognava di intraprendere, pensa per la prima volta al suicidio, tentazione costante durante la sua vita. Nel 1914 parte per il fronte; esce traumatizzato dalla esperienza della Prima guerra mondiale e ne trae ispirazione per scrivere la raccolta di novelle \"La com\u00e9die de Charleroi\", che sar\u00e0 pubblicata nel 1934.\nNel 1917 sposa Colette J\u00e9ramec, sorella di Andr\u00e9 J\u00e9ramec, suo migliore amico, dalla quale divorzia nel 1921. Sempre nel 1917 la \"Nouvelle Revue Fran\u00e7aise\" pubblica \"Interrogation\", il suo primo libro. Vicino ai surrealisti ed ai comunisti negli anni 1920, si interessa anche all'Action Fran\u00e7aise, senza aderire a nessuno di questi movimenti, e stringe amicizia con Louis Aragon. Si fa conoscere, nel 1922, con un saggio, \"Mesure de la France\", e pubblica diversi romanzi.\nIn quel periodo conosce la scrittrice argentina Victoria Ocampo, alla quale rester\u00e0 sempre legato. \nNel saggio \"Gen\u00e8ve ou Moscou\", nel 1928, prende posizioni filoeuropeiste, che lo portano ad avvicinarsi successivamente ad alcuni ambienti padronali, in particolar modo all'organizzazione Redressement fran\u00e7ais, diretta da Mercier, e poi a certe correnti del Partito radicale, alla fine degli anni 1920 e all'inizio degli anni 1930.\nNelle settimane che seguono le manifestazioni antiparlamentari fasciste del 6 febbraio 1934, collabora alla rivista \"La Lutte des Jeunes\" e si dichiara fascista, scorgendovi una soluzione alle proprie contraddizioni e un rimedio a ci\u00f2 che considera la decadenza materialistica delle societ\u00e0 moderne. In ottobre, pubblica il saggio \"Socialisme fasciste\" e si colloca nel solco del primo socialismo francese, quello di Saint-Simon, Proudhon e Charles Fourier. Questa scelta intellettuale lo conduce ad aderire nel 1936 al Partito Popolare Francese, fondato da Jacques Doriot, e a diventare, fino alla sua rottura con il PPF all'inizio del 1939, editorialista della pubblicazione del movimento \"L'\u00c9mancipation Nationale\"; diventa cos\u00ec uno dei pi\u00f9 importanti interpreti, in ambito letterario, del cosiddetto \"socialismo fascista\", citato soprattutto nel saggio \"Fascismo immenso e rosso\" di Giano Accame. Contemporaneamente redige il suo romanzo pi\u00f9 noto, \"Gilles\".\nDurante la Francia di Vichy diventa direttore della \"Nouvelle Revue Fran\u00e7aise\" (NRF) dal 1940 fino alle sue dimissioni nel luglio 1943 e si schiera a favore di una politica di collaborazione con la Germania, che egli spera si metta alla testa di una sorta di \"Internazionale fascista\". Dopo le dimissioni, disilluso, rivolge il suo impegno allo studio delle religioni orientali. In seguito allo sbarco in Normandia e la liberazione di Parigi nel 1944, rifiuta di rifugiarsi a Sigmaringen ed \u00e8 costretto a nascondersi.\nIl suicidio.\nSar\u00e0 aiutato da alcuni amici, tra cui Andr\u00e9 Malraux e l'ex moglie Colette J\u00e9ramec, perch\u00e9 ricercato dai gollisti.\nDopo due tentativi falliti di suicidio nell'agosto 1944, il 15 marzo 1945 i giornali annunciano un mandato di cattura contro di lui. Il giorno successivo, la sua cuoca, Gabrielle, lo trova morto, seduto su una sedia vicino al lavandino della cucina: aveva staccato il tubo del gas e aveva ingerito una dose letale di fenobarbital. \nNel 2012 entra nella \"Biblioth\u00e8que de la Pl\u00e9iade\", una delle collane pi\u00f9 prestigiose del mondo, con la raccolta di \"R\u00e9cits, Romans et Nouvelles\"."}
{"id": "565872", "revid": "599013", "url": "https://it.wikipedia.org/wiki?curid=565872", "title": "Guanacaste (disambigua)", "text": ""}
{"id": "565873", "revid": "554814", "url": "https://it.wikipedia.org/wiki?curid=565873", "title": "Cordelia", "text": ""}
{"id": "565876", "revid": "293377", "url": "https://it.wikipedia.org/wiki?curid=565876", "title": "Can\u00e9", "text": " Il nomignolo di Can\u00e9 gli fu dato dalla madre Imperialina: \"can\u00e9\" \u00e8 il diminutivo di caneca, la tazza dalla quale si beve il latte che lui aveva sempre tra le mani.\nCaratteristiche tecniche.\nGiocava come ala.\nCarriera.\nGiocatore.\nDopo aver mostrato le sue qualit\u00e0 nella selezione di Petr\u00f3polis, inizi\u00f2 ad allenarsi con l'Olaria. In questa squadra disput\u00f2 due edizioni del Campionato Carioca: nel 1960 gioc\u00f2 8 gare e segn\u00f2 3 gol (al Bonsucesso, S\u00e3o Cristov\u00e3o e Vasco da Gama), l'anno successivo riusc\u00ec a segnare 5 gol in 19 gare. Nel 1962 fu acquistato dal Napoli per trentamila dollari dell'epoca, su diretto interessamento del presidente della squadra campana Achille Lauro, che non comunic\u00f2 l'ingaggio nemmeno agli allenatori Monzeglio e Pesaola.\nDopo aver lasciato il Brasile siglando una rete nel pareggio per 2-2 contro il Botafogo, nel campionato di Serie A 1962-63 Can\u00e9, in sette partite, non and\u00f2 mai in rete, debuttando in campionato nella sconfitta contro la Roma per 3-0 del 16 settembre 1962, in una stagione iniziata male per la squadra, con 4 sconfitte consecutive (amichevole contro il Valencia 2-1 del 2 settembre 1962, eliminazione al primo turno di Coppa Italia e prime due gare di campionato). Inoltre, Lauro fu accusato, durante delle interviste alla stampa, di non voler spendere per rinforzare la squadra, e Can\u00e9 si ritrov\u00f2 isolato in campo.\nMilit\u00f2 nel Napoli dal 1962 al 1969 e di nuovo dal 1972 al 1975, vincendo la Coppa delle Alpi 1966. Nel 1969 fu ceduto al Bari con cui milit\u00f2 per tre stagioni (una in Serie A e due in Serie B) segnando sei gol in 68 partite. Nel 1972 torn\u00f2 a giocare nel con il quale gioc\u00f2 altre tre stagioni segnando 7 gol in 51 partite. Ha segnato 38 gol in Serie A. Nel 1975 riveste il ruolo di allenatore-giocatore dei canadesi del , mentre la stagione seguente sar\u00e0 solo calciatore.\nAllenatore.\nDopo la carriera da calciatore intraprese quella di allenatore, prima sulla panchina delle giovanili del Napoli, poi su quelle di Frattese, , Afragolese, Sorrento e Campania-Puteolana.\nNella stagione 1994-95 in serie A ha infine allenato il Napoli, in coppia con il direttore tecnico Vujadin Bo\u0161kov (quest'ultimo, essendo sprovvisto del patentino federale, non pot\u00e9 ricoprire ufficialmente la carica di allenatore)."}
{"id": "565878", "revid": "1305772", "url": "https://it.wikipedia.org/wiki?curid=565878", "title": "Enterolobium cyclocarpum", "text": "Il guanacaste (Enterolobium cyclocarpum ) \u00e8 un albero sempreverde o breve deciduo della famiglia delle Mimosacee (o Fabaceae secondo la classificazione APG), diffuso lungo le coste del Centro America e in alcune isole dei Caraibi.\nQuesta pianta \u00e8 conosciuta per le sue grandi proporzioni ed espansione e la sua chioma spesso sferica.\nSi trova in abbondanza nella provincia di Guanacaste (Costa Rica), da cui prende il nome.\n\u00c8 stato eletto come albero nazionale della Costa Rica.\nPu\u00f2 superare il metro di diametro e raggiungere i 60 anni d'et\u00e0.\nL'estensione del guanacaste va dal Messico fino al Venezuela."}
{"id": "565892", "revid": "1654832", "url": "https://it.wikipedia.org/wiki?curid=565892", "title": "Paolo Buzzi", "text": "Biografia.\nFiglio di Angelo e Camilla Riva, donna di antichissima e nobile famiglia galbiatese (nipote del Nob. Don Ing. Cesare Riva Finoli), dopo essersi laureato in Legge ha lavorato per tutta la vita presso l'Amministrazione Provinciale di Milano occupandosi attivamente dei molti problemi sociali del momento, come quello della pellagra.\nIl periodo di apprendistato.\nRicco di interessi letterari inizi\u00f2 presto l'attivit\u00e0 di scrittore con una commedia nel 1886 e con un libretto d'opera (\"Crevalcore\", per Anna Radius Zuccari, alias Neera) nel 1907. Si ciment\u00f2 con una raccolta di poesie dialettali dal titolo \"Cuna voeuia \"(Culla vuota) e concluse con le liriche \"Rapsodie leopardiane\" questo suo primo periodo di noviziato.\nIl periodo avanguardistico.\nDopo aver conosciuto Marinetti, il giovane poeta ader\u00ec con entusiasmo al movimento futurista che era sorto da poco e nel 1905 fu tra coloro che contribuirono a fondare la rivista \"Poesia\". Per \"Poesia\" , che aveva indetto il primo concorso letterario, scrisse un lungo poema in prosa, dal titolo \"L'esilio\", che gli valse la vittoria. Il poema venne poi dato alla stampa nel 1906.\nNel futurismo.\nFirm\u00f2 tra i primi il Manifesto del movimento futurista, che usc\u00ec a Parigi nel 1909, sottoscrisse il ripudio di Venezia passatista nel marinettiano \"Uccidiamo il chiaro di luna\".\n\"Aeroplani\" sar\u00e0 la sua prima opera di versi di stampo futurista e verr\u00e0 pubblicata a Milano da Edizioni di \"Poesia\" nel 1909. Nel 1912, nell'antologia \"I poeti futuristi\", il poeta pubblic\u00f2 molte sue poesie oltre ad un saggio sul verso libero. Seguir\u00e0, nel 1915, il romanzo \"L'ellisse e la spirale. Film + parole in libert\u00e0\", dai contenuti fantascientifici e dalle tecniche sperimentali (l'ultima sezione del testo \u00e8 costituita da tavole parolibere, per la prima volta usate all'interno di un romanzo).\nNegli anni successivi Buzzi compose \"Conflagrazione\" (Epopea parolibera, 1915-1918), un vero e proprio diario della prima guerra mondiale in parole in libert\u00e0, con un uso frequente di \"collages\". L'opera rimase inedita e fu pubblicata postuma soltanto nel 1963.\nAccanto all'attivit\u00e0 artistica, ader\u00ec anche al programma politico che l'avanguardia veniva elaborando: collabor\u00f2 alla fondazione di \"Roma futurista\", alla formazione dei Fasci politici futuristi, che si trasformarono ben presto nei Fasci di combattimento mussoliniano, dei quali Buzzi fu responsabile per la sezione milanese.\nTra i libri di poesia sono da ricordare il \"Bel canto\" del 1916, \"Popolo, canta cos\u00ec!\" del 1920, \"Poema dei quarantanni\" del 1922, \"Canti per le chiese vuote\" del 1930. Buzzi per il fascismo, scrisse la prefazione per \"Il volto della rivoluzione\", una splendida opera composta da 4 volumi di storia e dottrina del fascismo di Alfredo Acito (Milano, G. Morreale, 1930).\nIl ritorno ai modelli tradizionali.\nLe opere che seguiranno, pur mantenendo alcune caratteristiche del modello futurista, sembrano ispirate a modelli pi\u00f9 tradizionali e moderati. Ne \"Il poema di radioonde\" del 1941, ispirato a un viaggio nel nord, le poesie alternano motivi carducciani e dannunziani.\nFu decorato della medaglia d'oro dei benemeriti della Pubblica Istruzione.\nPoetica.\nLa posizione di Buzzi tra i poeti della prima fase futurista \u00e8, come ha sottolineato Flora, pi\u00f9 letteraria ed eclettica priva pertanto di esagerazione e contaminazione.\nLe capacit\u00e0 formali e costruttive.\nFormatosi sui classici si dimostra presto poeta di notevoli capacit\u00e0 formali e costruttive consolidate senza dubbio dalla assidua frequentazione della musica.\nIl retroterra della scapigliatura.\nEstremamente legato alla tradizione culturale milanese, sensibile ai problemi civili e democratici, Buzzi si aggancia alla scapigliatura come si rileva dalla lettura del testo tardo-scapigliato contenuto nei \"Poeti futuristi\" dal titolo \"La donna della corazza d'acciaio\".\nIl verso libero.\nAderendo al futurismo e accogliendo come preferito il verso libero, Buzzi pot\u00e9 esprimere senza limitazioni quella \"incontinenza verbale\", come dice il Mengaldo, che appartiene ai bravi narratori e ai cantastorie di fatti popolari. \nL'ampissima produzione letteraria di Buzzi comprende, oltre alle poesie, opere di teatro e di narrativa, saggi e traduzioni.\nOpere.\nUna cospicua parte dell'opera di Paolo Buzzi \u00e8 ancora inedita e mancano studi di critica approfonditi."}
{"id": "565893", "revid": "78273", "url": "https://it.wikipedia.org/wiki?curid=565893", "title": "Nikolai Semi\u00f2novic Lieskov", "text": ""}
{"id": "565894", "revid": "121590149", "url": "https://it.wikipedia.org/wiki?curid=565894", "title": "Yerbas Buenas", "text": "Yerbas Buenas \u00e8 un comune in Provincia di Linares, nella Regione del Maule in Cile. Il borgo omonimo \u00e8 localizzato nel centro geografico del Cile, circa 300\u00a0km a sud della capitale Santiago.\nDati.\nIl borgo di Yerbas Buenas contava circa 1.600 abitanti nel 2002 e il comune circa 16.000. Il 90% della popolazione abita in zone rurali.\nFondata 1774, Yerbas Buenas ha una forte vocazione agricola e frutticola."}
{"id": "565896", "revid": "6923", "url": "https://it.wikipedia.org/wiki?curid=565896", "title": "Carlo Maria Curci", "text": "Biografia.\nEntr\u00f2 nei gesuiti nel settembre 1826, dopo aver lasciato gli studi di giurisprudenza ai quali lo aveva avviato il padre, avvocato, appena iniziati.\nDieci anni dopo fu ordinato presbitero, e ricevette l'incarico di professore di ebraico e di Sacra Scrittura nel collegio annesso al Ges\u00f9 Nuovo di Napoli.\nNel 1843 pubblic\u00f2 a Benevento, all'insaputa dell'autore, un'edizione del \"Primato morale e civile degli italiani\" di Vincenzo Gioberti, ma la vicinanza al filosofo piemontese termin\u00f2 quando questi pubblic\u00f2 nel 1845 \"I prolegomeni\". In quest'opera Gioberti attaccava apertamente i Gesuiti. Curci replic\u00f2, innescando una vivace polemica, in cui la difesa delle proprie posizioni si accompagnava a veementi accuse nei confronti dell'avversario.\nNel 1849 era convinto sostenitore della necessit\u00e0 del potere temporale della Santa Sede. A difesa di esso, egli intervenne da Parigi, dove era arrivato in seguito all'espulsione della Compagnia di Ges\u00f9 dal Napoletano nella primavera del 1848, con tre scritti:\nCurci censur\u00f2 nuovamente il progetto giobertiano di confederazione italiana nel 1849: per Curci l'unit\u00e0 nazionale\nLe posizioni di Curci si fondavano non soltanto su considerazioni di tipo politico, ma anche su perentori richiami a obblighi religiosi. L'opposizione al liberalismo e la difesa del potere temporale del Papa (messo in discussione dai diversi progetti nazionali) facevano parte dei \"doveri\" attribuiti ad ogni cristiano di quel tempo in aderenza all'unica fonte della dottrina cattolica.\nFondazione Civilt\u00e0 Cattolica.\nFu nel periodo parigino che Curci mise a punto il progetto di pubblicare un periodico di tono militante, ma di alto livello culturale, che desse voce alle tesi temporaliste, e che si impegnasse nella difesa dei \"veri principii sociali e cattolici\" contro le \"minacce della rivoluzione liberale\".\nNel 1850, quindi, Curci collabor\u00f2 attivamente alla fondazione de \"La Civilt\u00e0 Cattolica\", il cui scopo era quello \"di difendere la civilt\u00e0 cattolica minacciata dai nemici della Chiesa\", in particolare dai liberali e dai massoni, che andavano ispirando molte linee portanti dell'Italia risorgimentale:\nLa rivista ebbe un immediato successo e un'ampia diffusione in tutta la Penisola.\nAbbandono della Compagnia di Ges\u00f9.\nNegli anni successivi Curci si allontan\u00f2 progressivamente dalle linee sostenute dal periodico, che fu pure accusato di antigiudaismo, e divenne evidente la sua incompatibilit\u00e0 non soltanto con il gruppo redazionale, ma con la stessa Compagnia di Ges\u00f9, per le diverse valutazioni espresse intorno all'unificazione italiana e alla presa di Roma. La pubblicazione dei cinque volumi delle sue \"Lezioni esegetiche e morali sopra i quattro evangeli\" (1874-1876), nelle quali leggeva le \"austere e sante dottrine del Vangelo\" in chiave anti-temporalistica, provoc\u00f2 la rottura definitiva e la sua uscita dall'ordine.\nCurci sosteneva, infatti, la necessit\u00e0 che il Papa prendesse atto della nuova situazione venutasi a creare con la presa di Porta Pia e che trovasse un accordo con il Regno sabaudo che era stato causa inconsapevole della nuova provvidenziale situazione della Chiesa cattolica: l'abbattimento del potere temporale del papa. Questo evento, bench\u00e9 avvenuto attraverso la violazione dei diritti del Papato sui territori pontifici, poteva essere l'inizio di una riforma ecclesiastica e di una nuova fase di cristianizzazione a favore di coloro che a causa del conflitto tra Stato e Chiesa si erano allontanati dalla religione.\nCon l'uscita dalla Compagnia di Ges\u00f9 Curci non abbandon\u00f2 il ministero sacerdotale. Ci\u00f2 gli permise, invece, la pubblicazione, in tempi successivi, di numerose opere in cui si auspicava un'ampia conciliazione con il pensiero liberale e il mondo moderno.\nIl Sant'Uffizio pose all'Indice i suoi volumi \"La nuova Italia ed i vecchi zelanti\" (1881), \"Il Vaticano regio, tarlo superstite della Chiesa cattolica\" (1883) e \"Lo scandalo del \"Vaticano regio\"\" (1884). Il Curci, ormai trasferitosi definitivamente a Firenze, fu sospeso \"a divinis\".\nLe accuse pi\u00f9 sferzanti di Curci erano lanciate contro \"il Vaticano, il quale ha non poco contribuito a far perdere alla societ\u00e0 quella Fede, quel sentimento e quella fiducia\" in Dio, attenendosi rigidamente agli articoli del Sillabo che, \"nella maniera equivoca e dura, onde sono espressi, contengono la negazione e la condanna di ci\u00f2, che la civilt\u00e0 moderna ha oggi di pi\u00f9 caro, per cui ottenere ha tanto fatto e patito, e di cui pi\u00f9 di tutto \u00e8 orgogliosa\".\nRitrattazione e riammissione.\nDopo un travaglio interiore, Curci si sottomise alle decisioni vaticane e, nel settembre 1884, ritratt\u00f2 pubblicamente le sue precedenti affermazioni.\nL'anno successivo pubblic\u00f2 \"Di un socialismo cristiano\": fu l'ultima opera dell'anziano sacerdote, che rivelava un'inedita apertura ai temi sociali non rintracciabile negli ambienti conciliatoristi, generalmente pi\u00f9 conservatori di lui intorno a tali questioni.\nPass\u00f2 gli ultimi anni della sua vita a Firenze. Pochi mesi prima di morire fu riammesso alla Compagnia di Ges\u00f9.\nMor\u00ec a Firenze l'8 giugno 1891.\nIl pensiero: come conciliare laicismo e fede?\nL'idea di fondo che rimase costante nella produzione curciana fu la convinzione che solo attraverso il rinnovamento cristiano della civilt\u00e0 si potesse giungere al rinnovamento politico degli Stati.\nLa cristianizzazione della societ\u00e0 poteva avvenire attraverso la radicale riforma della vita religiosa e l'accettazione di alcuni ideali espressi dalla societ\u00e0 moderna, primo tra tutti, la libert\u00e0.\nCurci non si nascondeva, per\u00f2, la difficolt\u00e0 di conciliare il laicismo, diffuso in gran parte della cultura europea, con la fede cristiana. Dai suoi studi di esegesi biblica, continuati per tutta la vita, Curci traeva la speranza di un accordo tra religione e ragione, e intravedeva una Chiesa non pi\u00f9 contrapposta alla societ\u00e0 moderna, ma una comunit\u00e0 evangelica, forse ridotta a \"piccolo gregge\", in grado di offrire la necessaria sintesi tra il Vangelo e i valori della cultura.\nFu prima Neoguelfo, sulla scia di Gioberti, poi antirisorgimentale e difensore acceso del potere temporale del Papa, infine sostenitore del liberalismo e della necessaria conciliazione tra Chiesa cattolica e Regno di Sardegna.\nCarlo Maria Curci abbracci\u00f2 con uguale convinzione, in momenti diversi della sua lunga vita, idee tra loro opposte e aspramente in conflitto, testimoniando la lacerazione vissuta da molti cattolici italiani nel corso dell'Ottocento, divisi tra la fedelt\u00e0 alla Chiesa di Roma e il richiamo sempre pi\u00f9 forte dell'ideale nazionale."}
{"id": "565899", "revid": "78273", "url": "https://it.wikipedia.org/wiki?curid=565899", "title": "Nikolai Lieskov", "text": ""}
{"id": "565902", "revid": "559685", "url": "https://it.wikipedia.org/wiki?curid=565902", "title": "Dizionario del pensiero forte", "text": "Il Dizionario del pensiero forte \u00e8 un'iniziativa dell'Istituto per la Dottrina e l'Informazione Sociale (IDIS), associazione senza fini di lucro, che ha come scopo promuovere lo studio e la propagazione della Dottrina Sociale proposta dal Magistero della Chiesa cattolica.\nDal 1996 l'IDIS promuove l'iniziativa editoriale del \"Dizionario\". Questo offre, per ogni voce, elementi di definizione e di storia, e una prima bibliografia per l'approfondimento.\nL'espressione \"pensiero forte\" proviene da due saggi di Giovanni Cantoni, entrambi intitolati \"Dottrina Sociale della Chiesa\", e si contrappone alle filosofie del \"pensiero debole\", come il pensiero di Gianni Vattimo. Il pensiero forte vuole offrire certezze in un'epoca che considera segnata dal tramonto della metafisica e dal diffondersi del relativismo, soprattutto del relativismo etico.\nNel 1997 l'editrice \"Cristianit\u00e0\" di Piacenza ha pubblicato le prime voci nel volume \"Voci per un \"Dizionario del Pensiero Forte\"\", a cura di Giovanni Cantoni; la presentazione \u00e8 di Gennaro Malgieri..\nSettimanalmente una voce del \"Dizionario\" \u00e8 stata pubblicata sul quotidiano il \"Secolo d'Italia\". "}
{"id": "565906", "revid": "1149807", "url": "https://it.wikipedia.org/wiki?curid=565906", "title": "Episodi di FLCL", "text": "Questa \u00e8 la lista degli episodi di \"FLCL\" del 2000, serie di OAV realizzata dagli studi Gainax e Production I.G. In seguito sono state prodotte altre due serie trasmesse nel corso del 2018, denominate rispettivamente \"FLCL Progressive\" e \"FLCL Alternative\"."}
{"id": "565908", "revid": "339392", "url": "https://it.wikipedia.org/wiki?curid=565908", "title": "Disease-awareness", "text": ""}
{"id": "565911", "revid": "559685", "url": "https://it.wikipedia.org/wiki?curid=565911", "title": "Giovanni Cantoni (scrittore)", "text": "Biografia.\nFiglio di un reduce della Repubblica Sociale Italiana, dal padre eredit\u00f2 il rifiuto del mito della Resistenza, trovando i propri modelli culturali nella filosofia idealista di Giovanni Gentile e nella mistica neo-pagana di Julius Evola. Per alcuni anni frequent\u00f2 la casa fiorentina dello scrittore Attilio Mordini, unitamente al conte Neri Capponi e allo storico Franco Cardini. Dopo i cenacoli religiosi della casa di Via della Pergola, nel centro di Firenze, fu arruolato nei Centri per l\u2019Ordine Civile, fondati nel '60 da Gianni Baget Bozzo per contrastare le aperture della DC, orientate a sinistra.\nNel 1960 ader\u00ec al \"Centro studi tradizionali\" di Torino e al \"Centro per l'Ordine Civile\" di Augusto del Noce e Gianni Baget Bozzo, che intendeva contestare la formazione di governi di centrosinistra, e cur\u00f2 la pubblicazione degli scritti del gesuita Luigi Taparelli d'Azeglio, fortemente critici verso il Risorgimento italiano, ritenuto la versione italiana della Rivoluzione francese.\nNegli anni Sessanta collabor\u00f2 al quotidiano ufficiale della Santa Sede \"L'Osservatore Romano\" e a quello del Movimento Sociale Italiano, \"Secolo d'Italia\".\nNei primi anni settanta, insieme a Mauro Ronco, attivista del movimento politico cristiano di destra \"Europa Settanta\", a Roberto de Mattei, esponente del Fronte Monarchico Giovanile e al carismatico Agostino Sanfratello, fond\u00f2 l'associazione Alleanza Cattolica, di cui \u00e8 stato reggente nazionale dal 1960 al 2016.\nDal 1972 al 2016 ha diretto la rivista \"Cristianit\u00e0\", organo ufficiale di Alleanza Cattolica. \u00c8 anche rettore dell'Istituto per la Dottrina e l'Informazione Sociale (IDIS) che nel 1996 ha promosso l'iniziativa editoriale del Dizionario del pensiero forte.\nNel 1994 ha ripreso a collaborare al \"Secolo d'Italia\", quotidiano di Alleanza Nazionale. Dal 2000 ha collaborato con \"il Timone\", mensile di formazione e informazione apologetica popolare. Suoi studi sono stati tradotti in spagnolo e in slovacco.\nUn elenco di suoi testi \u00e8 stato pubblicato in \"Contributo per la bibliografia di Giovanni Cantoni\", alle pp. 283-339 in \"A maggior gloria di Dio, anche sociale. Scritti in onore di Giovanni Cantoni nel suo settantesimo compleanno\", a cura di PierLuigi Zoccatelli e Ignazio Cantoni (Edizioni Cantagalli, Siena 2008).\nNel 2001 ha fatto parte del comitato scientifico della rassegna libraria \"Citt\u00e0 del libro\" di Campi Salentina.\nProfondo conoscitore dei principali esponenti del tradizionalismo cattolico latinoamericano, fra i quali Plinio Corr\u00eaa de Oliveira, Nicol\u00e1s G\u00f3mez D\u00e1vila e Jos\u00e9 Pedro Galv\u00e3o de Sousa, sin dagli anni sessanta ha contribuito in modo determinante alla loro traduzione e diffusione in Italia."}
{"id": "565916", "revid": "1926649", "url": "https://it.wikipedia.org/wiki?curid=565916", "title": "Davide Carrus", "text": "Caratteristiche tecniche.\nGiocatore.\nGiocatore di taglia fisica ridotta, viene impiegato prevalentemente come regista davanti alla difesa, pur essendo in grado di ricoprire anche altri ruoli come il trequartista o l'interno sinistro.\nCarriera.\nGiocatore.\nInizia a giocare nel Sinnai, e a 11 anni approda nelle giovanili del . Diventa capitano della Primavera rossobl\u00f9 ed esordisce in Serie B nel campionato Serie B 1997-1998, a 19 anni. Nello stesso periodo viene regolarmente convocato nelle Nazionali giovanili azzurre.\nNel 1998 passa in prestito al , in Serie C1: sfiora la promozione ai playoff e disputa una stagione positiva, nella quale viene nominato miglior giovane della categoria. A fine campionato torna al Cagliari: la stagione \u00e8 condizionata dal ferimento subito nel settembre 1999 dopo una lite, che lo tiene fuori per diversi mesi e fa saltare il ritorno in prestito al Modena. Debutta in Serie A il 6 gennaio 2000 in Bologna-Cagliari (1-0), e resta in forza ai sardi anche nella prima parte della stagione successiva, in Serie B. Nel gennaio 2001 passa in prestito alla SPAL, con cui gioca una stagione e mezza in Serie C1 nella quale \u00e8 condizionato da diversi infortuni. Tornato al Cagliari, viene impiegato da titolare da Nedo Sonetti e poi Gian Piero Ventura nella stagione 2002-2003, complice anche un infortunio al compagno di squadra Daniele Conti.\nIn scadenza di contratto, nel 2003 passa all' neopromosso in Serie A, dove colleziona 16 presenze prima di passare in Serie B alla nel gennaio 2004, scambiato con Luis Helguera. Frenato da un lungo infortunio. In viola gioca 5 partite e segna un gol su rigore all'ultima giornata del campionato cadetto 2003-2004, proprio al Cagliari nella sconfitta per 3-1 della sua squadra. Partecipa anche allo spareggio promozione dei gigliati contro il , che segner\u00e0 il ritorno in massima serie della Fiorentina.\nI viola lo cedono quindi in prestito al ; nell'estate 2006 viene interamente riscattato dalla societ\u00e0 pugliese, dove rimane per un altro anno nella serie cadetta per un totale di 84 presenze e 18 reti, tra cui quello realizzato alla che nella stagione 2006-2007 vale la salvezza dei pugliesi.\nNell'estate 2007 passa al , sempre in Serie B, per circa 350.000 euro. Contribuisce con 40 presenze e una rete alla promozione in Serie A dei felsinei, nel campionato 2007-2008; nella stagione successiva, chiuso da Sergio Volpi, non rientra nei piani tecnici e resta ai margini della prima squadra giocando 3 partite di campionato. Il 30 gennaio 2009 passa all' in prestito con diritto di riscatto per la societ\u00e0 toscana. Qui colleziona 12 presenze fino a fine stagione.\nIl 20 luglio 2009 passa al a titolo definitivo, sottoscrivendo un contratto triennale. Nonostante il contributo di Carrus (5 reti in 31 presenze), i virgiliani a fine stagione retrocedono e a seguito del fallimento della societ\u00e0 il giocatore resta svincolato. Il 19 ottobre 2010 firma per la , militante in Prima Divisione, un contratto annuale con opzione per l'anno successivo in caso di promozione della squadra nella serie cadetta. Con i granata raggiunge la finale dei playoff, persa contro il nonostante un rigore realizzato dallo stesso Carrus, e a fine stagione resta nuovamente svincolato a causa della mancata iscrizione al campionato.\nIl 5 luglio 2011 passa al , in Prima Divisione, e vi rimane per tre stagioni culminate con la promozione in Serie B nel campionato 2013-2014. Non riconfermato tra i cadetti, nel luglio 2014 passa alla , in Lega Pro, dove rimane per una sola stagione, prima di trasferirsi con il compagno di squadra Ermanno Fumagalli al , sempre in Lega Pro.\nIl 7 settembre 2016 firma per il Castiadas, militante nel campionato di Eccellenza sarda.\nAllenatore.\nRitiratosi nel 2019, entra nel settore giovanile del Cagliari come collaboratore di mister Zini nell\u2019Under 15. L\u2019anno seguente diventa il secondo di Alessandro Agostini in Primavera.\nPresenze e reti nei club.\n\"Statistiche aggiornate al 30 giugno 2019.\""}
{"id": "565917", "revid": "536103", "url": "https://it.wikipedia.org/wiki?curid=565917", "title": "Naike Rivelli", "text": "Biografia.\nDopo avere debuttato a soli otto anni con una breve parte nel film \"Bonnie e Clyde all'italiana\" di Steno (1983), accanto alla madre Ornella Muti, ha intrapreso la carriera cinematografica all'et\u00e0 di sedici anni, nel 1990, quando viene scelta da Ettore Scola per recitare ne \"Il viaggio di Capitan Fracassa\". Ha in seguito recitato con piccoli ruoli in produzioni italiane e internazionali, tra cui \"South Kensington\" di Carlo Vanzina, \"Casanova\" di Lasse Hallstr\u00f6m, \"Open Graves\" di \u00c1lvaro de Armi\u00f1\u00e1n e \"Benvenuti al Sud\" di Luca Miniero.\nIn ambito televisivo, nel 1999 ha condotto \"Paperissima Sprint\". Ha recitato nelle miniserie televisive \"Il conte di Montecristo\" e \"Jesus Video - L'enigma del Santo Sepolcro\". Nel 2005 ha partecipato come concorrente al reality show di Rai 1 \"Il ristorante\".\nNel 2010 Naike Rivelli ha inoltre esordito come cantante pop, sotto lo pseudonimo Nayked, con il singolo \"I Like Men\". L'anno seguente \u00e8 uscito il suo primo album, \"Metamorphose Me\". Nel 2015 ha partecipato come concorrente, in coppia col fratellastro Andrea Fachinetti, alla quarta edizione del reality show \"Pechino Express\", in onda su Rai 2.\nVita privata.\nPorta il cognome Rivelli poich\u00e9 figlia dell'attrice Ornella Muti, al secolo Francesca Rivelli; per molti anni ha frequentato regolarmente il produttore cinematografico spagnolo Jos\u00e9 Luis Berm\u00fadez de Castro, convinta che fosse suo padre, ma in seguito a un test del DNA richiesto dall'uomo i due hanno scoperto di non avere legami di parentela. In seguito sia la Muti che la figlia hanno dichiarato di non conoscere l'identit\u00e0 del padre di Naike. \u00c8 inoltre nipote dell'attrice Claudia Rivelli.\nNel 1996 \u00e8 diventata madre di Akash, frutto di una breve relazione. Nel 2002 la Rivelli ha sposato l'attore tedesco Manou Lubowski; il matrimonio \u00e8 durato appena nove mesi e, dopo la separazione, \u00e8 sopraggiunto il divorzio nel 2008. Riguardo al suo orientamento sessuale, all'inizio degli anni 2010 ha rivelato la propria bisessualit\u00e0."}
{"id": "565919", "revid": "287204", "url": "https://it.wikipedia.org/wiki?curid=565919", "title": "Bill", "text": ""}
{"id": "565921", "revid": "367788", "url": "https://it.wikipedia.org/wiki?curid=565921", "title": "Villahermosa", "text": "Villahermosa pu\u00f2 essere"}
{"id": "565922", "revid": "857138", "url": "https://it.wikipedia.org/wiki?curid=565922", "title": "Milagros", "text": ""}
{"id": "565923", "revid": "767487", "url": "https://it.wikipedia.org/wiki?curid=565923", "title": "The Games Factory", "text": "The Games Factory (spesso abbreviato in TGF) \u00e8 un software sviluppato nel 1996 da Clickteam allo scopo di programmare semplici videogiochi o applicazioni attraverso un sistema a interfacce anzich\u00e9 un linguaggio di programmazione.\nNe sono state realizzate una versione a 16 ed una a 32 bit.\nTGF in realt\u00e0 non \u00e8 altro che il successore di un precedente software del Clickteam molto simile, Klik &amp; Play, che era tuttavia meno evoluto e soggetto a pi\u00f9 limitazioni (ad esempio non poteva eseguire uno \"scrolling\" dell'area di gioco).\nSuccessivamente a TGF \u00e8 stato invece realizzato Multimedia Fusion (MMF), che seppur con un'interfaccia meno \"user-friendly\" si presenta pi\u00f9 potente del precedente.\nRecentemente il Clickteam ha sviluppato un ulteriore miglioramento di MMF, chiamato Multimedia Fusion 2, di cui esiste una versione ridotta chiamata Games Factory 2.\nTGF \u00e8 arrivato in Italia con il nome de La Fabbrica dei Giochi ed \u00e8 stato anche interamente tradotto, anche se in modo piuttosto maccheronico. \u00c8 stato venduto successivamente in allegato alla rivista The Games Machine, che offriva il software ai lettori per poter partecipare ad una competizione a premi a colpi di programmazione."}
{"id": "565924", "revid": "599013", "url": "https://it.wikipedia.org/wiki?curid=565924", "title": "Tqm", "text": ""}
{"id": "565931", "revid": "22475", "url": "https://it.wikipedia.org/wiki?curid=565931", "title": "Caramella", "text": "Una caramella o bonbon \u00e8 un prodotto dolciario con una elevata quantit\u00e0 di zucchero e altri componenti, per lo pi\u00f9 aromi naturali (come ad esempio limone, arancia, fragola, liquirizia), latte, cacao, varie forme di agglutinanti (come l'amido o la gelatina) e talune volte, coloranti e aromi artificiali.\nIl termine caramella sembra derivare dal latino \"canna mellis\", ovvero \"canna da zucchero\" oppure da \"calamellus\", diminutivo di \"cal\u0103mus\" \u00abcanna\u00bb. Occorre tuttavia tener presente che tale pianta \u00e8 stata introdotta dagli arabi in Sicilia solo nel 900 d.C. L'origine del nome potrebbe anche derivare dai vocaboli arabi \"kora\" (piccolo globo) e \"mochalla\" (cosa dolce).\nLa tipologia \u00e8 estremamente varia e spazia dalle caramelle morbide (quali i toffee) a quelle molto dure.\nLe caramelle dure sono composte da una miscela di zucchero e sciroppo di glucosio cotta ad alta temperatura fino al raggiungimento di uno stato amorfo vetroso. Contengono una percentuale residua di acqua inferiore al 2-3%.\nPreparazione.\nNell'industria dolciaria, la cottura \u00e8 normalmente effettuata in continuo in macchine che utilizzano il vapore per il riscaldamento dello sciroppo, che \u00e8 portato ad una temperatura di circa 134\u00a0\u00b0C, a cui segue un'evaporazione sotto vuoto per facilitare l'evaporazione dell'acqua. La percentuale di umidit\u00e0 richiesta per la pasta di caramella dura deve comunque essere rigorosamente inferiore al 3%.\nA questo punto sono aggiunti alla massa di caramella: i coloranti, gli aromi e tutti gli altri additivi richiesti dalla ricetta. La massa di caramella viene poi posta su macchine che la impastano con i coloranti e gli aromi e la temperano, ovvero la portano lentamente alla temperatura richiesta per la formatura, che \u00e8 solitamente intorno agli 80\u00a0\u00b0C.\nLa formatura della caramella dura \u00e8 solitamente effettuata per stampaggio e successivo raffreddamento. Le caramelle dure possono essere di diversi tipi: al latte, senza zucchero, ripiene e ricoperte al cioccolato. Nel caso delle caramelle morbide, vi \u00e8 una percentuale maggiore di acqua nel prodotto finale, circa l'8% e vi \u00e8 un'importante quantit\u00e0 di grassi.\nCome per le caramelle dure, lo sciroppo di zucchero, acqua, glucosio e grassi vegetali idrogenati, o meglio burro, vengono fatti cuocere ad una temperatura che in questo caso \u00e8 di circa 126\u00a0\u00b0C; successivamente il prodotto \u00e8 raffreddato tramite dei tamburi di raffreddamento ad una temperatura di circa 55\u00a0\u00b0C. I coloranti, gli aromi, l'eventuale gelatina, ed altri additivi possono essere aggiunti al prodotto al termine della cottura. Anche in questo caso il prodotto, dopo il raffreddamento, \u00e8 inviato a macchine che lo formano nella pezzatura desiderata."}
{"id": "565943", "revid": "2056951", "url": "https://it.wikipedia.org/wiki?curid=565943", "title": "Teleferica", "text": "La teleferica \u00e8 una funicolare aerea adibita esclusivamente al trasporto di merci.\nStoria.\nLa movimentazione di persone e materiali entro gabbie, cesti o simili sospesi a funi (sia metalliche che di altri materiali, anche vegetali) si perde nella notte dei tempi. Realizzazioni dei pi\u00f9 diversi generi sono documentate in disegni e racconti in Europa, Asia e Africa.\nLe teleferiche vennero intensamente utilizzate per il trasporto di minerali ferrosi estratti nella zona di Cogne in Valle d'Aosta. In Calabria la societ\u00e0 tedesca R\u00fcping, concessionaria per lo sfruttamento dei boschi, ne realizz\u00f2 nell'area del Pollino e della Sila per il trasporto a valle di tronchi d'albero. In Sicilia ne vennero realizzate diverse a supporto dell'attivit\u00e0 estrattiva dello zolfo; nel 1904 venne realizzata una \"teleferica\" di 10\u00a0km per trasportare il minerale dal grande bacino estrattivo \"Trabia-Tallarita\" alla stazione di Campobello di Licata, mentre un'altra teleferica collegava la grande miniera di Trabonella alla stazione ferroviaria di Imera, tra Caltanissetta ed Enna\nLe teleferiche trovarono vasto utilizzo e giocarono un ruolo fondamentale durante la prima guerra mondiale, in particolare sul fronte italo-austriaco. Trovandosi buona parte delle linee di fuoco in impervie zone di montagna, quindi con notevoli difficolt\u00e0 sia nei rifornimenti di munizioni, vettovaglie ecc. che nel trasporto dei pezzi di artiglieria, le teleferiche permisero di collegare luoghi altrimenti proibiti o assai difficilmente raggiungibili da altri mezzi come autocarri, cavalli, muli ecc. Il funzionamento era a motore, manuale o mediante animali. Grazie allo sviluppo tecnologico le realizzazioni si sono notevolmente evolute e diversificate.\nDescrizione.\nSi tratta, per definizione, di funicolari aeree utili a superare dislivelli in zone montuose, corsi d'acqua oppure - in aree estrattive e cantieri - per le movimentazioni di materiali o in boschi e foreste per l'esbosco del materiale riveniente dall'utilizzazione forestale (tronchi, alberi interi, ramaglie ecc.). Si tratta sia di impianti fissi che di attrezzature mobili montabili in lassi di tempo fra le tre ore (mini teleferiche) e i due - tre giorni (gru a cavo a stazione motrice mobile, con torrette a sfilo idraulico o a fune)\nSono presenti in zone alpine e boschive - destinate al trasporto della legna o per il rifornimento di zone difficilmente raggiungibili quali masi (fattorie) di montagna, rifugi alpini e simili -, in cave di marmo, granito o altre pietre da costruzione, oppure all'interno di stabilimenti industriali quali cementifici, cokerie per il rifornimento continuo di materiali come le teleferiche Savona - San Giuseppe di Cairo.\n- Le tipologia pi\u00f9 semplice \u00e8 la \"fune a sbalzo\" o meglio detto \" palorcio \". Ci\u00f2 consta in un cavo metallico ancorato alle estremit\u00e0 e con un certo dislivello utilizzato soprattutto in zone collinose/montagnose per la semplice discesa a gravit\u00e0 solitamente di fascine di legname legate tra loro e fissate ad un gancio che scorre sulla fune.\n-Esistono poi teleferiche cosiddette \"industriali\" che comprendono realizzazioni complesse con capacit\u00e0 di carico e livelli di automazione assai elevati. Solitamente hanno carattere stabile.\nLe teleferiche industriali classiche seguono lo schema definito un tempo \" alla tedesca\" e cio\u00e8 si compongono essenzialmente di due vie di corsa o rami, ciascuna via di corsa ha una fune portante e la fune traente \u00e8 chiusa ad anello e corre lungo le due vie di corsa, una in un senso e in una nell'altro. In tal modo avremo su un ramo carrellini che corrono in salita e sull'altro ramo carrellini che corrono in discesa. Infatti i carrellini posseggono un dispositivo di attacco temporaneo alla fune traente, generalmente costituito da una morsa a tenaglia collegata ad un comando meccanico : alla partenza i carrellini vengono lanciati alla velocit\u00e0 della fune traente e qui la morsa aggancia la traente venendone trainata fino alla stazione di estremit\u00e0 dove un dispositivo stacca la morsa dalla fune ed il carrellino rallenta fino a fermarsi. In tal modo, nonostante i carrellini, lungo la linea, siano in movimento, nelle stazioni essi sono svincolati dalla fune traente e quindi fermi per essere caricati o scaricati.\nSi pu\u00f2 arrivare ad impianti molto sofisticati, con alta capacit\u00e0 di trasporto e talvolta con la possibilit\u00e0 di carico e scarico automatici. \nSolitamente vengono classificate in base al numero di funi:\nTeleferiche monofuni.\nAnaloghe alle seggiovie monofuni, dove l'unica fune - chiusa ad anello fra le stazioni estreme - accomuna le funzioni di \"portante\" e \"traente\". Il moto dei veicoli pu\u00f2 essere a \"va e vieni\" - come nelle classiche funivie aeree - oppure a moto continuo o semi-continuo, con agganciamento permanente o temporaneo, come nelle cabinovie.\nL'attacco permanente viene chiamato \"all'americana\", \u00e8 adatto solo alle piccole portate e basse velocit\u00e0 - dell'ordine di 1\u00a0m/s - per evitare danneggiamenti alle pulegge ed alla fune al passaggio dei veicoli.L'attacco temporaneo \u00e8 detto di tipo \"inglese\": \u00e8 quello maggiormente impiegato e permette una velocit\u00e0 pi\u00f9 che doppia e portate molto pi\u00f9 elevate. I vagoncini in partenza si agganciano per mezzo di apposite morse che si aprono e chiudono automaticamente e - una volta giunte all'arrivo - si svincolano, percorrendo il tratto terminale su rotaie di guida senza impegnare le pulegge terminali.\nTeleferiche bifuni.\nIn questa famiglia di teleferiche le funzioni di trazione (traente) e sostegno (portante) sono affidate appunto a due funi distinte. Le vie di corsa possono essere una o due e il funzionamento a \"va e vieni\", a serraggio permanente o a serraggio temporaneo detto alla tedesca (Teleferiche Industriali)\nQueste ultime sono le pi\u00f9 diffuse: esempio sono la teleferica della \"Grande Dixence\" in Svizzera e la Massaua-Asmara.\nLe funi sono spesso contrappesate e - in presenza di lunghezze elevate - le portanti possono essere suddivise in tratte per il corretto tensionamento. In quest'ultimo caso i veicoli, nei passaggi da una portante all'altra, passano su apposite \"scarpe\" per scavalcare il punto di interruzione.\nLe pendenze di questi impianti raggiungono il 100% e le velocit\u00e0 anche i 4\u00a0m/s.\nTeleferiche trifuni.\nRealizzate come le precedenti, si distinguono per la presenza di due funi portanti e una traente/anello trattivo.\nQuesto termine viene talvolta impiegato per gli impianti bifune dotati del citato \"semianello di zavorra\".\nCaratteristiche.\nTipi di trazione.\nIn base al tipo, alla dimensione e alla portata le teleferiche possono avere vari tipi di azionamento:\nGli impianti motori sono normalmente situati a monte\nTensionamento funi.\nIl tensionamento delle funi avviene mediante contrappesi o tenditori idraulici a monte o valle, a seconda delle necessit\u00e0 progettuali, situazioni locali ecc. Negli impianti pi\u00f9 semplici spesso non vengono installati.\nVeicoli.\nI veicoli impiegati possono essere costituiti da semplici piattaforme, pianali con sponde, contenitori di varia forma e materiale adatti al materiale da trasportare, benne, gru mobili, carrelli a taglia, ecc. appesi - mediante appositi telai snodati - alla/e fune/i tramite morsa (monofuni) o carrelli (bi- e trifune). Questi sono dotati di ruote (pulegge), in quantit\u00e0 variabile: un numero maggiore incrementa il carico trasportabile e salvaguarda la fune in quanto distribuisce meglio il peso, oltre a rendere pi\u00f9 stabile e sicura la corsa.\nIn alcuni impianti possono essere presenti delle cabine simili a quelle della funivie per consentire il trasporto di personale.\nLe gru a cavo o Seilkran.\nSi tratta di particolari tipi di teleferica usati nelle zone di montagna per l'esbosco del legname e vari lavori di costruzione come linee elettriche o condotte idriche. L'impianto \u00e8 costituito da un argano e un carrello in grado di agganciare, sollevare il carico e trasportarlo.\nIn queste realizzazioni il numero e le funzioni delle funi sono molto varie."}
{"id": "565946", "revid": "37056", "url": "https://it.wikipedia.org/wiki?curid=565946", "title": "Giusva Fioravanti", "text": ""}
{"id": "565947", "revid": "74801", "url": "https://it.wikipedia.org/wiki?curid=565947", "title": "Francisco S. Carvajal", "text": "Fu presidente del Messico \"ad interim\" dal 14 luglio al 13 agosto 1914, dopo la destituzione di Victoriano Huerta a seguito della rivoluzione costituzionalista.\nBiografia.\nCarvajal era originario del Campeche. Studi\u00f2 legge nella sua citt\u00e0 natale (San Francisco de Campeche) e a Citt\u00e0 del Messico. Ricopr\u00ec varie posizioni legali durante il Porfiriato e fu uno dei negoziatori tra il governo e i rivoluzionari di Francisco Madero nel 1911. Il generale Victoriano Huerta lo nomin\u00f2 nel 1913 presidente della Corte Suprema, e successivamente Segretario degli Affari Esteri. Dopo che l'esercito federale di Huerta fu sconfitto dai costituzionalisti rivoluzionari, Huerta si dimise il 14 luglio 1914, cosa che fece di Carvajal il suo successore ai sensi della Costituzione. Carvajal firm\u00f2 i trattati di Teoloyucan in cui trasfer\u00ec il potere a Venustiano Carranza, il leader dei costituzionalisti. Il 13 agosto cess\u00f2 le sue funzioni e fugg\u00ec negli Stati Uniti.\nNel 1922 torn\u00f2 in Messico e divenne avvocato. Mor\u00ec dieci anni dopo."}
{"id": "565948", "revid": "8596", "url": "https://it.wikipedia.org/wiki?curid=565948", "title": "August Francisco S. Carvajal", "text": ""}
{"id": "565952", "revid": "974994", "url": "https://it.wikipedia.org/wiki?curid=565952", "title": "Squadriglia", "text": "Il termine squadriglia definisce una piccola squadra. Tale termine pu\u00f2 essere usato in ambiente militare per indicare una piccola squadra di persone o mezzi.\nScout.\nNello scautismo italiano alcune associazioni (in particolare l'AGESCI) utilizzano il termine \"squadriglia\" come traduzione dell'inglese \"patrol\", in luogo di \"pattuglia\".\nUna squadriglia (o pattuglia) \u00e8 un gruppo di 6-8 ragazzi, e costituisce il cardine del metodo scout.\nQuesta struttura \u00e8 propria del reparto, la branca che comprende ragazzi da 11-12 anni ai 13-17 anni."}
{"id": "565954", "revid": "1005847", "url": "https://it.wikipedia.org/wiki?curid=565954", "title": "Pedro Lascur\u00e1in", "text": "Fu presidente del Messico \"ad interim\" solo per un giorno, il 19 febbraio 1913, dopo le dimissioni di Francisco Madero.\nBiografia.\n. Si laure\u00f2 in giurisprudenza nel 1880. Lascur\u00e1in fu sindaco di Citt\u00e0 del Messico prima di essere nominato Segretario di Stato il 10 aprile 1912 dal presidente Francisco Madero. Nel dicembre del 1912 divenne nuovamente sindaco, ma il 15 gennaio 1913 divenne di nuovo ministro. Fu direttore dell'Escuela Libre de Derecho per 16 anni ed era un'autorit\u00e0 di diritto commerciale e civile.\nIl 9 febbraio 1913 scoppi\u00f2 una rivolta tra generali conservatori a Citt\u00e0 del Messico, soprannominata Decade tragica (o \"Dieci tragici giorni\"). Il capo delle forze governative, il generale Victoriano Huerta, disert\u00f2 gli insorti il 18 febbraio. Costrinse Madero e il suo vicepresidente Jos\u00e9 Mar\u00eda Pino Su\u00e1rez a dimettersi. Secondo la Costituzione del 1857 in assenza del presidente e del vicepresidente, il segretario di Stato doveva essere nominato presidente (il prossimo in linea \u00e8 il Presidente della Corte costituzionale). Per dare una certa legalit\u00e0 al colpo di Stato, Huerta fece detenere a Lascur\u00e1in la presidenza. Lascur\u00e1in decise di accettarla, nella vana speranza di salvare la vita di Madero e Pino Su\u00e1rez. L'unico atto di Lascur\u00e1in come presidente fu nominare Huerta presidente della Corte costituzionale del Messico. Dopo ci\u00f2 si dimise, costituzionalmente conferendo la sua posizione di presidente a Huerta. Tutto ci\u00f2 fu fatto attraverso un parlamento tenuto sotto scacco che ratific\u00f2 e rese legale l'assunzione delle funzioni da parte di Huerta. La presidenza di Lascur\u00e1in dur\u00f2 meno di un'ora (da 25 a 55 minuti, a seconda delle fonti).\nHuerta offr\u00ec a Lascur\u00e1in un altro posto nel suo gabinetto, che Lascur\u00e1in rifiut\u00f2. Dopo la sua breve presidenza, torn\u00f2 alla pratica della legge. Mor\u00ec nel 1952 all'et\u00e0 di 96 anni."}
{"id": "565955", "revid": "8596", "url": "https://it.wikipedia.org/wiki?curid=565955", "title": "Pedro Lascur\u00e1in Paredes", "text": ""}
{"id": "565956", "revid": "8596", "url": "https://it.wikipedia.org/wiki?curid=565956", "title": "Francisco Indalecio Madero", "text": ""}
{"id": "565957", "revid": "1821847", "url": "https://it.wikipedia.org/wiki?curid=565957", "title": "Francisco Le\u00f3n de la Barra", "text": "\u00c8 stato per breve tempo Ministro degli Esteri e quindi Presidente del Messico dal 25 maggio al 6 novembre 1911 dopo le dimissioni di Porfirio D\u00edaz a seguito del successo della rivoluzione maderista, la prima fase della rivoluzione messicana."}
{"id": "565960", "revid": "729019", "url": "https://it.wikipedia.org/wiki?curid=565960", "title": "Manuel Gonz\u00e1lez", "text": "\u00c8 stato Presidente del Messico dal 1\u00ba dicembre 1880 al 30 novembre 1884.\nBiografia.\nEntrato nell'esercito a 17 anni, Manuel Gonz\u00e1lez combatt\u00e9 nella Guerra messicano-statunitense del 1845 - 1848, poi, dal 1858 al 1860, milit\u00f2 tra le file dei liberali nella guerra civile con i conservatori, guadagnandosi alla fine del conflitto il grado di colonnello. Durante il Secondo intervento francese in Messico combatt\u00e9 valorosamente contro gli invasori francesi a fianco delle truppe repubblicane del presidente del Messico Benito Ju\u00e1rez, rimanendo gravemente ferito nella battaglia di Puebla del 5 maggio 1862, tanto che bisogn\u00f2 amputargli un braccio. Ci\u00f2 non gli imped\u00ec di salire di grado, venendo nominato nel 1864 generale di brigata. Dopo la liberazione del suo Paese, Gonz\u00e1lez entr\u00f2 in politica, militando nelle file del partito liberale e venendo eletto deputato nel 1871; cinque anni dopo appoggi\u00f2 la rivoluzione del generale Porfirio D\u00edaz contro la rielezione del legittimo presidente messicano Sebasti\u00e1n Lerdo de Tejada, ottenendo diversi incarichi ministeriali nel nuovo governo, come il dicastero della Guerra e della Marina, che tenne dal 28 aprile 1878. Dopo le momentanee dimissioni di D\u00edaz, il 1\u00ba dicembre 1880 venne proclamato presidente del Messico: in questa veste dovette fronteggiare una gravissima crisi economica abbattutasi sul Paese, per risolvere la quale emise misure disastrose per le finanze statali, come l'emissione di monete di nichel. Quando poi nel 1884 il suo governo riprese le relazioni diplomatiche con l'Inghilterra, Gonz\u00e1lez trov\u00f2 una fiera opposizione nel Congresso, restio ad accettare il debito inglese. Perci\u00f2 si dimise dalla suprema carica il 30 novembre dello stesso anno ed ebbe come successore lo stesso D\u00edaz, il quale lo nomin\u00f2 governatore dello Stato di Guanajuato, carica che mantenne fino alla morte, avvenuta l'8 maggio 1893 a Chapingo, a 59 anni. Massone, raggiunse il 33\u00ba ed ultimo grado del Rito scozzese antico ed accettato."}
{"id": "565962", "revid": "77358", "url": "https://it.wikipedia.org/wiki?curid=565962", "title": "Malayalam", "text": ""}
{"id": "565963", "revid": "287204", "url": "https://it.wikipedia.org/wiki?curid=565963", "title": "Sebasti\u00e1n Lerdo de Tejada", "text": "Biografia.\nLaureato in giurisprudenza ed entrato in magistratura, Sebasti\u00e1n Lerdo de Tejada milit\u00f2 presto in politica tra le file del Partito liberale. Membro della Corte Suprema dal 1855 al 1857, ebbe diversi incarichi ministeriali durante le presidenze di Ignacio Comonfort e Benito Ju\u00e1rez. Infatti, nel 1857 fu nominato da Comonfort Ministro degli Esteri, mentre dal 1861 assunse la presidenza della Camera dei deputati messicana, divenendo, durante il Secondo intervento francese in Messico (1863 - 1867), uno dei massimi collaboratori di Ju\u00e1rez, con cui fu ministro degli Esteri, poi della Giustizia e infine, dal 1867 al 1872, dopo la cacciata dei francesi, Lerdo de Tejada divenne presidente della Corte Suprema messicana. Dopo la morte improvvisa di Ju\u00e1rez, il 18 luglio 1872, dovuta ad un colpo apoplettico, il politico messicano fu nominato presidente provvisorio del Messico; la sua presidenza, nonostante la sua moderazione, vide la spaccatura del Partito liberale, lacerato dalle divisioni interne, e il rafforzamento dei conservatori. Per di pi\u00f9, la legge sullo svincolo dei beni di manomorta si rivel\u00f2 controproducente, in quanto aveva rafforzato i grandi proprietari terrieri, che poterono acquistare i terreni ecclesiastici messe in liquidazione dal governo. Fu facile dunque per il campione conservatore, Porfirio D\u00edaz, eroe della guerra di liberazione (sebbene appartenesse al Partito liberale), riuscire ad acquistare sempre pi\u00f9 influenza a danno dello stesso presidente. Malgrado questo, Sebasti\u00e1n Lerdo de Tejado riusc\u00ec a governare per quattro anni, venendo anche riconfermato alla presidenza nel 1876; tuttavia il generale D\u00edaz imped\u00ec il suo insediamento, e il 20 novembre dello stesso anno depose il capo dello Stato, che dovette andare in esilio. L'ex - presidente messicano si rifugi\u00f2 negli Stati Uniti, stabilendosi a New York, dove mor\u00ec il 21 aprile 1889, a 65 anni. "}
{"id": "565966", "revid": "767487", "url": "https://it.wikipedia.org/wiki?curid=565966", "title": "Zemsta", "text": "Zemsta \u00e8 un film del 2002 diretto da Andrzej Wajda, basato sulla popolare farsa teatrale di Aleksander Fredro, celebre poeta e drammaturgo polacco.\nTrama.\nRaptusiewicz (Janusz Gajos) risiede in una met\u00e0 di un castello, con l'altra met\u00e0 abitata dal suo odiato rivale il reggente Milczek (Andrzej Seweryn).Raptusiewicz vorrebbe sposare, per questioni di interesse, Podstolina (Katarzyna Figura), vedova di Lord High Steward, anch'essa a sua volta in cerca di un matrimonio con qualche benestante. Dall'altro lato, anche Regent Milczek ha messo gli occhi su Podstolina per un matrimonio con suo figlio Waclaw (Rafal Kr\u00f3likowski). Per complicare tutto, Waclaw \u00e8 innamorato e ricambiato da Klara (Agata Buzek), nipote e pupilla di Raptusiewicz, che la prese con s\u00e9 in seguito alla morte dei genitori. La trama si infittisce quando Klara diventa l'oggetto del desiderio di Papkin (Roman Pola\u0144ski).\nAnalisi.\nScritto in uno stile tagliente ed ironico, \"Zemsta\" \u00e8 il ritratto di quei tipici personaggi nazionali protagonisti di molte tragedie polacche. Scritto originariamente per il teatro, Wajda ha portato questa storia sullo schermo, apportando pochissime modifiche al lavoro originale.\nFredro si \u00e8 ispirato a fatti reali per scrivere la storia. Nel novembre del 1828, Fredro spos\u00f2 Zofia Jab\u0142onowska, la cui dote comprendeva la propriet\u00e0 di met\u00e0 di un castello a Odrzykon, nella provincia della Galizia. Nel 1829, curiosando tra gli archivi del castello, trov\u00f2 dei registri che riportavano traccia di una disputa, risalente al XVII secolo, tra i proprietari delle due met\u00e0 del castello - Jan Skotnicki e Piotr Firlej. Il conflitto fu lungo e inesorabile. Ebbe fine dopo pi\u00f9 di trent'anni con il matrimonio tra il figlio di Firlej e Zofia Skotnicka, molto simile al finale scelto da Fredro per la sua opera.\nLa storia originale \u00e8 ambientata nel castello di Odrzyko\u0144, situato nei dintorni di Krosno, mentre il film \u00e8 stato girato nel castello di Ogrodzieniec, situato nel voivodato di Slesia in Polonia."}
{"id": "565967", "revid": "729019", "url": "https://it.wikipedia.org/wiki?curid=565967", "title": "Floriano Vieira Peixoto", "text": "Fu il primo vicepresidente del Brasile, e presidente dal 23 novembre 1891 al 15 novembre 1894.\nUfficiale dell'esercito imperiale brasiliano, Peixoto partecip\u00f2 alla guerra della Triplice Alleanza contro il Paraguay (1864-1870), e raggiunse il grado di maresciallo. Il 15 novembre 1889 prese parte al pronunciamento del maresciallo Manoel Deodoro da Fonseca che rovesci\u00f2 la monarchia. Ministro della Guerra nel governo provvisorio (1889-1891), poi vicepresidente della Repubblica col presidente da Fonseca (1891), gli succedette dopo le sue dimissioni e govern\u00f2 per il resto della legislatura fino al 15 novembre 1894, riuscendo infine a domare completamente l'insurrezione del Rio Grande do Sul (1894). Fu membro della Massoneria"}
{"id": "565968", "revid": "339392", "url": "https://it.wikipedia.org/wiki?curid=565968", "title": "Angelo Merisi", "text": ""}
{"id": "565972", "revid": "1745361", "url": "https://it.wikipedia.org/wiki?curid=565972", "title": "Capo Guardafui", "text": "Il capo Guardafui (Ras Asir in somalo) \u00e8 un promontorio calcareo di 244 metri di altezza della Somalia. Da esso prende il nome lo stretto oceanico al largo del Canale di Guardafui (o \"Marinka Gardafuul\").\nCaratteristiche.\nEssendo situato a 11\u00b049'N 51\u00b015'E, il capo Guardafui rappresenta il vertice nord-orientale del Corno d'Africa. Il capo pi\u00f9 orientale del Corno d'Africa e dell'intero continente africano \u00e8 per\u00f2 il vicino Capo Hafun, a 10\u00b025'N 51\u00b016'E.\nA nord del capo si stende il golfo di Aden a sud l'oceano Indiano. \nFaro.\nSul capo sorge il faro Francesco Crispi, inaugurato nel 1924, al tempo dell'occupazione italiana.\nIl faro ha un caratteristico \"fascio\" protuberante, che incredibilmente \u00e8 sopravvissuto fino ai nostri giorni e che viene considerato come un possibile monumento storico della Somalia.\nVi esisteva una stazione marconigrafica ed una stazione radio, funzionanti ai tempi della Somalia italiana.\nA sud del capo \u00e8 posto un altro capo denominato Falso Capo Guardafui o capo Senn\u00e0ref, che per le nebbia veniva spesso scambiato dai naviganti per il capo Guardafui. Tale errore causava frequenti naufragi, fino alla creazione del faro Francesco Crispi.\nEtimologia.\nNoto nell'antichit\u00e0 come \"Aromatum Promontorium\" (\"promontorio delle spezie\"), venne in seguito ribattezzato \"Guardafui\", con riferimento alla sua pericolosit\u00e0 per la navigazione. Nella lingua franca levantina usata dai navigatori dell'epoca, che in buona parte era basata sull'italiano, il significato era quello di \"guarda e fuggi\" o \"gu\u00e0rdatene\".\nRiferimenti letterari.\nDel capo Guardafui \u00e8 fatta menzione nell'epico poema \"Os Lus\u00edadas\" di Lu\u00eds de Cam\u00f5es, l'opera pi\u00f9 monumentale della letteratura portoghese:"}
{"id": "565973", "revid": "2184448", "url": "https://it.wikipedia.org/wiki?curid=565973", "title": "Lingue dravidiche", "text": "La famiglia delle lingue dravidiche include circa 85 lingue, parlate principalmente nel sud dell'India e in Sri Lanka, e in certe aree del Pakistan, Nepal, Bangladesh e India orientale e centrale, cos\u00ec come in alcune zone dell'Afghanistan e dell'Iran.\nPi\u00f9 di 200 milioni di persone parlano le lingue di questa famiglia, che non ha connessione con alcuna delle altre famiglie linguistiche conosciute. Alcuni studiosi incorporano le lingue dravidiche in una pi\u00f9 ampia famiglia elamo-dravidica, che include l'antica lingua elamitica, che si parlava nell'odierno Iran sud-occidentale. Ma questo raggruppamento non \u00e8 accettato da tutti i linguisti.\nEtimologia.\nIl termine \"dravidico\" deriva dalla parola sanscrita \"dr\u0101vi\u1e0da\". Non c'\u00e8 accordo fra gli studiosi se il termine sanscrito \"dr\u0101vi\u1e0da\" provenga dal termine \"tami\u1e93\" (tamil), o viceversa.\nSecondo alcuni studiosi, la parola sanscrita \"dr\u0101vi\u1e0da\" avrebbe dato origine alla parola \"tamil\" (dravida \u2192 dramila \u2192 tamizha o tamil). Secondo altri, il termine \"dami\u1e37a-\" sarebbe pi\u00f9 antico di quello sanscrito, essendo attestato in antiche iscrizioni singalesi (\"dame\u1e0da-\", \"damela-\" usato in relazione a mercanti tamil) e in antiche fonti buddhiste e giainiste (\"dami\u1e37a-\" in riferimento a un popolo dell'India meridionale, presumibilmente i tamil). Quindi il termine \"dravi\u1e0da-\" sarebbe una sanscritizzazione.\nClassificazione.\nLa classificazione delle lingue dravidiche secondo \"Ethnologue\" \u00e8 la seguente:\n\"\u2020 - estinta\"\nGrammatica.\nLe lingue dravidiche sono agglutinanti, e hanno la caratteristica del pronome personale \"noi\" inclusivo ed esclusivo.\nFonologia.\nLe lingue dravidiche sono note per la loro mancanza di distinzione fra le consonanti aspirate e non aspirate. Nonostante molte lingue dravidiche (specialmente malayalam, kannada e telugu) abbiano molte parole che provengono dal sanscrito o da altre lingue indeuropee nelle quali l'ortografia mostra una distinzione nell'aspirazione, le parole sono pronunciate nelle lingue dravidiche senza alcuna differenza fra aspirate e occlusive.\nInoltre, le lingue dravidiche sono caratterizzate dalla distinzione fra consonanti dentali, alveolari e retroflesse, cos\u00ec come dalla presenza di numerose liquide.\nParole con vocale iniziale e finale.\nUn numero considerevole di parole comincia e termina per vocale, e questo facilita le propriet\u00e0 agglutinanti delle lingue.\nLista di esempi in tamil:\nEsempio:\n\"adu-idil-illai\" (quello-questo-in-assente = \"quello \u00e8 assente in questo\")\nPalindromi.\nNelle lingue dravidiche, un rilevante numero di parole sono palindromi.\nEsempi (in tamil):"}
{"id": "565981", "revid": "125635685", "url": "https://it.wikipedia.org/wiki?curid=565981", "title": "Estrema destra", "text": "Lestrema destra, conosciuta anche come ultradestra, \u00e8 una politica pi\u00f9 a destra dello spettro politico sinistra-destra rispetto alla destra politica standard, avente ideologie e tendenze autoritarie, anticomuniste, ultranazionaliste, nativiste e reazionarie.\nStoricamente utilizzata per descrivere le esperienze del fascismo e del nazionalsocialismo, oggi la politica di estrema destra include il neofascismo, il neonazismo, la terza via fascista, l'alt-right, il suprematismo razziale e altre ideologie o organizzazioni che presentano aspetti ultranazionalisti, sciovinisti, visioni xenofobe, teocratiche, razziste, omofobiche, transfobiche o reazionarie.\nLa politica di estrema destra pu\u00f2 portare all'oppressione, alla violenza politica, all'assimilazione forzata, alla pulizia etnica o al genocidio contro gruppi di persone sulla base della loro presunta inferiorit\u00e0, o della loro percepita minaccia al gruppo etnico nativo, alla nazione, allo stato, alla religione nazionale, alla cultura dominante, o istituzioni sociali conservatrici.\nNegli Stati Uniti, invece, mancando completamente l'esperienza storica del fascismo e della monarchia, l'estrema destra identifica solitamente una visione radicale degli ideali del Partito Repubblicano, quali il libertarianismo, il conservatorismo e l'anti-socialismo.\nDefinizione.\nLa definizione non rigorosa di \"estrema destra\", variabile anche a seconda dell'area geopolitica, rende oggetto di dibattito sia la dimensione di essa sia il numero di movimenti e partiti a essa ascrivibili. Molti di questi, inoltre, rifiutano tale qualifica giudicandola denigratoria e/o pregiudizievole. L'aggettivo \"estrema\", che potrebbe richiamare il sostantivo \"estremismo\", \u00e8 respinto da alcuni movimenti considerandolo come un'etichetta arbitraria, a loro assegnata dagli avversari politici per oscurarne le proposte.La larga maggioranza di questi movimenti cavalca sentimenti popolari di opposizione all'immigrazione, definendola come una conseguenza di un eccesso di solidarismo propugnato da ideologie di sinistra o come uno strumento delle classi liberiste per introdurre un nuovo capitale umano sul territorio. Agli occhi dei seguaci di questi movimenti l'immigrazione non solo sottrarrebbe posti di lavoro ma intaccherebbe in varie forme lo stipendio medio della popolazione e porterebbe, inoltre, degrado sociale e delinquenza.\nGli aspetti ideologici su cui questi movimenti si fondano portano a volte al rifiuto, pi\u00f9 o meno parziale, dei valori democratici (come per esempio il parlamentarismo) perch\u00e9 considerati corrotti e inadeguati e spesso soggetti all'ingerenza di poteri extranazionali come i gruppi di pressione, la NATO, l'Unione europea e l'ONU. Essi infatti prediligono forme di partecipazione come lo Stato organico che sarebbe capace di integrare il volere popolare a un forte potere centrale. In nome del bene comune tali movimenti si oppongono a qualsiasi forma di societ\u00e0 segreta, da quelle massoniche a quelle legate alla delinquenza organizzata. Dichiaratamente antisionista, alcune frange minoritarie dell'estrema destra hanno riproposto a pi\u00f9 riprese le teorie del complotto massone-giudaico pansionista che vede come protagonisti numerosi personaggi dell'alta finanza appartenenti al mondo ebraico.\nAlcuni movimenti affermano che il termine \"estrema destra\" sia ambiguo e utilizzato sia dai commentatori politici sia dai partiti maggioritari per classificare un gran numero di formazioni politiche che ben poco hanno in comune, si collocano in posizioni contrapposte rispetto a certi argomenti e provengono da storie politiche diverse (ad esempio guardando all'estrema destra francese \nTendenze.\nIl termine \"estrema destra\" \u00e8, di fatto, utilizzato in riferimento a quattro tipi di movimenti o gruppi politici:\nFondamenti ideologici.\nLe ideologie maggiormente considerate come di estrema destra sono:\nUso contemporaneo del termine.\nSolitamente come \"estrema destra\" si indicano gruppi come:\nLa religione rappresenta comunque un tema di divisione in seno all'estrema destra. Anche limitando l'analisi alla societ\u00e0 europea \u00e8 indispensabile operare una distinzione tra i partiti cristiani, i partiti laici o atei e i partiti affiliati in qualche modo al neopaganesimo come ad esempio in Francia i nazionalisti druidisti:\nD'altro canto alcune formazioni sono considerate da taluni osservatori come di estrema destra, ma questa classificazione pu\u00f2 essere criticata da coloro che stimano le medesime posizioni politiche come estranee a una necessaria connotazione estremista, in altri tempi e in altri luoghi. Tra queste ultime formazioni si possono citare:\nPartiti e movimenti.\nAfghanistan.\nNell'Afghanistan \u00e8 particolarmente noto il gruppo dei Talebani, ormai permanente presenza nella societ\u00e0 civile che propugna un'ideologia basata sull'ultranazionalismo Pashtun e sul fondamentalismo islamico sunnita. Tuttora il movimento compie attentati nel Paese riuscendo a riconquistarlo e ad applicare la sharia alla popolazione.\nBelgio.\nIn Belgio partiti e movimenti di estrema destra includono:\nBirmania.\nIn Birmania dal 2012 il movimento fondamentalista buddhista 969 compie attacchi anti-islamici contro la minoranza bengalese dei Rohingya. Il suo ispiratore, il monaco Bhikkhu Wirathu, ha giustificato le aggressioni come difesa della cultura birmana, considerata minacciata dalla crescita della popolazione musulmana.\nCanada.\nIn Canada \"Christian Heritage Party of Canada\" ha raccolto lo 0,3% dei consensi popolari e rappresenta in qualche modo l'ala religiosa di destra e di estrema destra del Partito Conservatore del Canada che lotta contro i diritti accordati o riconosciuti alle minoranze sessuali e religiose. Anche il deputato indipendente Andr\u00e9 Arthur \u00e8 portatore di valori di estrema destra.\nCile.\nIn Cile il pi\u00f9 noto movimento di estrema destra \u00e8 quello pinochetista.\nCroazia.\nIn Croazia i movimenti nazionalisti sorti negli anni 1990 ebbero un carattere neofascista e paramilitare. Il principale fu il Partito Croato dei Diritti e la sua filiale paramilitare le Forze di Difesa Croate, anche se alcuni settori dell'Unione Democratica Croata di Franjo Tu\u0111man non fecero differenza. Oltre a ci\u00f2 vi fu un riproponimento di antisemitismo e negazionismo in istanza con le posizioni degli Ustascia croati durante la seconda guerra mondiale.\nDanimarca.\nIn Danimarca tra il 2001 e il 2004 il Paese \u00e8 stato governato da Anders Fogh Rasmussen del Partito Liberale di Danimarca (\"Venstre\") che beneficiava dell'appoggio del populista Partito Popolare Danese, considerato di estrema destra da alcuni media. Rieletto nel 2005, \nFrancia.\nIn Francia numerosi giornali di estrema destra sono stati pubblicati all'inizio del XX secolo, tra cui \"Le Nouveau Si\u00e8cle\" (1925), \"L'Ami du peuple\", \"Le Franciste\", \"Les Cahiers\", \"La Revue fran\u00e7aise\", \"Combats\", \"Plans\" e \"Je suis partout\".\nNel corso della seconda guerra mondiale il regime di Vichy ha favorito la pubblicazione di numerosi giornali di estrema destra come \"Au Pilori\" o \"Le Petit Marseillais\" mentre nel dopoguerra vengono fondati \"Paroles fran\u00e7aises\" (1946), \"Aspects de la France\" (1947), \"Verbe\" (1949), \"Rivarol\" (1951), \"Fraternit\u00e9 fran\u00e7aise\" (1954), \"La Nation fran\u00e7aise\" (1955), \"D\u00e9fense de l'Occident\", \"Jeune Nation\" (1959), \"Europe-Action\" (1963), \"Militant\", \"Nouvelle \u00c9cole\", \"\u00c9l\u00e9ments\", \"Initiative nationale\" (1975), \"Pour une force nouvelle\" (1982), \"Pr\u00e9sent\", \"National hebdo\", \"Alliance populaire - mensuel\" (1994) e \"Le Choc du mois\". Negli anni 1970 compare il \"Parti de force nouvelle\" di Jean-Louis Tixier-Vignancour mentre negli anni 1980 incominci\u00f2 il successo elettorale di Jean-Marie Le Pen con il \"Front national\". Nell'area culturale si evidenzi\u00f2 il \"Groupement de Recherche et d'\u00c9tudes pour la Civilisation Europ\u00e9enne\" fondato da Alain de Benoist.\nNel 2004 secondo i renseignements g\u00e9n\u00e9raux francesi esisterebbero da 2 500 a 3 500 militanti o simpatizzanti di diversi gruppi minoritari di estrema destra al di fuori del \"Front national\".\nGermania.\nIn Germania i quattro partiti etichettati di estrema destra pi\u00f9 noti sono:\nRegno Unito.\nNel Regno Unito di partiti e movimenti di estrema destra si possono citare:\nGrecia.\nIn Grecia il partito di estrema destra pi\u00f9 noto era Alba Dorata.\nIndia.\nIndia sono attivi gruppi integralisti ind\u00f9 come il movimento \"All India Hindu Mahasabha\", responsabile di aggressione a comunit\u00e0 sikh e musulmane.\nItalia.\nIn Italia, oltre la destra politica rappresentata in Parlamento, l'estrema destra nel tempo \u00e8 stata composta da formazioni politiche molto diverse, alcune attive e altre disciolte, che fanno esplicito riferimento al passato regime fascista. \nIn diversi saggi e articoli giornalistici, seppur non facente esplicitamente riferimento al fascismo, vengono inseriti in tale ambito anche la Lega di Matteo Salvini e Fratelli d'Italia di Giorgia Meloni.\nExtraparlamentari.\nDisciolti\nPortogallo.\nIn Portogallo il principale partito di estrema destra \u00e8 Chega!\nRomania.\nIn Romania il principale partito di estrema destra \u00e8 il Partito Grande Romania.\nRussia.\nIn Russia il principale partito di estrema destra \u00e8 il Partito Nazionale Socialista Russo.\nSerbia.\nIn Serbia la caduta della Jugoslavia e la guerra civile fecero s\u00ec che molti movimenti nazionalisti conseguissero importanti affermazioni; oltre a ci\u00f2, la maggior parte di essi durante la guerra organizzarono formazioni paramilitari. Essi includono:\nSpagna.\nIn Spagna sono attive principalmente la \"Falange Espa\u00f1ola de las JONS\", la rete di centri sociali neofascisti \"Hogar Social\" e altri piccoli movimenti come Democrazia Nazionale e il Movimento Sociale Repubblicano.\nSri Lanka.\nNello Sri Lanka il gruppo \"Budhu Bala Sena\" (in italiano: Forza potere buddhista) di stampo razzista e anti-islamico guidato dal monaco Galagoda Aththe Gnanasara Thero che ha compiuto centinaia di missioni, uccisioni, persecuzioni ed esecuzioni contro l'esigua minoranza musulmana nell'isola.\nStati Uniti d'America.\nNegli Stati Uniti l'estrema destra \u00e8 piuttosto variegata, ma \u00e8 costituita prevalentemente dai conservatori pi\u00f9 estremisti e dai suprematisti etnici. Essi includono:\nSudafrica.\nIn Sudafrica il nazionalismo afrikaner \u00e8 stato rappresentato per quasi ottant'anni dal Partito Nazionale, che nel 1948 instaur\u00f2 la politica di segregazione razziale nota come \u00abapartheid\u00bb. L'estrema destra si \u00e8 talvolta espressa in seno al Partito Nazionale, ma pi\u00f9 frequentemente tra i dissidenti fondamentalisti come l'Ordine Nuovo (in afrikaans: \"Neuwe Orde\") con Oswald Pirow, la Sentinelle dei carri trainati da buoi (in afrikaans: \"Ossewabrandwag\") negli anni 1940 e il Partito Nazionale Rifondato del Sudafrica a partire dal 1969, o conservatori come il Partito Conservatore.\nA partire dagli anni 1970 si formano dei gruppi parlamentari di ispirazione neonazista. Il pi\u00f9 simbolico e rappresentativo tra questi fu il Movimento di Resistenza Afrikaner di Eug\u00e8ne Terre'Blanche. Nel 1994 il Fronte della Libert\u00e0 Pi\u00f9 \u00e8 un nuovo partito sostenuto dalla destra e dall'estrema destra sudafricana che rifiuta il ricorso alla violenza e partecipa alle prime elezioni multirazziali del Paese. Con quattro deputati nel 2005 ha ampliato il suo spazio politico ed \u00e8 diventato un partito rispettabile e rispettato mentre l'antico Partito Nazionale ha chiuso la sua carriera fondendosi con il Congresso Nazionale Africano nel 2004 dopo aver ottenuto a quelle elezioni l'1,6%.\nSvezia.\nIn Svezia i due principali partiti di estrema destra sono:\nSvizzera.\nIn Svizzera l'estrema destra \u00e8 composta principalmente da due formazioni:\nI Democratici Svizzeri sono i discendenti dell'Azione Nazionale fondata nel 1961 da James Schwarzenbach. Una delle sue prime campagne fu il lancio dell'iniziativa \u00abcontro la sovrappopolazione straniera\u00bb che vide Schwarzenbach solo contro tutti in parlamento. Il partito rivendica oltre a consuete posizioni dell'estrema destra (sovranit\u00e0, identit\u00e0 e patriottismo) una componente ideologica basata sulla sovrappopolazione della Svizzera e sul conseguente costo sociale. Hanno al momento un solo rappresentante al Consiglio Nazionale e nessuno al Consiglio degli Stati, ma sono presenti in alcuni parlamenti cantonali.\nIl Partito dei Nazionalisti Svizzeri, il cui simbolo \u00e8 una bandiera svizzera con sopra un mazzafrusto, \u00e8 un partito nettamente pi\u00f9 radicale e vicino agli ambienti nazisti, oltre che pi\u00f9 propenso alle manifestazioni che non alla politica tradizionale. Membri del partito si sono presentati a elezioni locali e cantonali. Personaggi importanti del partito sono gi\u00e0 stati condannati ad ammende e/o a pene detentive per aggressione.\nTurchia.\nIn Turchia il Partito del Movimento Nazionalista e la sua milizia privata, nota come i Lupi grigi, sono le principali organizzazioni estremiste turche dal 1969. Un'ideologia nazional-islamista \u00e8 alla base delle loro azioni violente (i Lupi grigi sono ritenuti responsabili dell'assassinio di circa 700 persone durante gli anni di piombo che vanno dal 1974 al 1980), si oppongono a qualsiasi concessione sui diritti dei curdi e all'ingresso della Turchia nell'Unione europea e intrattengono legami con alcuni circoli politici e militari turchi (uno dei capi clandestini della milizia \u00e8 rimasto ucciso durante un incidente automobilistico in compagnia di un ministro dello Stato).\nUcraina.\nIn Ucraina il Partito Social Nazionale, il partito \"Svoboda\" e il Partito Repubblicano Conservatore possono essere assimilati a partiti estremisti, ma la principale organizzazione \u00e8 il Settore Destro, partito che appoggia apertamente Julija Tymo\u0161enko e che si \u00e8 fatto notare per l'espulsione di preti russi da chiese ortodosse, per l'intimidazione delle minoranze ungheresi, polacche e rumene dell'Ucraina occidentale alle elezioni del 2004 e per la richiesta di riabilitare i combattenti anticomunisti che parteciparono a fianco delle SS all'invasione della Russia sovietica.\nUngheria.\nIn Ungheria il Partito Ungherese Giustizia e Vita \u00e8 stato creato nel 1993 da dissidenti del partito principale di destra, il Forum Democratico Ungherese. Uno dei suoi dirigenti \u00e8 gi\u00e0 stato condannato nel 2003 per proposte antisemite.\nIl partito si allea con la destra ungherese di Viktor Orb\u00e1n su quelli che considera problemi delle minoranze ebree e gitane e chiede che la nazionalit\u00e0 ungherese sia concessa immediatamente a tutte le etnie ungheresi straniere, in primo luogo ai magiari di Slovacchia, Romania, Serbia e Ucraina. L'iniziativa \u00e8 stata bocciata da un referendum nel 2004, ma \u00e8 poi stata adottata dal parlamento ungherese nel 2010.\nIl principale partito di estrema destra \u00e8 \"Jobbik\", che alle elezioni europee del 2009 ha ottenuto il 14,7% e tre seggi a Strasburgo.\nZimbabwe.\nIn Zimbabwe il principale partito di estrema destra \u00e8 il Fronte Rhodesiano."}
{"id": "565987", "revid": "7077", "url": "https://it.wikipedia.org/wiki?curid=565987", "title": "Seconda Battaglia di Ypres", "text": ""}
{"id": "565988", "revid": "92723", "url": "https://it.wikipedia.org/wiki?curid=565988", "title": "Costa Rica (storia geologica)", "text": ""}
{"id": "565992", "revid": "1784938", "url": "https://it.wikipedia.org/wiki?curid=565992", "title": "Abel Hermant", "text": "Biografia.\nSi classific\u00f2 primo al concorso per l'ammissione all'\u00c9cole Normale Sup\u00e9rieure, scuola che tuttavia abbandon\u00f2 qualche anno pi\u00f9 tardi per consacrarsi alla letteratura. La sua prima opera pubblicata fu un volume di versi, \"Les M\u00e9pris\" (1883); in seguito si indirizz\u00f2 verso i romanzi. Dopo alcuni romanzi di giovent\u00f9, si orient\u00f2 verso una analisi ironica dei costumi della Belle \u00e9poque e conobbe il successo.\nAbel Hermant fu eletto all'Accademia francese il 30 giugno 1927, subentrando a Ren\u00e9 Boylesve. Fu condannato il 15 dicembre 1945 con l'accusa di collaborazionismo con la Germania nazista e fu di conseguenza escluso dall'Accademia. Eccezionalmente la sua poltrona, cos\u00ec come quella di Abel Bonnard, fu immediatamente messa a disposizione sebbene lui fosse ancora vivente. Graziato e liberato nel 1948, Abel Hermant tent\u00f2 di giustificarsi della sua condotta durante l'Occupazione ne \"Le Treizi\u00e8me Cahier\"."}
{"id": "565994", "revid": "599013", "url": "https://it.wikipedia.org/wiki?curid=565994", "title": "Febbre Q", "text": "La febbre Q \u00e8 una zoonosi acuta causata dalla \"Coxiella burnetii\", un batterio intracellulare obbligato che colpisce animali domestici e da allevamento ed occasionalmente l'uomo.\nLa febbre Q \u00e8 ritenuta essere una potenziale arma biologica.\nStoria.\nLa Febbre Q \u00e8 stata individuata per la prima volta dal patologo australiano Edward Holbrook Derrick, nel 1937, mentre analizzava un paziente che lavorava in un mattatoio di Brisbane. La denominazione \"Q\" sta per \"query\" (termine inglese per \"domanda\"), termine utilizzato da Derrick poich\u00e9 i primi studi condotti nel corso di un'epidemia australiana diffusasi nei lavoratori di mattatoi non sono riusciti a determinare il microrganismo responsabile della malattia. L'agente eziologico, un batterio parassita endocellulare obbligato, venne individuato successivamente, nello stesso anno, dai virologi Frank Macfarlane Burnet e Mavis Freeman che isolarono il microrganismo da uno dei pazienti di Derrick.\nEpidemiologia.\n\"C. burnetii\" \u00e8 un batterio intracellulare obbligato, Gram negativo, aerobio, altamente resistente alla variazione delle condizioni ambientali. \u00c8 in grado di infettare numerosi generi di zecche, che costituiscono il vettore principale del patogeno. La trasmissione diretta dalle zecche all'uomo \u00e8 rara mentre \u00e8 comune quella agli animali Sono particolarmente colpiti animali domestici quali cani e gatti cos\u00ec come animali da allevamento come bovini, ovini, caprini, conigli e volatili che costituiscono i serbatoi del batterio. L'uomo si infetta occasionalmente mediante l'inalazione di polvere contaminata dalle deiezioni di zecche infette (il morso delle stesse non trasmette la malattia) oppure tramite l'ingestione di latte o il contatto con urine, feci, placenta, sperma, secrezioni vaginali di animali infetti. In ragione di queste modalit\u00e0 di trasmissione le categorie pi\u00f9 a rischio sono allevatori, veterinari e addetti alla manipolazione del cibo nelle aziende alimentari.\nPatogenesi.\n\"C. burnetii\" si riscontra in due forme: la variante a piccole cellule (VPC) che costituisce la forma infettante che si trova nell'ambiente e la variante a grandi cellule (VGC) che deriva dalla prima e si riscontra all'interno delle cellule infette. La VPC \u00e8 strutturalmente differente rispetto alla VGC ed \u00e8 resistente alle variazioni di temperatura, umidit\u00e0 e pH presenti nell'ambiente dove pu\u00f2 perdurare per mesi o anni. Raggiunta le cellule bersaglio, ovvero monociti e macrofagi, le VPC vengono internalizzate per endocitosi. I vacuoli citoplasmatici contenenti il batterio si fondono con i lisosomi costituendo un fagolisosoma, all'interno del quale il patogeno \u00e8 in grado di trasformarsi in VGC e di moltiplicarsi. Alla fine della moltiplicazione, le VGC si trasformano nuovamente in VPC e vengono liberate in seguito a lisi cellulare. \"C. burnetii\" \u00e8 in grado di sfuggire alla risposta anticorpale grazie a variazioni nel lipopolisaccaride di membrana che pu\u00f2 presentarsi in fase I, quando il batterio \u00e8 altamente infettante poich\u00e9 un polisaccaride impedisce l'aggancio degli anticorpi, o in fase II quando invece, in seguito ad una delezione del gene codificante per tale struttura, \u00e8 suscettibile alla risposta umorale.\nClinica.\nSi ritiene che l'infezione da \"C. burnetii\" sia asintomatica o paucisintomatica nella maggior parte dei casi dal momento che molte persone che non hanno mai sviluppato malattia presentano anticorpi diretti contro il batterio. I paucisintomatici sviluppano rinite o una sindrome simil-influenzale lieve. Il periodo di incubazione \u00e8 di 9-40 giorni. Un essere umano pu\u00f2 essere infettato anche da una bassissima carica batterica.\nClinicamente la febbre Q \u00e8 caratterizzata da febbre alta della durata di 1-3 settimane, brividi, cefalea, mialgie, malessere generale, sudorazione, anoressia. Nel 5% dei casi sintomatici si verifica una forma severa in cui oltre ai detti sintomi si presentano polmonite (tosse secca, dolore toracico pleurico), epatite (dolore all'ipocondrio destro, ittero e transaminasi elevate), pericardite e una diffusa formazione di granulomi a livello di diversi organi, rappresentante il tentativo dell'organismo di contenere la diffusione della malattia da parte dei macrofagi. \nNei pazienti con valvulopatie e negli immunocompromessi si pu\u00f2 sviluppare una forma cronica con un'incubazione di mesi o addirittura anni dopo il contatto, in cui si riscontrano spesso endocardite subacuta aspecifica che colpisce particolarmente la valvola aortica e conduce al decesso nel 65% dei casi se non trattata. \nIl tasso di letalit\u00e0 \u00e8 dell'1% nei pazienti senza complicanze.\nSegni clinici negli animali.\nBovini, capre e pecore sono gli animali pi\u00f9 comunemente infettati e possono servire da serbatoio per i batteri. Gli animali infetti possono mostrare sintomi respiratori come la polmonite, ma anche aborti e infertilit\u00e0. Gravi sintomi sistemici, come anoressia e febbre, possono verificarsi contemporaneamente. A differenza di quanto avviene nelle rickettsiosi, non \u00e8 mai stata descritta in letteratura la comparsa di esantema.\nDiagnosi.\nLo studio dell'organismo vettore della malattia \u00e8 molto difficoltoso in quanto esso non pu\u00f2 essere riprodotto e studiato al di fuori di un organismo che lo ospiti. Tuttavia nel 2009 alcuni scienziati sono riusciti a sviluppare una tecnica che consente di coltivare batteri in una coltura axenica bench\u00e9 tecnicamente difficile e non comunemente disponibile nella maggior parte dei laboratori di microbiologia.\nLa diagnosi si basa su indagini sierologiche mirate alla ricerca di una risposta anticorpale delle IgM e delle IgG tramite immunofluorescenza indiretta o ELISA piuttosto che nel cercare l'organismo stesso. Nella forma acuta si riscontrano anticorpi diretti contro l'antigene di fase II mentre nelle forme croniche si presentano sia anticorpi diretti contro l'antigene di fase I che contro quello di fase II. \u00c8 inoltre disponibile la diagnosi molecolare del DNA batterico tramite PCR, sempre pi\u00f9 utilizzata.\nAgli esami ematochimici si riscontrano livelli elevati di ALT e AST, in particolare in caso di epatite, ma la diagnosi definitiva \u00e8 possibile solo con la biopsia epatica, che mostra i caratteristici granulomi ad anello di fibrina. I pazienti dovrebbero essere sottoposti ad una radiografia del torace per escludere la polmonite e ad un'ecocardiografia transesofagea per la valutazione delle valvole cardiache e di eventuali versamenti pericardici in ragione del quadro clinico della febbre Q.\nTerapia.\nLa terapia d'elezione delle forme acute \u00e8 basata sulla somministrazione di doxiciclina per almeno 2-3 settimane e va proseguita fin quando il paziente non \u00e8 apiretico per almeno 5 giorni. In alternativa si possono utilizzare la ciprofloxacina o cloramfenicolo. Il trattamento della febbre Q in gravidanza \u00e8 particolarmente difficile poich\u00e9 tutti e tre i farmaci sono controindicati.\nNelle forme croniche \u00e8 sempre necessaria l'associazione di due farmaci, comunemente doxiciclina e idrossiclorochina oppure doxiciclina e rifampicina o doxiciclina e ciprofloxacina che vanno assunte per almeno 18 mesi.\nPrevenzione.\nLa protezione viene offerta dal vaccino Q-Vax, costituito un insieme di cellule inattivate, sviluppato da una azienda australiana: la CSL. La vaccinazione intradermica \u00e8 composta da microrganismi uccisi \"Coxiella burnetii\". Test cutanei e analisi del sangue dovrebbero essere fatti prima della vaccinazione per identificare una eventuale preesistente immunit\u00e0, in quanto la vaccinazione in soggetti che hanno gi\u00e0 un'immunit\u00e0 pu\u00f2 provocare una grave reazione locale. Dopo una singola dose di vaccino, l'immunit\u00e0 protettiva dura per molti anni. La rivaccinazione non \u00e8 generalmente richiesta. Lo screening annuale \u00e8 di solito raccomandato.\nLa vaccinazione degli animali non \u00e8 un metodo attuale di controllo. L'Unione Sovietica aveva gi\u00e0 sviluppato un vaccino, ma i suoi effetti collaterali ne hanno impedito la concessione di licenze all'estero. Nel 2001 l'Australia ha introdotto un programma nazionale di vaccinazione contro la febbre per le persone che hanno un lavoro \"a rischio\"."}
{"id": "565996", "revid": "287204", "url": "https://it.wikipedia.org/wiki?curid=565996", "title": "Georges Montandon", "text": "Sarebbe stato giustiziato dalla resistenza nel 1944 a Clamart, \nBiografia.\nEffettua studi di medicina all'Universit\u00e0 di Ginevra, poi in quella di Zurigo dove pratica, dal 1906 al 1908, la chirurgia alla clinica universitaria. Dopo il suo servizio militare si prende di passione per l'antropologia. Si reca ad Amburgo, poi a Londra e decide di diventare esploratore. A trent'anni, in ottobre 1909, si imbarca da Marsiglia per l'Etiopia del negus Menelik II ed esplorer\u00e0 la nazione nel 1910.\nDi ritorno dall'Etiopia si stabilisce come medico a Losanna. Nel 1914, si fa assumere come volontario in un ospedale francese di Bourg-en-Bresse dove rimette in pratica la sua formazione di chirurgo, poi rientra in Svizzera nel 1916.\nNel 1919 studia al Museo etnografico di Ginevra la genealogia degli strumenti musicali e i cicli della civilt\u00e0. Attirato dalla rivoluzione bolscevica del 1917 si reca in Unione Sovietica nel 1919, incaricato dalla Croce Rossa di organizzare il rimpatrio a Vladivostok dei prigionieri di guerra austriaci trattenuti in Siberia. Montandon ne approfitta per studiare gli ultimi Ainu dell'isola di Sachalin e i Buriati del lago Bajkal. A Vladivostok sposa una russa comunista di 22 anni, Mar'ja Zvjagina.\nEgli \u00e8 allora totalmente favorevole alla rivoluzione bolscevica, sostiene la polizia politica, la \u010ceka, in \"Deux ans chez Koltchak et chez les bolcheviks\" (\"Due anni presso Koltchak e presso i bolscevichi\") pubblicato nel 1923. Ritornato in Svizzera diventa membro del Partito comunista a Losanna. Forse viene pagato dai servizi segreti sovietici. Denuncia la schiavit\u00f9 in Abissinia e il genocidio degli indiani negli Stati Uniti d'America. Nel 1925, si trasferisce a Parigi, lavora al Museo di Storia naturale, scrive articoli nel \"Clart\u00e9\", rivista comunista diretta da Henri Barbusse.\nNel 1931, entra alla Scuola di Antropologia e nel 1933 occupa la cattedra di etnologia. Nello stesso anno pubblica \"La Race, les races\" (\"La Razza,le razze\") edizioni Payot, favorevolmente accolto dalla stampa scientifica, dove egli scrive: \u00abOggi gli ebrei formano prima di tutto un'etnia, una ragione sociale, e non una razza uniforme\u00bb. Nel 1934, Montandon pubblica \"L'Olog\u00e9n\u00e8se culturelle\" (\"L'Ologenesi culturale\") (Payot), \u00abtrattato di etnologia ciclo-culturale e di ergologia sistematica \u00bb, sempre ben accolto. Nel 1935 esce \"L'Ethnie fran\u00e7aise\" (\"L'Etnia francese\") ed. Payot. Nella prefazione scrive: \u00abParlare di razza francese, non \u00e8 sapere cos'\u00e8 una razza. Non c'\u00e8 una razza francese. C'\u00e8 un'etnia francese, nella costituzione somatica nella quale entrano elementi di diverse razze\u00bb. Egli suddivide i francesi in tipi diversi, nordico, alpino, dinarico, mediterraneo, poi studia certi componenti allogeni, giudaici, negroidi, mongoloidi.\nRiproduce le foto di Henri Barbusse, di Fran\u00e7ois Mauriac, di Pierre Benoit per chiarire le sue parole, Benjamin Cr\u00e9mieux illustra il \u00abtipo giudaico con affinit\u00e0 mediterranee\u00bb, e quella di L\u00e9on Blum \u2014uomo politico\u2014 il \u00abtipo giudaico con affinit\u00e0 alpine-armene\u00bb. Se l'antisemitismo non \u00e8 evidente, poco ci manca. Nominato nel 1936 conservatore del Museo Broca, deluso dal Fronte Popolare, forse per ragioni pi\u00f9 personali che politiche, egli diventa antisemita, e ha uno scambio di corrispondenza con Henri-Robert Petit, L\u00e9on de Poncins, Armand Bernardini, antisemiti reputati.\nEntra probabilmente in relazione con C\u00e9line dal 1938, dopo la pubblicazione di \"Bagatelles pour un massacre\" (\"Bagattelle per un massacro\"). Si trova l'influenza di Montandon, quando non sono citazioni come nella prosa celiniana \"L'\u00c9cole des cadavres\" (\"La scuola dei cadaveri\"). Montaudon giustifica d'altra parte \"l'ethnorazzismo di C\u00e9line con l'ethnorazzismo ebraico\". Egli approva le leggi razziali fasciste relative agli Ebrei, si pronuncia per la creazione di uno Stato ebraico in Palestina, \u00abin cui gli Ebrei sarebbero residenti, non vivendo in altri Stati se non in qualit\u00e0 di stranieri, con passaporto e tutto quello che ne consegue\u00bb. Egli afferma che i Gialli, i Neri e i Bianchi non discenderebbero dalla medesima razza di scimmie, ma gli uni dall'orango, gli altri dal gorilla o dallo scimpanz\u00e9.\nL'antisemitismo di Montandon.\nDa quando si afferma il suo antisemitismo? Nel numero d'aprile 1939 di \"Contre-R\u00e9volution\", Montandon pubblica \"La Solution ethno-raciale du probl\u00e8me juif \" (\"La soluzione etnorazziale del problema ebraico\") dove afferma: \u00abquesta selvaggia integrit\u00e0 del sangue semita fa degli ebrei i primi etnorazzisti in ordine di tempo\u00bb.\n\"Etnorazzista\", egli si oppone a Charles Maurras e al suo antisemitismo di Stato: d'altronde egli suppone Maurras di ascendenza ebrea, \"marrano\", quando l'aveva in un primo tempo classificato nel 1935 come \u00abtipo mediterraneo del litorale-crocevia di diversi tipi\u00bb. In novembre, nella rivista razzista italiana \"La Difesa della Razza\", pubblica un articolo con il titolo \"L'Etnia puttana\", espressione che gli riservir\u00e0.\nIl 2 luglio 1940, nel giornale di Charles Dieudonn\u00e9, \"La France au travail\", proferisce una serie di imprecazioni: \u00abIn aggiunta ai suoi stessi sbagli, la nazione francese \u00e8 stata avvelenata dallo spirito dell'etnia puttana. Quello che in effetti caratterizza psicologicamente la comunit\u00e0 etnica ebrea e legittima l'appellativo scientifico con il quale noi la designiamo, non \u00e8 solamente la sua lussuria, ma prima di tutto il fatto che questa comunit\u00e0, invece di servire una patria, un paese, si mette, come una prostituta, al servizio di tutti i paesi, avendo rifiutato per duemila anni di fondersi con la popolazione di questi paesi. \u00c8 lo spirito dell'etnia puttana che, imponendosi ai francesi: a) faceva belare la pace, b) sabotava l'armamento, c) e soprattutto disgustava la donna, da decenni, della maternit\u00e0, grazie alla sua stampa in particolare, fra cui il vecchio \"Paris-Soir\", detto \"Pourrissoir\" (\"Marciosera\"), con le sue rubriche quasi pornografiche, dirette da puttani ebrei, di cui conosciamo i nomi, era il perfetto modello.\nPoi Montandon perde la nazionalit\u00e0 francese, a seguito della rimessa in causa delle naturalizzazioni, e il suo impiego alla Scuola di Antropologia. Presso Deno\u00ebl, l'editore di C\u00e9line, nelle \"Nouvelles \u00c9ditions fran\u00e7aises\", nel novembre 1940, annunciando \"L'Ethnie Juive ou Ethnie putain\", (\"L'Etnia Ebrea o Etnia puttana\"), che non sar\u00e0 mai pubblicato, Montandon inaugura la collezione \u00ab\"Les Juifs en France\"\u00bb (\"Gli Ebrei in Francia\") pubblicando un lavoro puramente lucrativo \"Comment reconna\u00eetre le Juif?\" (\"Come riconoscere l'Ebreo?\"), opuscolo che raccoglie citazioni di Louis-Ferdinand C\u00e9line, \u00c9douard Drumont, Guy de Maupassant, Jules Michelet, Fr\u00e9d\u00e9ric Mistral, Ernest Renan, Adolphe Thiers, Voltaire e \u00c9mile Zola.\nNel luglio 1940, diventa direttore della rivista \"L'Ethnie fran\u00e7aise\", finanziata dall'Istituto Tedesco di Parigi, poi dal Commissario alle questioni ebraiche, Louis Darquier de Pellepoix. Vi pubblica degli articoli sull\"'etnia ebraica\" nel 1941. Montandon viene nominato presidente della Commissione etnica del Partito Popolare Francese di Jacques Doriot, e scrive nel giornale \"La Gerbe\" di Alphonse de Chateaubriant. Il 27 luglio 1941, un decreto gli restituisce la nazionalit\u00e0 francese. Dal dicembre 1941, viene assunto al Commissariato generale per le questioni ebraiche in qualit\u00e0 di etnologo. Con questa qualifica, e dietro compenso, rilascia dei certificati di non appartenenza alla razza ebrea.\nNel 1942, Xavier Vallat viene sostituito da Darquier de Pellepoix al Commissariato generale per le questioni ebraiche. L'Istituto per gli studi di questioni ebraiche, in un primo tempo affidato al capitano S\u00e9zille per organizzare l'esposizione tedesca \"L'Ebreo e la Francia\", e soprattutto destinata all'\"arianizzazione economica\" del paese (\"amministrare i beni degli ebrei e denunciare il camuffamento\"), viene sciolta, ribattezzata in \"Istituto di studi delle questioni ebraiche e etnorazziali\" (IEQJER), scuola di formazione all\"'igiene sociale\" e all'antisemitismo a partire dal marzo 1943. Tra i formatori di questo istituto si trovano Armand Bernardini e Claude Vacher de Lapouge.\nNel 1943, Montandon fa distribuire una traduzione, destinata agli studenti di medicina, del \"Manuel d'eug\u00e9nique et d'h\u00e9r\u00e9dit\u00e9 humaine\" (\"Manuale d'eugenetica e d'eredit\u00e0 umana\") del nazista Otmar von Verschuer, responsabile dell'Istituto d'antropologia di Berlino. Nel \"Le Cahier jaune\" (\"Il Quaderno giallo\") propone di praticare un'\u00aboperazione deturpante per le belle ebree tagliando loro l'estremit\u00e0 del naso\u00bb. Il 15 aprile 1944, la rivista pubblica \"Io vi odio\", opuscolo di cinquanta pagine dove cinquecento \"documenti\" denunciano il ruolo degli Ebrei nella letteratura, cinema, pittura, prostituzione, traffici di ogni genere, crimini rituali e terrorismo.\nLa sua morte.\nMontandon sarebbe stato abbattuto con sua moglie dalla Resistenza francese il 3 agosto 1944 nella sua villa di Clamart. Tuttavia C\u00e9line e altre fonti affermano che fu solo ferito e trasportato in Germania dove sarebbe morto in novembre, per le conseguenze di un tumore gi\u00e0 presente e di ferite. La traccia di suo figlio e delle figlie si perde allora. Una delle figlie, Irene che spos\u00f2 l'esploratore del Sahara Henri Lhote mor\u00ec a Montrichard, nella regione di Tours, nel settembre del 2006."}
{"id": "565997", "revid": "1568601", "url": "https://it.wikipedia.org/wiki?curid=565997", "title": "Folgorite", "text": "La folgorite (dal latino \"Fulgur\" = folgore) \u00e8 un ammasso vetroso, di forma tubulare e vuoto al suo interno, prodotto dall'energia rilasciata da un fulmine o da un'analoga scarica elettrica su un terreno sabbioso ricco di quarzo.\nMeccanismo di formazione.\nIl calore sviluppato dalla scarica elettrica fonde la sabbia silicea contenente quarzo e dando origine alla folgorite. La massa vetrosa risultante chiamata Lechatelierite, \u00e8 di tipo amorfo e in genere classificata come mineraloide. La Lechatelierite pu\u00f2 formarsi pi\u00f9 raramente anche in seguito ad altri eventi come l'impatto di meteore o esplosioni vulcaniche, in cui le temperature sviluppate sono sufficientemente alte da fondere la silice.\nDimensioni.\nUna folgorite ha un diametro tipico che pu\u00f2 variare da qualche millimetro a pochi centimetri ed una lunghezza che va da qualche centimetro ad alcuni metri.\nIl colore generalmente grigiastro tipico della folgorite \u00e8 dovuto alle numerose impurit\u00e0 presenti nella sabbia e che restano inglobate all'interno del vetro. \nUna folgorite viene anche chiamata \"fulmine pietrificato\", in quanto appare come l'impronta del fulmine sul terreno.\nDato che il fulmine sviluppa un'elevatissima temperatura, altera profondamente lo stato molecolare dando origine alla formazione dei minerali in seguito ad un riassetto delle molecole costituenti il minerale colpito. La sabbia contenente quarzo (SiO2) subisce facilmente questa alterazione.\nOccasionalmente una folgorite pu\u00f2 formare uno strato vetrificato sulla superficie di una roccia a base di quarzo. In questo caso viene anche chiamata \"folgorite esogenica\".\nRitrovamenti.\nIl ritrovamento di folgoriti \u00e8 un evento estremamente raro, in quanto si tratta di oggetti estremamente fragili e quindi scarsamente conservabili in natura.\nUna delle pi\u00f9 grandi \u00e8 stata ritrovata a South Amboy, nello stato del New Jersey negli USA. Era lunga poco pi\u00f9 di 270 cm e con un diametro di 7,6 cm nella parte verso la superficie del terreno; la punta poi si assottigliava fino a 5 mm nel punto pi\u00f9 profondo.\nCome spesso accade data la natura fragile delle folgoriti, gli studiosi non furono in grado di estrarla intera e il frammento pi\u00f9 grande recuperato \u00e8 lungo appena 15,2 cm.\nRitrovamenti frequenti si hanno sul Monte Thielsen, nell'Oregon, che a causa della frequenza dei fulmini che lo colpiscono viene chiamato il \"parafulmine\" della Catena delle Cascate, parte della grande catena montuosa che percorre la parte ovest degli Stati Uniti. Qui le folgoriti assumono l'aspetto di uno strato vetroso bruno-verdastro sulla superficie delle rocce.\nAltri ritrovamenti ci sono stati sulle sponde dei Grandi Laghi americani.\nLa pi\u00f9 grande folgorite conosciuta e conservata si trova al Museo di Storia Naturale Peabody presso l'Universit\u00e0 Yale: proviene dalla Florida del nord, esattamente accanto al lago Kingsley nelle immediate vicinanze della citt\u00e0 di Starke ed \u00e8 lunga 16 piedi, ossia, 4,9 metri.\nUna folgorite che in complesso \u00e8 lunga 3 metri \u00e8 esposta al Museo di Storia Naturale di Londra; \u00e8 tuttavia conservata in spezzoni lunghi 50 cm."}
{"id": "566006", "revid": "767487", "url": "https://it.wikipedia.org/wiki?curid=566006", "title": "Latitudine galattica", "text": "Latitudine galattica (b) \u00e8 un termine associato al sistema delle coordinate galattiche. \nLa latitudine galattica \u00e8 analoga alla latitudine ma \u00e8 riferita alla sfera celeste. Come questa \u00e8 misurata sui cerchi massimi passanti per i poli come angolo rispetto ad un piano di riferimento. Il piano utilizzato \u00e8 il piano galattico ed i poli sono individuati dalla normale a questo piano passante per il Sole. \nVaria da b=+90\u00b0 che individua il polo nord galattico (coordinate equatoriali:\u03b1=12h 49m e \u03b4=+27\u00b0 24') a b=-90\u00b0 che individua il polo sud galattico passando per b=0 che individua il piano galattico."}
{"id": "566007", "revid": "1543377", "url": "https://it.wikipedia.org/wiki?curid=566007", "title": "Supercross", "text": "Il supercross \u00e8 l'evoluzione americana delle gare motociclistiche di motocross. \u00c8 una competizione estrema: i circuiti sono costruiti all'interno di arene da baseball o football. Il nome \"supercross\" deriva dal nome della prima competizione di questo tipo organizzata negli Stati Uniti, denominata \"Superbowl of Motocross\".\nDifferenze dal motocross.\nIl Supercross deriva a lunghi tratti dal pi\u00f9 antico motocross ma ne ha apportato notevoli modifiche. Innanzitutto il Supercross \u00e8 uno sport corso generalmente al chiuso e non su circuiti aperti come nel caso del suo antenato gli show all'aperto sono rari e, spesso, meno complessi. Inoltre i salti sono pi\u00f9 continui, uniformi e molto tecnici. Le gare sono pi\u00f9 corte e la quantit\u00e0 di pubblico che si riversa nelle arene \u00e8 molto pi\u00f9 grande in media lo spettatore \u00e8 a meno di 10 metri dal circuito.\nLe gare di supercross, controllate dall'associazione American Motorcyclist Association, comprendono \"manche\" di qualificazione, di ripescaggio, semi-finali e finali (dette anche \"main event\"), alla fine delle quali viene eletto il vincitore, elementi non presenti nelle competizioni del motocross. La lunghezza della corsa \u00e8 variabile dai 6 giri delle gare di qualificazione ai 20 del main event e le gare tendono a durare generalmente circa 22 minuti, mentre quelle di motocross durano 40 minuti.\nI tipi di ostacoli che sono presenti nel supercross:\nTali ostacoli, particolarmente tecnici, costringono i piloti a effettuare i salti ad una velocit\u00e0 che gli consenta di non atterrare n\u00e9 troppo \"lunghi\" n\u00e9 troppo corti, abilit\u00e0 che non \u00e8 invece predominante nel motocross tradizionale.\nIl termine \"Supercross\" deriva dal nome della prima gara di motocross corsa all'interno di uno stadio statunitense. Ci\u00f2 avvenne nel 1972 quando il direttore di gara Michael Goodwin diede l'avvio alla gara nominata \"Superbowl of Motocross\" all'interno del Los Angeles Coliseum a Los Angeles, California. La gara fu vinta dallo statunitense Marty Triples su Honda. L'evento ebbe cos\u00ec tanto successo da essere imitato da molte arene che lo nominarono per l'appunto \"supercross\".\nLa American Motorcycle Association istituisce ogni un campionato suddiviso in tre categorie: la classe 450 4 tempi / 250 2 tempi e due classi 250 4 tempi / 125 2 tempi divise in campionato \"est\" e \"ovest\".\nDal 1992 si corre il campionato del mondo di Supercross patrocinato dalla FIM, che dal 2008 si \u00e8 fuso con l'AMA Supercross, dando origine ad un unico campionato supercross di valenza mondiale, denominato \"AMA Monster Energy Supercross and FIM world championship\"\nIn Europa.\nRispetto agli Stati Uniti, il Supercross \u00e8 molto meno seguito in Europa poich\u00e9 pochissimi europei competono in questa specialit\u00e0. Comunque vengono organizzate alcune manifestazioni di questo sport e una delle pi\u00f9 importanti viene allestita in Italia, a Genova, dove ogni anno viene corsa una competizione che raduna i migliori piloti americani ed europei, ma anche dal resto del mondo Supercross e Freestyle."}
{"id": "566008", "revid": "123523876", "url": "https://it.wikipedia.org/wiki?curid=566008", "title": "Mus\u00e9e de l'Homme", "text": "Il Mus\u00e9e de l'Homme (letteralmente \"Museo dell'Uomo\") \u00e8 un museo etnografico di Parigi.\nFu creato da Paul Rivet in occasione dell'esposizione internazionale del 1937 ed era erede del museo etnografico del Trocad\u00e9ro (Mus\u00e9e d'Ethnographie du Trocad\u00e9ro), che era stato fondato nel 1878. Occupa la maggior parte dell'ala Passy del Palazzo Chaillot (Parigi XVI) e riunisce le pi\u00f9 importanti collezioni francesi concernenti la definizione, la vita e la storia dell'uomo.\nEredit\u00f2 le notevoli collezioni storiche del precedente Mus\u00e9e d'Ethnographie, costituite dal XVI secolo e provenienti dal Cabinet de Curiosit\u00e9s e dal Cabinet Royal. Queste collezioni etnografiche si arricchirono nel corso del XIX secolo e fino ad oggi, grazie alle spedizioni e alle missioni scientifiche in tutto il mondo, alle quali si aggiungono i doni o i depositi dei viaggiatori o dei collezionisti privati.\nIl Mus\u00e9e de l'Homme ha come obiettivo di riunire in un'unica sede tutto ci\u00f2 che concorre alla collocazione e alla definizione dell'essere umano:\nQuesta triplice funzione lo rende un museo unico in Francia e un punto di riferimento per tutto il mondo.\nOrganismo di ricerca dipendente dal \"ministero dell'educazione nazionale, della ricerca e della tecnologia\" e dal \"ministero per la sistemazione del territorio e l'ambiente\", il Mus\u00e9e de l'Homme raggruppa tre laboratori del Museo nazionale di storia naturale, di Antropologia biologica, di Preistoria e di Etnologia. Vi si esprimono le quattro vocazioni del museo: la conservazione delle collezioni, la ricerca di base, l'insegnamento superiore e la diffusione delle conoscenze. Raggruppa diverse unit\u00e0 del CNRS e propone attivit\u00e0 di formazione del 3\u00b0 ciclo (DEA).\nUna parte della collezione di etnologia sar\u00e0 esposta al Mus\u00e9e du quai Branly."}
{"id": "566013", "revid": "1318658", "url": "https://it.wikipedia.org/wiki?curid=566013", "title": "Arrondissement di Strasburgo-Campagna", "text": "L\"arrondissement\" di Strasburgo-Campagna \u00e8 una suddivisione amministrativa francese, situata nel dipartimento del Basso Reno e nella regione del Grand Est.\nComposizione.\nL\"arrondissement\" raggruppa 104 comuni in 8 cantoni:"}
{"id": "566014", "revid": "44403", "url": "https://it.wikipedia.org/wiki?curid=566014", "title": "Arrondissement di Strasburgo-campagna", "text": ""}
{"id": "566015", "revid": "767487", "url": "https://it.wikipedia.org/wiki?curid=566015", "title": "Paul Rivet", "text": "In questa prospettiva fond\u00f2 un grande museo antropologico: il Mus\u00e9e de l'Homme a Parigi. Medico di formazione, Rivet prese parte a una spedizione scientifica, la seconda missione geodetica francese, che giunse all'equatore nel 1901. Alla fine di questa missione, rest\u00f2 in America del Sud per sei anni, studiando gli abitanti delle valli interne delle Ande. Di ritorno a Parigi, Rivet, assunto come assistente al Museo nazionale di storia naturale, scrisse le sue osservazioni sud-americane.\nLe sue note furono pubblicate unitamente a quelle di Ren\u00e9 Vernaus, allora direttore del Museo, in due parti, tra il 1912 e il 1922, con il titolo di \"Ethnographie ancienne de l'\u00c9quateur\" (Antica etnografia dell'Equatore). Nel 1926 Rivet contribu\u00ec alla fondazione dell'Istituto di etnologia a Parigi, dove ebbe un ruolo chiave nella formazione di numerosi etnologi. Nel 1928 succedette a Ren\u00e9 Vernaus.\nNella sua teoria, non solo afferma che l'Asia \u00e8 la culla dell'uomo americano, ma anche che 6000 anni prima erano avvenute delle migrazioni dall'Australia, e poco pi\u00f9 tardi dalla Melanesia.\nLa sua opera, \"Les Origines de l'Homme Am\u00e9ricain\" (Le origini dell'Uomo Americano), pubblicata nel 1943, contiene argomentazioni linguistiche e antropologiche tese a provare la sua tesi della migrazione. \nNel 1942 Rivet si trasfer\u00ec in Colombia e vi fond\u00f2 l'Istituto e Museo di Antropologia. \nTornato a Parigi nel 1945, ricominci\u00f2 ad occuparsi del Museo parigino e dell'insegnamento, proseguendo nel contempo le sue ricerche sull'America del Sud. Le sue opere linguistiche introdussero nuove conoscenze sulle lingue aymara e quechua. \nRivet mantenne dei legami affettivi in Sud America del sud, in Ecuador, per via del suo matrimonio con Mercedes Andrade, di Cuenca, con cui visse fino alla morte.\nL'impegno politico.\nSocialista, Paul Rivet si impegn\u00f2 in diverse iniziative:"}
{"id": "566017", "revid": "31886", "url": "https://it.wikipedia.org/wiki?curid=566017", "title": "Longitudine galattica", "text": "Longitudine galattica (l) \u00e8 un termine associato al sistema delle coordinate galattiche. \nLa longitudine galattica \u00e8 analoga alla longitudine ma \u00e8 riferita alla sfera celeste. Viene tracciata su un piano di riferimento ed \u00e8 misurata come angolo rispetto ad un punto di origine. Il piano utilizzato \u00e8 il piano galattico ed il punto di origine delle coordinate, corrispondente sia a l=0\u00b0 sia a l=360\u00b0, \u00e8 il centro galattico (coordinate equatoriali: \u03b1=17h 42m 30s, e \u03b4=-28\u00b055'18\").\nOsservando il piano galattico dal polo nord galattico la longitudine galattica cresce in senso antiorario."}
{"id": "566034", "revid": "339392", "url": "https://it.wikipedia.org/wiki?curid=566034", "title": "Shion di Aries", "text": ""}
{"id": "566037", "revid": "339392", "url": "https://it.wikipedia.org/wiki?curid=566037", "title": "Shion dell'Ariete", "text": ""}
{"id": "566038", "revid": "339392", "url": "https://it.wikipedia.org/wiki?curid=566038", "title": "Sion dell'Ariete", "text": ""}
{"id": "566040", "revid": "223320", "url": "https://it.wikipedia.org/wiki?curid=566040", "title": "FAKE", "text": ""}
{"id": "566041", "revid": "339392", "url": "https://it.wikipedia.org/wiki?curid=566041", "title": "Sion di Aries", "text": ""}
{"id": "566043", "revid": "339392", "url": "https://it.wikipedia.org/wiki?curid=566043", "title": "WWF Heavyweight Title", "text": ""}
{"id": "566045", "revid": "339392", "url": "https://it.wikipedia.org/wiki?curid=566045", "title": "WWF Heavyweight Championship", "text": ""}
{"id": "566046", "revid": "1543377", "url": "https://it.wikipedia.org/wiki?curid=566046", "title": "Liopleurodon", "text": "Il liopleurodonte (gen. Liopleurodon), il cui nome significa \"dente dal bordo liscio\", \u00e8 un genere estinto di plesiosauro pliosauride di grandi dimensioni, vissuto nel Giurassico medio-superiore, circa 160-155 milioni di anni fa (Calloviano-Kimmeridgiano), nel mare che al tempo copriva gran parte dell'Europa. Questo animale era uno dei pi\u00f9 grandi predatori del mare europeo del Giurassico. La specie pi\u00f9 grande, \"L. ferox\", poteva sfiorare i 6,5 metri di lunghezza.\nIl nome \"Liopleurodon\" (che significa \"dente dal bordo liscio\") deriva dal greco antico: \"\u03bb\u03b5\u1fd6\u03bf\u03c2\"/\"Leios\" ossia \"liscio\", \"pleura\" ossia \"laterale\" o \"bordo\" e \"Odon\" che significa \"dente\".\nDescrizione.\n\"Liopleurodon\" era un grande plesiosauro facente parte della famiglia dei pliosauridi, caratterizzati da un robusto corpo cilindrico, coda corta, quattro pinne a pagaia, collo corto e muso lungo e robusto dotato di grandi denti. Le quattro forti pinne suggeriscono che il \"Liopleurodon\" fosse un nuotatore veloce e potente. Il suo moto mentre nuotava coinvolgeva tutte e quattro le pinne che venivano mosse in moto sincronizzato, caratteristico di tutti i plesiosauri. Tuttavia, nonostante questa locomozione non fornisca una propulsione particolarmente efficiente, fornisce una buona accelerazione, caratteristica desiderabile per un predatore in agguato. Alcuni studi sul cranio hanno dimostrato che l'animale sarebbe stato in grado di scansionare l'acqua con le narici per accertare la fonte di certi odori.\nDimensioni.\n\"Liopleurodon ferox\" attir\u00f2 l'attenzione del pubblico nel 1999, quando comparve in un episodio della serie televisiva BBC \"Nel mondo dei Dinosauri\", dove venne descritto come un animale enorme, di ben 25 metri (82\u00a0ft) di lunghezza; tali dimensioni si basano su resti molto frammentari, e vengono considerate come un'esagerazione per \"Liopleurodon\", tanto che stime di esemplari di 20 metri sono generalmente considerati dubbi. Tuttavia, l'errore persistette anche nello spin-off BBC \"Mostri del Mare\".\nStimare le dimensioni dei pliosauridi \u00e8 difficile perch\u00e9 non si conosce molto della loro anatomia postcraniale. Il paleontologo L.B. Tarlo ha suggerito che la lunghezza totale del corpo pu\u00f2 essere stimata dalla lunghezza del cranio, che tipicamente rappresenta un settimo dell'intero corpo. Applicando questo rapporto a \"L. ferox\" viene fuori che il pi\u00f9 grande esemplare noto raggiungeva una lunghezza di poco pi\u00f9 di 10 metri (33 piedi), mentre la lunghezza standard sarebbe compresa tra i 5 e i 7 metri (dai 16 ai 23 piedi). La massa corporea \u00e8 stata stimata da 1 a 1.7 tonnellate (2.200 e 3.700 libbre) per una lunghezza compresa tra i 4,8 e i 7 metri (16 e 23 piedi), rispettivamente.\nTuttavia, una nuova ricerca su \"Kronosaurus\" e il ritrovamento di uno scheletro completo di \"L. ferox\" mostrano che i loro crani erano in realt\u00e0 circa un quinto della lunghezza totale del corpo, il che suggerisce una lunghezza totale massima di 6.39 metri (21,0 piedi) sulla base dell'esemplare NHM R3536, il pi\u00f9 grande cranio noto di 1,54 metri (5,1 piedi) di lunghezza totale.\nClassificazione.\nIl \"Liopleurodon\" appartiene alla famiglia dei Pliosauridae, un \"clade\" all'interno di Plesiosauria, risalente al Giurassico (con alcuni generi sopravvissuti fino al Cretaceo) e ritrovati in Europa e in Nord America.\n\"Liopleurodon\" rappresenta un \"taxon\" piuttosto basale del Giurassico medio. Le principali differenze tra questo taxon e i loro parenti dal Giurassico superiore comprendono un diverso numero di alveoli e dimensioni minori.\nUn'analisi del 2013 ha classificato \"Liopleurodon\", \"Simolestes\", \"Peloneustes\", \"Pliosaurus\", \"Gallardosaurus\" e i Brachaucheninae come Thalassophonea.&lt;ref name=\"benson/duckmiller\"&gt;&lt;/ref&gt;\nDi seguito \u00e8 riportato un cladogramma pubblicato nel 2011 dai paleontologi Hilary F. Ketchum e Roger BJ Benson;\nScoperta e specie.\nIl nome \"Liopleurodon\" fu coniato da Henri \u00c9mile Sauvage, nel 1873, sulla base di resti molto poveri composti da tre denti di 70 millimetri (2\u00be pollici). Un dente isolato, ritrovato nelle vicinanze di Boulogne-sur-Mer, Francia in strati risalenti al Calloviano, fu nominato \"Liopleurodon ferox\", un altro dente proveniente da Charly, Francia fu nominato \"Liopleurodon grossouvrei\", mentre un terzo scoperto vicino a Caen, Francia fu originariamente descritto come \"Poikilopleuron bucklandi\", per po vinire rinominato da Sauvage come una nuova specie di \"Liopleurodon\", \"L. bucklandi\". Tuttavia, Sauvage non attribu\u00ec mai il genere a un particolare gruppo di rettili nelle sue descrizioni.\nI fossili di \"Liopleurodon\" sono stati ritrovati soprattutto in Inghilterra e in Francia, con alcune specie pi\u00f9 recenti ritrovate in Russia. Alcuni esemplari fossili, contemporanei con gli esemplari ritrovati in Inghilterra e in Francia e riferibili a \"Liopleurodon\" sono stati ritrovati anche in Germania.\nAttualmente, ci sono solo due specie universalmente riconosciute all'interno del genere \"Liopleurodon\": la specie tipo \"L. ferox\" dal Calloviano di Inghilterra e Francia; mentre sempre dal Calloviano d'Inghilterra vi \u00e8 il pi\u00f9 raro \"L. pachydeirus\", descritto da Seeley come \"Pliosaurus\" (1869). Solo la specie \"L. ferox\" \u00e8 noto da scheletri pi\u00f9 o meno completi.\nNella cultura di massa.\nIl \"Liopleurodon\" attir\u00f2 l'attenzione del pubblico per la prima volta nel 1999, quando comparve come \"antagonista/coprotagonista\" nell'episodio \"Mare crudele\" della serie televisiva BBC \"Nel mondo dei Dinosauri\", dove viene mostrato come il superpredatore del suo tempo predando dinosauri vicini al mare (cattura uno sventurato Eustreptospondylus sulla scogliera a inizio episodio), squali, \"Ophtalmosaurus\" e altri esemplari della sua specie, per poi morire arenandosi su una spiaggia a causa di una tempesta. Tuttavia qui il \"Liopleurodon\" viene descritto come un animale enorme, di ben 25 metri (82\u00a0ft) di lunghezza e che poteva raggiungere un'et\u00e0 di cento anni; tali dimensioni si basano su resti molto frammentari, e vengono considerate come un'esagerazione per \"Liopleurodon\", tanto che stime di esemplari di 20 metri sono generalmente considerati dubbie. Nel documentario comunque viene ammesso che tali dimensioni sono eccezionali anche per la sua specie, tuttavia l'errore persistette anche nello spin-off BBC Mostri del Mare;\nL'animale fa anche alcune apparizioni in serie TV e documentari come la serie di fantascienza britannica \"Primeval\";\nUn \"magico liopleurodonte\" appare nel cartone animato demenziale \"Charlie the unicorn\", su YouTube;\nUn \"Lioplerodon\" sopravvissuto all'estinzione \u00e8 uno dei protagonisti del cartone animato \"Piuma il piccolo orsetto polare e l'isola misteriosa\", dove viene erroneamente chiamato \"pesce gigante\";"}
{"id": "566049", "revid": "1305887", "url": "https://it.wikipedia.org/wiki?curid=566049", "title": "Shion", "text": ""}
{"id": "566051", "revid": "1305772", "url": "https://it.wikipedia.org/wiki?curid=566051", "title": "Palla asino", "text": "Palla asino (o semplicemente asino) \u00e8 un gioco infantile all'aperto che si gioca in gruppo con una palla. I partecipanti si dispongono in cerchio; chi ha la palla in mano la passa a un altro giocatore a sua scelta, che la deve prendere al volo senza farla cadere. Ogni volta che un giocatore lascia cadere la palla, gli viene assegnata come penalit\u00e0 una lettera della parola \"asino\", a partire dalla \"a\" in avanti. Il primo giocatore che riceve cinque penalit\u00e0 (l'intera lunghezza della parola), perde e viene dichiarato \"asino\". Il gioco pu\u00f2 aiutare a insegnare ai bambini molto piccoli la distinzione fra la struttura di una parola scritta e il suo significato.\nIl gioco pu\u00f2 essere giocato anche con i piedi passando la palla tenendola in aria senza farle toccare il suolo.\nNei paesi di lingua inglese un gioco molto simile (\"H-O-R-S-E\" o \"horse game\", \"gioco del cavallo\") si gioca con una palla e un canestro da basket; in questo caso, i giocatori devono fare canestro a turno, e ogni errore fa guadagnare la penalit\u00e0 di una lettera della parola \"horse\"."}
{"id": "566052", "revid": "2912", "url": "https://it.wikipedia.org/wiki?curid=566052", "title": "Un dollaro a testa", "text": ""}
{"id": "566062", "revid": "198277", "url": "https://it.wikipedia.org/wiki?curid=566062", "title": "Dylan McDermott", "text": "Noto principalmente per il ruolo dell'avvocato Bobby Donnell nella serie televisiva legale \"The Practice - Professione avvocati\", per cui ha vinto un Golden Globe nel 1999. Oltre ad una lunga carriera cinematografica, McDermott \u00e8 noto per altri ruoli televisivi nelle serie TV \"Dark Blue\" e \"American Horror Story\".\nBiografia.\nMark Anthony McDermott \u00e8 nato a Waterbury (Connecticut), figlio di Diane Marino e Richard \"Mac\" McDermott. Suo padre era di origine irlandese mentre sua madre era di origine italiana e inglese. Quando nacque, sua madre aveva 15 anni e suo padre 17. Nel 1967 i genitori divorziano e McDermott, assieme alla sorella minore Robin, and\u00f2 a vivere con la madre. Il 9 febbraio 1967 la madre viene uccisa con un colpo di pistola. La morte della donna viene inizialmente archiviata come un incidente, ma le successive indagini portano la polizia ad accusare di omicidio John Sponza, convivente di Diane McDermott in quel periodo. Sponza ha sempre sostenuto che la donna si era accidentalmente sparata mentre stava pulendo una pistola. Nel 1972, Sponza, che secondo la polizia era legato alla criminalit\u00e0 organizzata, \u00e8 stato trovato morto nel bagagliaio di una macchina a Waltham, Massachusetts, ucciso da un colpo di pistola. Quando la madre mor\u00ec McDermott aveva 5 anni, e lui e sua sorella sono stati cresciuti dalla nonna materna, Avis Rogers Marino, a Waterbury. McDermott si diploma presso la Holy Cross High School.\nPoco pi\u00f9 che adolescente, McDermott inizia a viaggiare, per fare visita a suo padre, che possedeva il Saloon West Street Fourth nel Greenwich Village. In quel periodo stringe amicizia con la terza moglie del padre, la drammaturga femminista Eve Ensler (nota autrice de \"I monologhi della vagina\"), da cui viene legalmente adottato quando aveva 15 anni e lei 23. Dopo che la Ensler e il padre divorziarono, McDermott venne incoraggiato dalla donna ad intraprendere la carriera di attore. Si iscrive alla Fordham University di New York City e successivamente studia recitazione sotto Sanford Meisner alla Neighborhood Playhouse. In quel periodo cambia il suo nome da Mark a Dylan, come tributo al figlio mai nato di Eve Ensler, che ha perso a causa di un aborto spontaneo (il nome previsto per il nascituro era Dylan).\nCarriera.\nMcDermott debutta nel 1987 nel film di John Irvin \"\", successivamente recita nei film \"Fiori d'acciaio\", \"Hardware - Metallo letale\" e \"Diario di un assassino\". Nel 1993 recita al fianco di Clint Eastwood e John Malkovich nel film \"Nel centro del mirino\" e l'anno successivo recita in \"Miracolo nella 34\u00aa strada\". Nel 1995 viene diretto da Jodie Foster in \"A casa per le vacanze\".\nNel 1997 ottiene il ruolo dell'avvocato Robert Donnell, titolare di un piccolo ma combattivo studio legale specializzato in diritto penale, nella serie televisiva legale \"The Practice - Professione avvocati\". McDermott recita nella serie dal 1997 al 2004 per un totale di sette stagioni sulle otto prodotte, ottenendo una candidatura all'Emmy Award e tre candidature al Golden Globe, vincendo il premio come miglior attore in una serie drammatica nel 1999. Il personaggio di Bobby Donnell \u00e8 apparso in due episodi della stagione finale e ha effettuato un \"cross over\" in due episodi della serie TV \"Ally McBeal\".\nDopo la fine di \"The Practice - Professione avvocati\", McDermott ha partecipato a \"La giuria\", film tratto da un romanzo di Grisham, nel breve ruolo iniziale e non accreditato dell'impiegato massacrato da un fanatico delle armi; in seguito appare come guest star in un episodio di \"Will &amp; Grace\" e recita al fianco di Julianna Margulies nella miniserie TV \"La tela del ragno\". Nel 2007 \u00e8 protagonista del film horror \"The Messengers\" e prende parte alla serie televisiva \"Big Shots\", cancellata dopo una sola stagione. In seguito \u00e8 protagonista della serie TV \"Dark Blue\", cancellata dopo due stagioni.\nNel 2011 \u00e8 tra gli interpreti principali, nel ruolo del dr. Ben Harmon, della prima stagione di \"American Horror Story\". Nel 2012 partecipa anche alla seconda stagione intitolata, \"\", nell'inedito ruolo del figlio di Bloody Face. Sempre nel 2012 recita nei film \"Candidato a sorpresa\" e \"Noi siamo infinito\". Nella stagione 2013-2014 \u00e8 tra i protagonisti della serie televisiva della CBS \"Hostages\", ma la serie viene cancellata dopo una sola stagione prodotta. Nel 2014 \u00e8 protagonista, al fianco di Maggie Q, della serie televisiva \"Stalker\", ma la serie viene cancellata dopo una sola stagione prodotta. Nel 2018 \u00e8 stato il protagonista della serie televisiva del Network FOX LA to Vegas ma la serie viene cancellata dopo una sola stagione prodotta. Nello stesso anno McDermott ritorna ad \"American Horror Story\" per un episodio dell'ottava stagione della serie, intitolata \"American Horror Story: Apocalypse\", riprendendo i panni di Ben Harmon. L'anno successivo viene annunciata, tramite alcune foto del set, la sua presenza nella nona stagione dello show, \"American Horror Story: 1984\".\nVita privata.\nMcDermott \u00e8 stato a lungo fidanzato con l'attrice Julia Roberts conosciuta sul set di \"Fiori d'acciaio\". Il 19 novembre 1995 sposa l'attrice Shiva Rose, da cui ha avuto due figlie; Colette Rose (1996) e Charlotte Rose McDermott (2005). La coppia ha ufficialmente divorziato nel 2008. McDermott \u00e8 un ex alcolista, ha iniziato a bere durante gli anni dell'adolescenza ed ora \u00e8 sobrio dall'et\u00e0 di 23 anni.\nDal 2015 al 2019 \u00e8 stato il compagno della modella e attrice Maggie Q, conosciuta sul set della serie televisiva \"Stalker\".\nDoppiatori italiani.\nNelle versioni in italiano delle opere in cui ha recitato, Dylan McDermott \u00e8 stato doppiato da:"}
{"id": "566063", "revid": "339392", "url": "https://it.wikipedia.org/wiki?curid=566063", "title": "Jedi Exile", "text": ""}
{"id": "566065", "revid": "1573940", "url": "https://it.wikipedia.org/wiki?curid=566065", "title": "Falco eleonorae", "text": "Il falco della Regina (Falco eleonorae ) \u00e8 un uccello di taglia media della famiglia dei Falconidi, nidificante nel bacino del Mediterraneo.\nEtimologia.\nIl nome scientifico della specie, \"Falco eleonorae\", \u00e8 un omaggio a Eleonora d'Arborea (da parte di Alberto Della Marmora), regnante nella nazione sarda del giudicato di Arborea che nel XIV secolo compil\u00f2 un codice di leggi (\"Carta de Logu\"), in cui inser\u00ec un articolo che vietava la caccia dei falchi adulti (chiamati \"astores\" o \"falcones\") e il prelievo dei nidiacei. Il nome italiano ricorda il titolo di Regina (\"Juighissa\") di Eleonora d'Arborea, mentre altre lingue riprendono il suo nome: in francese si chiama \"Faucon d'\u00c9l\u00e9onore\", in inglese \"Eleonora's Falcon\", in spagnolo \"Halc\u00f3n de Eleonor\" e in tedesco \"Eleonorenfalke\".\nDescrizione.\nIl falco della Regina \u00e8 un uccello da preda, lungo 36\u201342\u00a0cm e con un'apertura alare tra gli 84 e i 105\u00a0cm.\nLe ali sono lunghe e appuntite, il corpo affusolato e la coda piuttosto lunga.\nIndipendentemente da et\u00e0 e sesso si presenta in due diverse colorazioni del piumaggio: la \"forma scura\", pi\u00f9 rara, \u00e8 bruno-nerastra uniforme, mentre nella \"forma chiara\", osservata in oltre il 70% dei casi, la gola e le guance spiccano nettamente rispetto alla parte superiore della testa e ai mustacchi scuri; il petto e il ventre presentano una colorazione di fondo da crema a rossastra, con striature bruno-nere, mentre la parte superiore appare bruna o bruno-bluastra.\nIl dimorfismo sessuale in questa specie \u00e8 poco pronunciato: le femmine sono leggermente pi\u00f9 grandi dei maschi (peso medio 335-460\u00a0g vs 295-370\u00a0g ) ed hanno un piumaggio leggermente pi\u00f9 scuro. Il piumaggio dei giovani \u00e8 color ocra, e si scurisce in genere dopo la prima muta.\nBiologia.\nVoce.\nCaratteristico della specie \u00e8 il verso, riproducibile con un \"kek-kek-kek\".\nAlimentazione.\nIl falco della Regina, al di fuori del periodo di nidificazione, ha una dieta prevalentemente insettivora, nutrendosi di grossi insetti (ortotteri, in particolare Pamfagidi, coleotteri, odonati, lepidotteri e imenotteri), che cattura in volo portandoli dagli artigli delle zampe al becco.Nella stagione riproduttiva, dalla schiusa delle uova e sino allo svezzamento dei nidiacei, gli adulti cambiano completamente abitudini alimentari e si cibano quasi esclusivamente di altri uccelli, in particolare di piccoli passeriformi che, a fine estate, migrano dall'Europa all'Africa, passando per il Mediterraneo.\nLa tecnica di caccia che adottano \u00e8 molto particolare: questi uccelli si posizionano contro vento a ridosso delle falesie, rimanendo immobili in aria senza battere le ali, disponendosi a varie distanze dalla falesia e ad altezze che vanno a pochi metri sino a 1000\u00a0m; in tal modo formano un vero e proprio \u201cmuro\u201d di caccia, nel quale incappano i migratori che stremati dal vento e dal viaggio cercano di raggiungere le coste. Una volta individuata la preda si lanciano in picchiata verso di essa ghermendola con gli artigli.\nRiproduzione.\nIl falco della Regina nidifica in colonie molto numerose, localizzate su falesie costiere a strapiombo e isolotti disabitati. Rientra nei siti di nidificazione ad inizio primavera, ma la deposizione delle uova avviene soltanto verso la fine di luglio, cio\u00e8 notevolmente pi\u00f9 tardi di ogni altra specie dell'emisfero settentrionale.Il nido \u00e8 ricavato in cavit\u00e0 naturali della falesia prive di rivestimento e ogni covata consiste solitamente di 1-4 uova. L'allevamento dei pulli si protrae solitamente sino a settembre. In ottobre-novembre l'intera popolazione migra verso i siti di svernamento.\nDistribuzione e habitat.\n\u00c8 una specie migratrice che nidifica, dalla primavera all'autunno, nelle aree costiere di diverse isole del bacino del Mediterraneo, soprattutto in Grecia (dove si trova l'80% dell'intera popolazione ), ma anche in Spagna (isole Baleari), nelle isole della Croazia, e nelle aree costiere di Tunisia (arcipelago della Galite), Algeria e Marocco, spingendosi nell'Atlantico sino alle isole Canarie. La popolazione globale \u00e8 stata recente stimata tra 13.000 e 14.000 coppie nidificanti.\nIn Italia esistono delle colonie abbastanza numerose in Sardegna, in particolare sull'Isola di San Pietro e nel golfo di Orosei, e in Sicilia, in particolare a Lampedusa e nelle isole Eolie.\nAlla fine dell'autunno compie una lunga migrazione transahariana, seguendo prevalentemente rotte costiere attraverso il canale di Suez, il Mar Rosso e il Corno d'Africa, per giungere sino al Madagascar e alle isole Mascarene, dove sverna. I falchi che provengono dalle zone pi\u00f9 occidentali del Mediterraneo (isole Baleari e Sardegna), la cui migrazione \u00e8 stata recentemente monitorata con tecniche di telemetria satellitare, sorvolano direttamente il deserto del Sahara, arrivando a compiere un viaggio di oltre 10.000\u00a0km.\nIn Madagascar le popolazioni si concentrano nella parte nord-orientale dell'isola, in aree ai margini della foresta umida e nelle aree coltivate a ridosso di essa, formando colonie miste con il falco fuligginoso (\"Falco concolor\")."}
{"id": "566067", "revid": "53669", "url": "https://it.wikipedia.org/wiki?curid=566067", "title": "Planet Terror", "text": ""}
{"id": "566075", "revid": "110157", "url": "https://it.wikipedia.org/wiki?curid=566075", "title": "Villa (Leon Battista Alberti)", "text": "Villa \u00e8 un trattato di Leon Battista Alberti sull'architettura delle ville di campagna.\nL'opera, che \u00e8 di fatto un ampliamento di un argomento gi\u00e0 trattato nel \"De re aedificatoria\" rappresenta uno dei primi studi sulle residenze campestri, che in quel periodo stavano vivendo un momento di trasformazione, passando da fortificazioni medievali a veri e propri luoghi di piacere, decorati sontuosamente e aperti su magnifici giardini e parchi.\nIn particolare il trattato dell'Alberti ufficializz\u00f2 e promosse ulteriormente questo cambiamento di tendenza, attraverso la riscoperta dei testi classici di Seneca, Varrone, Marziale e Catone su questo argomento.\nL'Alberti riporta come la villa di campagna fosse una costruzione molto importante per la quale si dovevano considerare tutta una serie di condizioni prima di procedere all'edificazione. La scelta del terreno doveva basarsi sulla valutazione di una zona geografica ideale, con un clima mite, e ben collegata al sistema viario per i centri abitati pi\u00f9 vicini; la zona doveva essere ricca di acqua e di sole, a riparo dalle alture. L'attivit\u00e0 agricola e pastorale ad essa collegata doveva assicurare una rendita costante alla villa.\nPer quanto riguarda l'articolazione interna della villa riportava, per esempio, come gli antichi preferissero collocare il porticato verso sud, in maniera da avere tepore d'inverno e frescura d'estate, quando il sole alto allo zenit non vi poteva far penetrare i raggi.\nTra le ville realizzate secondo queste teorie sicuramente le ville medicee, tra le quali la Villa Medici di Fiesole e la Villa di Poggio a Caiano sono le prime."}
{"id": "566076", "revid": "56620", "url": "https://it.wikipedia.org/wiki?curid=566076", "title": "Pilato e gli altri", "text": "Pilato e gli altri (\"Pilatus und Andere - Ein Film f\u00fcr Karfreitag\") \u00e8 un film per la TV tedesco occidentale del 1972 diretto da Andrzej Wajda, basato sul romanzo \"Il maestro e Margherita\" di Michail Bulgakov.\nDistribuzione.\nTrasmesso dalla televisione tedesco occidentale ZDF, il film \u00e8 stato presentato inoltre al Festival del Cinema di Berlino il 15 f\u00e9vrier 2006."}
