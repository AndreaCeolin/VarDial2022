{"id": "609296", "revid": "123025889", "url": "https://it.wikipedia.org/wiki?curid=609296", "title": "Pang", "text": ", noto anche come in Giappone e Buster Bros. nel Nord America, \u00e8 un videogioco arcade sviluppato dalla Mitchell Corporation e pubblicato nel 1989 da Capcom come coin-op da sala giochi.\nSuccessive versioni per i sistemi casalinghi furono prodotte dalla Ocean Software nel 1990 per lo ZX Spectrum, il Commodore 64, l'Amstrad CPC, il Commodore Amiga e l'Atari ST.\nLa meccanica di gioco \u00e8 molto simile a quella del meno noto \"Cannon Ball\" della Hudson Soft, uscito nel 1983 per MSX, Sharp MZ, Sharp X1 e ZX Spectrum, per quest'ultimo riedito anche come \"Bubble Buster\", che si pu\u00f2 definire un suo precursore.\nModalit\u00e0 di gioco.\nUno o due giocatori in cooperazione simultanea devono cercare di distruggere palle colorate che rimbalzano perennemente in un ambiente bidimensionale chiuso con vista di profilo. L'arma base \u00e8 l'arpione semplice. Quando vengono colpiti, i palloni si dividono ogni volta in due palloni di dimensione pi\u00f9 piccola; i palloni di dimensione minima scompaiono invece del tutto quando sono colpiti. Le palle possono essere colpite di punta o di striscio dalla corda dell'arpione. Quando una palla colpisce il protagonista si perde una vita; il giocatore dovr\u00e0 inoltre cercare di non far scadere il tempo a disposizione, pena anche in questo caso la perdita di una vita. Perdendo una vita bisogner\u00e0 riprendere il livello dall'inizio. Tre sono le vite che il giocatore ha a disposizione quando comincia il gioco, ma se ne possono acquisire altre al raggiungimento di determinati punteggi e talvolta rompendo tutti i blocchi \"frantumabili\" di uno schema (dipende dallo schema).\nL'arpione semplice una volta lanciato sparisce quando tocca il primo appiglio verticale: in quel frangente non si possono sparare altri arpioni. Uno dei metodi classici di \"scoppiare\" le bolle \u00e8 di lanciare un arpione e poi scansarsi leggermente di lato, protetti dalla corda dell'arpione stesso.\nOltre all'arma base il gioco offre altri tipi di attacco: il doppio arpione (che consente di lanciare due arpioni per volta), l'arpione che rimane aggrappato al soffitto (per un periodo che varia a seconda della lunghezza, dura di pi\u00f9 se \u00e8 pi\u00f9 lungo), la mitragliatrice (che consente colpi a ripetizione molto veloci, ma a differenza dell'arpione non si estende in basso e si possono scoppiare le bolle solo andandoci sotto).\nNel gioco sono disponibili diversi power-up e bonus: ad esempio ci sono un orologio per fermare i palloni temporaneamente (si \u00e8 anche invulnerabili), la clessidra che rallenta la velocit\u00e0 dei palloni e d\u00e0 un bonus di tempo per completare lo schema, la protezione (avvolge il protagonista in una rete che scompare quando viene colpito da un pallone), la dinamite che fa esplodere tutti i palloni trasformandoli ai minimi termini, la vita extra che \u00e8 un oggetto a forma di girandola. Aumentano il punteggio i frutti presenti in ogni schema. In molti livelli appaiono anche diversi animaletti, che non possono uccidere il protagonista, il quale per\u00f2 diventa impossibilitato a usare l'arpione o la mitragliatrice per qualche secondo se viene toccato da loro (a parte i granchi, che anzi si rendono utili spaccando i palloni, anche se in questo modo non si guadagnano punti). I frutti e gli animaletti mancano in alcune versioni del gioco.\nL'altezza di rimbalzo dei palloni \u00e8 fissa a seconda della grandezza delle bolle stesse, ma sui blocchi il rimbalzo dipende da che altezza cade la bolla, quindi pu\u00f2 essere anche infinitamente alto o rasoterra: particolarmente pericolosi sono i palloni rasoterra in alcuni schemi, che non si possono eliminare se non si ha un arpione. Il protagonista non pu\u00f2 saltare n\u00e9 salire sullo scalino pi\u00f9 basso, ma deve usare sempre le scalette; pu\u00f2 invece precipitare liberamente nello schema.\nLivelli.\nCi sono 50 livelli divisi in 17 aree geografiche, ciascuna delle quali corrisponde a luoghi famosi del mondo, a partire dal Fuji fino all'Isola di Pasqua. Ogni area ha un proprio sfondo che rappresenta la localit\u00e0 geografica. Nel primo schema di ogni area i colori sono quelli di un giorno assolato, nel secondo di un tramonto, nel terzo sono colori notturni.\nOgni livello contiene una diversa configurazione iniziale di palloni e di blocchi. Questi ultimi sono ostacoli sospesi fissi, contro cui i palloni possono rimbalzare. Alcuni tipi di blocchi possono essere distrutti dai colpi di arpione.\nColonna sonora.\nTutte le musiche si devono a Y\u014dko Shimomura, \nEredit\u00e0.\nIl gioco ha avuto alcuni seguiti altrettanto famosi, ovvero \"Super Pang\", \"Pang! 3\" e \"Mighty! Pang\". \"Pang\" \u00e8 presente anche nella raccolta \"Super Pang Collection\" per PlayStation. Ne \u00e8 stata inoltre realizzata una versione open source chiamata \"Pang Zero\"."}
{"id": "609305", "revid": "767487", "url": "https://it.wikipedia.org/wiki?curid=609305", "title": "Massimo Piloni", "text": "Biografia.\n\u00c8 stato tra i soggetti ispiratori dello spettacolo teatrale \"Perseverare Humanum est\" interpretato dall'attore Matteo Belli.\nCarriera.\nGiocatore.\nCresciuto nelle giovanili della , nella stagione 1967-1968 il tecnico della prima squadra bianconera, Heriberto Herrera, lo port\u00f2 per le prime volte in panchina, diciannovenne. Nell'estate del 1968 venne quindi mandato a fare esperienza nella , in Serie C. La societ\u00e0 bianconera lo riprese l'anno successivo come terzo nel ruolo, dietro a Roberto Anzolin e Roberto Tancredi, non mettendo a referto alcuna presenza. Per l'esordio in Serie A dovette attendere il 4 aprile 1971 quando l'allenatore \u010cestm\u00edr Vycp\u00e1lek lo mise in porta, all'et\u00e0 di ventidue anni, in Juventus- (2-2).\nNella stagione 1970-1971 collezion\u00f2 in totale 7 presenze, segnalandosi sul finire della stessa per la positiva prova offerta nella semifinale di Coppa delle Fiere del 14 aprile, un pareggio 1-1 sul campo del ; quando sembrava in quelle settimane aver superato Tancredi nelle gerarchie, dapprima fu tra i maggiori imputati dell'opaca prestazione bianconera nella finale di andata delle Fiere contro il (2-2), e in seguito fu costretto a saltare la sfida di ritorno della stessa per un infortunio al polso: \u00abio persi la partita e la Juve la coppa\u00bb.\nNell'annata 1971-1972, ceduto Tancredi, si ritrov\u00f2 nuovamente relegato in panchina dal neoacquisto Pietro Carmignani. Ci\u00f2 nonostante contribu\u00ec allo scudetto bianconero emergendo nuovamente nel finale di stagione, disputando le ultime e decisive 5 gare di un campionato vinto dai bianconeri di Vycp\u00e1lek al \"rush\" finale, in sostituzione di Carmignani nel frattempo incappato in alcuni grossolani svarioni.\nMa neanche ci\u00f2 bast\u00f2 a garantirgli un posto di rilievo nella Juventus, poich\u00e9 nell'estate seguente inizi\u00f2 a Torino l'era di Dino Zoff. Per Piloni non ci fu pi\u00f9 spazio nell'\"undici\" titolare, mal convivendo con il nuovo collega anche sul piano personale: per i successivi tre anni rimase in bianconero come dodicesimo, fregiandosi di altri due scudetti senza tuttavia collezionare alcuna presenza; l'unica partita da titolare fu un incontro di Coppa Italia disputato il 6 febbraio 1974 contro il .\nDesideroso di giocare, nel 1975 scese quindi in Serie B accasandosi al che, anche grazie alle sue prestazioni, nel 1977 arriv\u00f2 per la prima volta in Serie A: \u00abtitolare tre anni su tre, 107 partite su 108, [...] tra i pali anche con uno strappo all'inguine. Ero bravo, lo ero sempre stato, ora per\u00f2 si vedeva\u00bb. Con la retrocessione fra i cadetti della squadra abruzzese, l'anno seguente Piloni cambi\u00f2 ancora societ\u00e0, stavolta trasferendosi al dove rimase per un biennio. Dopo una stagione alla , in Serie D, concluse la carriera nell'annata 1981-1982 con il , in Serie C2, prima di ritirarsi definitivamente al termine del campionato per mancanza di garanzie da parte della societ\u00e0 neroverde.\nAllenatore.\nUna volta terminata l'attivit\u00e0 agonistica, Piloni intraprese una discreta carriera da preparatore dei portieri, lavorando in Italia per club come , e , agli ordini di tecnici quali Vujadin Bo\u0161kov, Serse Cosmi, Carlo Mazzone ed Edy Reja, e maturando nel 2008 anche un'esperienza in Scozia al , alle dipendenze di Roberto Landi. Tra gli estremi difensori da lui allenati, nel corso degli anni ci sono stati Gennaro Iezzo, Andrea Mazzantini, Armando Pantanelli e Marco Storari."}
{"id": "609308", "revid": "125612218", "url": "https://it.wikipedia.org/wiki?curid=609308", "title": "Fusi di testa", "text": "Fusi di testa (\"Wayne's World\") \u00e8 un film del 1992 diretto da Penelope Spheeris con protagonisti Mike Myers e Dana Carvey. \u00c8 tratto dagli sketch comici dei due attori al Saturday Night Live. Spesso, durante il film, sia il protagonista Wayne che Garth rompono la quarta parete, parlando direttamente in camera con gli spettatori.\nNel 1993 \u00e8 uscito il seguito \"Fusi di testa 2 - Waynestock\" (\"Wayne's World 2\").\nTrama.\nAd Aurora, nell'Illinois, Wayne Campbell e Garth Algar, amici da sempre, conducono dallo scantinato della casa dei genitori del primo un piccolo show televisivo chiamato \"Il mondo di Wayne\" che spopola tra i giovani; una sera Benjamin Oliver, un produttore televisivo, li nota e incarica il suo assistente Russell Finley di scoprire dove si trovi il set. Il giorno dopo Benjamin e Russell li vanno a trovare e ottengono dai ragazzi i diritti sul loro show.\nWayne, grazie ai soldi dell'affare, si toglie qualche sfizio e una sera conosce in un locale Cassandra, una giovane cantante di cui presto si innamora ricambiato; Benjamin, tuttavia, mette anch'egli gli occhi addosso alla ragazza e promettendole una grande carriera nella musica riesce a soffiarla a Wayne. Dopo essere stato licenziato dallo show per aver preso in giro lo sponsor in diretta essendo rimasto deluso per il taglio commerciale dato al programma, Wayne si lascia con Cassandra e litiga anche con Garth.\nWayne, accortosi degli errori commessi, si riappacifica con Garth e grazie a lui e al resto dei suoi amici si riappropria del programma e ritorna con Cassandra dopo averle fatto ottenere un contratto con un famoso impresario musicale.\nCamei.\nIl film si avvale di diversi camei: appaiono infatti il cantante Alice Cooper e la sua band nel ruolo di se stessi, Chris Farley come il buttafuori al concerto di Cooper che informa i ragazzi su come contattare il produttore, il cantante Meat Loaf come il gestore del locale dove Wayne conosce Cassandra e Robert Patrick in una parodia del suo ruolo in \"Terminator 2 - Il giorno del giudizio\".\nColonna sonora.\nLa colonna sonora del film comprende vari brani rock ed heavy metal di artisti come Queen, Black Sabbath Red Hot Chili Peppers, Alice Cooper, Jimi Hendrix ed Eric Clapton. Pubblicata il 18 febbraio del 1992, ottenne due dischi di platino da parte della RIAA.\n\"Bohemian Rhapsody\" dei Queen venne impiegata nella scena iniziale, divenuta nel corso del tempo una delle sequenze pi\u00f9 iconiche del film e rimanendo impressa nell'immaginario collettivo. Fu Mike Myers ad insistere per utilizzare la canzone, minacciando di abbandonare l'intero film quando il produttore Lorne Michaels inizialmente spinse per scegliere invece un brano dei Guns N'Roses, in quel momento al picco della loro fama: Myers, volendo l'approvazione della band inglese, invi\u00f2 una cassetta contenente la scena a Brian May, che a sua volta la fece vedere a Freddie Mercury; il cantante, affetto da AIDS e all'epoca nelle fasi terminali della malattia, trov\u00f2 la scena molto divertente e diede il suo benestare. L'uscita del film increment\u00f2 il volume di vendite e la diffusione della canzone, che nello stesso anno raggiunse la seconda posizione nella Billboard Hot 100 (dopo che aveva gi\u00e0 ottenuto il nono posto in classifica nel 1976).\nAltri media.\nNel 1993 uscirono due videogiochi tratti con licenza ufficiale dal film, \"Wayne's World\" per le pi\u00f9 diffuse console, platform della THQ, e \"Wayne's World\" per MS-DOS, avventura grafica della Capstone Software.\nAnche Argonaut stava sviluppando una versione per il mai uscito SNES CD. Non si sa niente del gameplay, le uniche informazioni note sono che Argonaut aveva pianificato di includere filmati presi dal film e \"un sacco di musica heavy metal\"."}
{"id": "609309", "revid": "79227", "url": "https://it.wikipedia.org/wiki?curid=609309", "title": "Commedia Nuova", "text": "Per Commedia Nuova si intende, secondo la suddivisione ideata dalla tradizione filologica alessandrina, l'ultima fase della commedia attica dopo la commedia antica e la commedia di mezzo.\nContesto storico.\nStoricamente, essa coincide con l'inizio dell'et\u00e0 ellenistica, in cui il cittadino \u00e8 ridotto al rango di suddito, ininfluente dal punto di vista politico, sicch\u00e9 i temi della commedia si adattano alla nuova realt\u00e0, spostandosi dall'analisi dei problemi politici all'universo dell'individuo.&lt;br&gt;\u00c8, dunque, una commedia che riflette la mutazione politica in corso, in cui Atene \u00e8 una citt\u00e0 che si avvia a diventare cittadina di provincia, mancando un ruolo politico forte, mentre la gestione del potere \u00e8 affidata a pochi, i \u201c\"kalokagathoi\"\u201d, formata da militari, giovani della buona societ\u00e0, proprietari terrieri.&lt;br&gt;\nI tre maggiori commediografi del \u201cnea\u201d sono Difilo, Filemone e Menandro, notevole fonte di ispirazione per Plauto e Terenzio.\nStruttura.\nSi verifica, secondo quanto si pu\u00f2 riscontrare soprattutto dalle commedie menandree, le uniche pervenuteci in porzioni cospicue, un indebolimento delle tecniche drammaturgiche dell'\u201carchaia\u201d: il coro perde importanza, come gi\u00e0 visibile nel \"Pluto\" aristofaneo, creando una divisione in cinque atti, separati da un intermezzo (\"embolima\") in cui il coro canta e danza, senza legami fra la trama e gli intermezzi, annunciati spesso da un personaggio per mostrare l'entrata in scena dei coreuti.&lt;br&gt; \nInoltre, manca la parabasi, quindi viene chiusa la cosiddetta \u201cquarta parete\u201d: se in Aristofane c'erano legami tra scena e pubblico e ipotesi dialogiche degli attori con gli spettatori (con uno spazio aperto, metateatrale), nella commedia nuova viene eretto un muro e manca la partecipazione diretta allo spettacolo, sicch\u00e9 i personaggi vivono vicende circoscritte allo spazio scenico e rimangono distaccati.&lt;br&gt;\nSe il teatro di Aristofane era, per cos\u00ec dire, \"primitivo\", legato alla sua origine falloforica, Menandro risulta, invece, attentissimo all'unit\u00e0 temporale, bandisce musiche e danze, inserisce maschere fisse attinti da campionari di fisionomie: in effetti, i personaggi non riproducono che dei \"tipi\" secondo uno schema poi divenuto classico e adattato dalla commedia romana, con Plauto e Terenzio: i giovani innamorati, il vecchio scorbutico, lo schiavo astuto, il crapulone, il soldato fanfarone, l'etera, il cuoco.&lt;br&gt;\nIl linguaggio scurrile \u00e8 limitato e l'attore, a quanto \u00e8 dato sapere, recita in modo realistico, seppur ancora in trimetri giambici, quindi eliminando la polimetria aristofanea. \nTrame.\nLe trame sono imperniate su vicende realistiche, prive di infrazioni temporali, in cui i personaggi hanno una psicologia profonda e sono caratterizzati per autonomia etica e affettiva; mancano, dunque, le invenzioni fantastiche di Aristofane. Questa innovazione si pu\u00f2 spiegare con il fatto che ormai il pubblico sia pi\u00f9 interessato alle tematiche private che a quelle sociali e voglia vedere rappresentato se stesso in un ambito domestico.&lt;br&gt;\nIn effetti, la riduzione degli spazi e della partecipazione alla politica \u00e8 verificabile anche dal contesto, dato che, abolito il \"theorikon\", il contributo dato dal governo per permettere a tutti i cittadini di andare a teatro, si perde la valenza pubblica e il teatro, in generale, non \u00e8 pi\u00f9 un fenomeno di massa, ma elitario, che segue i gusti di una classe colta, educata e dotata di una certa sensibilit\u00e0.&lt;br&gt;\nInoltre, il protagonista non \u00e8 pi\u00f9 l'eroe comico dalle imprese straordinarie, ma una persona comune, rappresentata nella sfera privata, con atti minimi, mossi da motivazioni etiche: dunque, non si realizzano progetti grandiosi e il lieto fine \u00e8 l'esito di un'azione difensiva contro gli imprevisti della T\u03cd\u03c7\u03b7 (\"sorte\") e ad esso partecipano tutti i personaggi."}
{"id": "609312", "revid": "1305772", "url": "https://it.wikipedia.org/wiki?curid=609312", "title": "San Pellegrino", "text": ""}
{"id": "609316", "revid": "307923", "url": "https://it.wikipedia.org/wiki?curid=609316", "title": "Attilio Caja", "text": " Attualmente in forza alla Pallacanestro Reggiana.\nCarriera.\nClub.\nAll'et\u00e0 di 31 anni allena la Pallacanestro Pavia, squadra della sua citt\u00e0, in un campionato professionistico (A2). Due anni pi\u00f9 tardi comincia una lunga esperienza con la Virtus Roma (dal 1994 al 1999 e successivamente dal 2000 al 2002) che lo porta a detenere i record di stagioni e di partite in campionato sulla panchina della squadra capitolina, risultando allenatore dell'anno in A1 nella stagione sportiva 1995-96.\nNel febbraio 1999 si accorda con la Scavolini Pesaro prima di tornare a Roma nell'estate 2000 come riportato in precedenza, aggiungendo al palmar\u00e8s la Supercoppa Italiana 2000. La sua carriera continua con un biennio trascorso alle redini dell'Olimpia Milano sotto la presidenza di Giorgio Corbelli, imprenditore che aveva gi\u00e0 scelto Caja ai tempi di Roma. Nelle due annate successive viene chiamato in corsa a stagione gi\u00e0 iniziata sia al Basket Napoli (esonerato per\u00f2 a gennaio) che al Roseto Basket.\nNel 2006-07 \u00e8 l'allenatore degli Aironi Novara in Legadue, ma a dicembre viene sostituito da Phil Melillo. Caja vive quindi una seconda parentesi all'Olimpia subentrando a Zare Markovski dall'ottobre 2007 fino al termine della stagione, conclusa col raggiungimento delle semifinali play-off. L'anno seguente inizia il campionato a Udine, ma il rapporto si interrompe dopo sette partite.\nNel febbraio 2010 la Vanoli Cremona lo chiama con l'obiettivo, poi centrato, di mantenere la Serie A.\nNell'annata 2010-2011 \u00e8 chiamato dal suo ex presidente Giorgio Corbelli ad allenare il Basket Rimini Crabs, formazione di Legadue che terminer\u00e0 il campionato al 3\u00ba posto prima di uscire ai playoff. Nel corso dell'estate successiva la societ\u00e0 romagnola annuncia la messa in liquidazione e la ripartenza dalle serie minori. Pochi mesi pi\u00f9 tardi, dopo 5 partite di Serie A, la Vanoli Cremona richiama Caja al posto dello sloveno Tomo Mahori\u010d. Viene esonerato dalla societ\u00e0 cremonese il 21 novembre 2012.\nA novembre 2013 viene chiamato all'Affrico Firenze, per sostituire il coach Gabriele Giordani e per risollevare le sorti della squadra dopo il non esaltante inizio di stagione. La compagine toscana tuttavia chiude la stagione con la retrocessione in Serie B.\nDurante i mondiali di basket 2014, che si sono svolti in Spagna, collabora con la rete televisiva Sportitalia come commentatore tecnico.\nIl 24 febbraio 2015 viene scelto come nuovo allenatore della Pallacanestro Varese, a seguito delle dimissioni di Gianmarco Pozzecco. Dopo la salvezza ottenuta a Varese, nell'estate 2015 diventa il nuovo direttore generale dell'Eurobasket Roma. Il 26 ottobre 2015 rescinde per diventare il sostituto dell'esonerato Guido Saibene alla guida della Virtus Roma, al primo anno in Serie A2 dopo l'auto-retrocessione dell'estate precedente. Nelle fasi finali di una stagione travagliata, Caja \u00e8 stato sospeso dalla societ\u00e0 capitolina all'indomani della sconfitta in gara3 dei play-out per non retrocedere.\nCaja torna nuovamente alla guida della Pallacanestro Varese nel dicembre 2016, quando sostituisce Paolo Moretti nel tentativo di salvare la squadra che in quel momento si trovava a 4 punti dall'ultimo posto in classifica. I positivi risultati conseguiti inducono la dirigenza a confermarlo anche per la stagione 2017-2018. Qui, nonostante un girone di andata chiuso all'ultimo posto, la sua squadra riesce a invertire la tendenza con 12 vittorie sulle 15 partite del girone di ritorno, per un 6\u00ba posto finale che qualifica Varese per i play-off a cinque anni dall'ultima apparizione. Viene inoltre eletto miglior allenatore della Serie A 2017-2018. Il 5 settembre 2020, nel corso del precampionato, viene esonerato. La dirigenza varesina ha specificato che la scelta non \u00e8 legata ai risultati, bens\u00ec agli intensi ritmi e metodi di allenamento a cui la rosa doveva sottoporsi e al conseguente rapporto con alcuni giocatori.\nNel marzo 2021 viene annunciato come nuovo tecnico della Reggiana, firmando un contratto fino a giugno 2022. Subentra al pi\u00f9 giovane collega Antimo Martino, il quale aveva guidato bene la squadra fino a met\u00e0 dicembre, salvo poi rompere l'equilibrio con lo spogliatoio e con alcuni giocatori chiave: ne sono la dimostrazione le 10 sconfitte su 11 partite di campionato fra il 26 dicembre e il 13 marzo. Fa il suo esordio il 19 marzo, perdendo sul campo della Fortitudo Bologna. A fine stagione il bilancio in campionato sar\u00e0 di 3 vittorie e 4 sconfitte: tanto basta per una salvezza, tutto sommato, tranquilla.\nNazionale.\nL'esperienza degli anni romani lo porta a guidare la Nazionale italiana sperimentale, con la quale vince la medaglia di argento ai Giochi del Mediterraneo del 1997. Tra il mese di giugno e quello di luglio del 2014, allena la nazionale sperimentale in tre tornei che si sono svolti in Cina."}
{"id": "609318", "revid": "834", "url": "https://it.wikipedia.org/wiki?curid=609318", "title": "Pse", "text": ""}
{"id": "609326", "revid": "1522738", "url": "https://it.wikipedia.org/wiki?curid=609326", "title": "Cory alla Casa Bianca", "text": "Cory alla Casa Bianca \u00e8 una serie televisiva, spin-off della serie televisiva \"Raven\". \nLa serie \u00e8 andata in onda sul Disney Channel statunitense dal 12 gennaio 2007 al 12 settembre 2008. In Italia \u00e8 arrivata il 16 maggio 2007 in anteprima esclusiva su Disney Channel; il 7 dicembre 2008 inizi\u00f2 invece la trasmissione in chiaro su Italia 1.\nLa sigla italiana \u00e8 cantata da Gabriele Patriarca.\nTrama.\nLa serie si concentra su Cory Baxter, fratello di Raven, che si \u00e8 trasferito da San Francisco a Washington, D.C., dopo che suo padre Victor Baxter ha ottenuto un lavoro da capo-chef presso la Casa Bianca. I migliori amici di Cory sono Newt Livingstone, il figlio di un senatore, e Meena Paroom, figlia dell'Ambasciatore della Bahavia. E cos\u00ec, Cory inizia la sua nuova vita; sviluppa una breve cotta per Meena, fonda una band (i \"DC3\") e conosce il migliore del gruppo, Jason \"Stickler\", il figlio di una spia della CIA segretamente innamorato di Meena. Cory \u00e8 spesso disturbato dalla figlia del Presidente, Sophie Martinez, e viene anche richiamato di frequente da Samantha Samuels, l'assistente del Presidente, ma si trova molto bene con quest'ultimo, Richard Martinez, mentre affronta le piccole grandi sfide quotidiane.\nProduzione.\nLo show venne creato da Marc Warren e Dennis Rinsler, che avevano gi\u00e0 prodotto \"Gli amici di pap\u00e0\" e \"Raven\". \nSono stati prodotti complessivamente 21 episodi per la prima stagione e 13 per la seconda.\nLe riprese della serie sono iniziate il 18 luglio 2006 agli Hollywood Center Studios con la presenza del pubblico dal vivo per alcune scene.\nPersonaggi.\nPrincipali.\nSolo Kyle Massey e Rondell Sheridan appaiono in tutti gli episodi."}
{"id": "609327", "revid": "922800", "url": "https://it.wikipedia.org/wiki?curid=609327", "title": "Irv Gotti", "text": "Si pu\u00f2 considerare il quarto uomo pi\u00f9 importante dell'hip hop commerciale, dietro Jay-Z, Dr. Dre e Pharrell. Ha messo sotto contratto e/o prodotto artisti di successo come Ja Rule, Ashanti, Vita, Cadillac Tah, Black Child, Charli Baltimore, Bobby Brown. \u00c8 apparso in video di Ashanti (in \"Foolish\") e Ja Rule (\"Down 4 U\"). Produsse anche gran parte dei primi due album di DMX, i due remix numero 1 di J.Lo \"I'm Real\" e \"Ain't It Funny (Murder Remix)\" e la hit di Mary J. Blige \"Rainy Dayz\" (tutte queste tracce vedono il featuring di Ja Rule).\nInizi della carriera.\nIrv Gotti \u00e8 conosciuto soprattutto per aver prodotto i dischi per svariati artisti quali Mic Geronimo, DMX, Nas, e specialmente uno dei simboli dell'hardcore hip hop, Ja Rule.\nAccuse di riciclaggio nel 2004.\nDurante il 2004, la sua etichetta The Inc viene posta sotto investigazione per un presunto riciclaggio di denaro proveniente dal commercio di droga da parte di \"Supreme\" McGriff. Il 25 gennaio 2005, Gotti e suo fratello Chris hanno proclamato la loro innocenza a sono stati liberati su cauzione pari a un milione di dollari, e non sono state provate le accuse ai loro danni\nNuove accuse nel 2005.\nIl 16 novembre 2005, il procuratore federale Sean Haran ha affermato alla dichiarazione di apertura della Corte Distrettuale che Irving Lorenzo e suo fratello Christopher \"used their corporate bank accounts to clean drug money\" (\"utilizzavano i loro conti bancari per pulire soldi provenienti dallo spaccio di droga\"). Secondo Haran, il trafficante gi\u00e0 condannato Kenneth \"Supreme\" McGriff, port\u00f2 sportine della spesa e scatole di scarpe piene di soldi all'ufficio dell'etichetta a Manhattan. La label a quel punto avrebbe staccato assegni a McGriff per un totale di 280.000 dollari. Le forze dell'ordine sostengono che McGriff si permise di ripulire con questo metodo pi\u00f9 di un milione di dollari attraverso la Murder Inc. Records in cambio di \"protezione\" per l'etichetta. I Procuratori hanno aggiunto che i fratelli Lorenzo erano a conoscenza del piano per l'uccisione del famoso rapper 50 Cent\nNon colpevolezza.\nIl 2 dicembre 2005, Irving Lorenzo e suo fratello Christopher sono prosciolti da ogni accusa di riciclaggio. I due fratelli rischiavano 20 anni di prigione. La difesa ha dimostrato l'estraneit\u00e0 alle accuse e che nel rapporto con il trafficante McGriff i due fossero semplicemente delle vittime."}
{"id": "609332", "revid": "599013", "url": "https://it.wikipedia.org/wiki?curid=609332", "title": "Piero Bucchi", "text": "Carriera.\nEntra nello staff del Basket Rimini nel 1992, diventando capoallenatore della prima squadra il 5 marzo 1996 \u2013 giorno del suo trentottesimo compleanno \u2013 dopo l'esonero di Giampiero Hruby. Al termine della stagione 1996-1997 conquista la promozione in serie A1 con i romagnoli, mentre alla vigilia della stagione 1999-2000 si trasferisce sulla panchina della Benetton Treviso con cui in due stagioni vince una Coppa Italia e una Supercoppa Italiana.\nRaggiunta nel 2002 la seconda promozione nella massima serie della sua carriera, stavolta con il Basket Napoli, passa poi alla Lottomatica Roma, dove rimarr\u00e0 per due stagioni e mezzo, fino all'esonero avvenuto durante la stagione 2004-05.\nTornato ad allenare a Napoli, con la formazione partenopea vince nel 2006 la sua seconda Coppa Italia, trofeo raggiunto a sorpresa; un trionfo che rappresenta l'apice della storia del Basket Napoli prima del fallimento della societ\u00e0.\nRescinde poi il contratto con la societ\u00e0 partenopea il 17 giugno 2008 e viene individuato dallo staff di Giorgio Armani, nel frattempo diventato nuovo proprietario dell'Olimpia Milano, come l'uomo giusto a cui affidare la gestione dell'area tecnica della societ\u00e0. Dopo due finali scudetto raggiunte, il 3 gennaio 2011 viene esonerato a seguito di una serie di sconfitte nelle partite chiave della sua terza stagione da capo allenatore. Al suo posto subentra Dan Peterson, inattivo dal 1987. A fine maggio 2011 Bucchi firma un contratto biennale con l'Enel Brindisi, retrocessa nel campionato di Legadue 2011-12, con cui il 4 marzo vince le Final Four della Coppa Italia. Il 14 giugno vince i play-off di LegaDue battendo 88-86 Pistoia (3-1 nella serie), riportando cos\u00ec l'Enel Brindisi in Serie A. Nel successivo campionato di Serie A, ottiene con quest'ultima la prima storica salvezza per la squadra pugliese, dopo averla portata anche alla prima qualificazione alla Final Eight di Coppa Italia, grazie al settimo posto alla fine del girone d'andata.\nIl 4 maggio 2016 lascia la squadra pugliese dopo cinque anni.\nIl 1\u00ba giugno seguente diventa il nuovo allenatore della Victoria Libertas Pesaro, con cui firma un biennale.\nIl 9 marzo 2017, in seguito ad un diverbio avuto con il presidente Ario Costa, risolve il contratto che lo legava alla squadra marchigiana, dopo aver ottenuto sette vittorie in 21 partite.\nDal 5 luglio 2017 al 4 marzo 2018 \u00e8 l'allenatore della Juvecaserta.\nDal 4 marzo 2018, torna nuovamente ad allenare la Virtus Roma salvandola dalla retrocessione in Serie B e, l'anno dopo, il 20 aprile 2019 ottiene la promozione in Serie A1 riportando la formazione capitolina nella massima serie dopo quattro anni di Serie A2.\nDal 26 gennaio 2021 siede sulla panchina della Pallacanestro Cant\u00f9. A fine maggio, Club e tecnico decidono di comune accordo di non proseguire il rapporto di collaborazione.\nIl 16 Novembre 2021 subentra a Demis Cavina alla guida della Dinamo Sassari, in serie A."}
{"id": "609336", "revid": "544909", "url": "https://it.wikipedia.org/wiki?curid=609336", "title": "Penegal", "text": "Il Penegal o monte Penegal (\"Penegal\" anche in tedesco) \u00e8 un evidente rilievo delle Alpi Retiche meridionali facente parte della Costiera della Mendola nelle Alpi della Val di Non. La sua altezza \u00e8 di 1.737 .\nSituato a nord del passo della Mendola, nei pressi di Ruffr\u00e9, funge da confine geografico tra le provincie di Trento e Bolzano esattamente tra la Val di Non e la Bassa Atesina.\nCaratteristiche.\n\u00c8 caratterizzato da un fianco orientale che precipita sulla valle dell'Adige e da un digradare dolce sul suo versante occidentale, conformazione comune nelle montagne della Costiera della Mendola che sono state modificate da ghiacci.\nDalla sommit\u00e0 si godono grandiosi panorami su Bolzano, sulle Dolomiti (da nord: Odle, Sciliar, Catinaccio e qualche propaggine del Latemar), sul Lagorai e le Alpi orientali (da nord: parte del Gruppo di Tessa, la Catena delle Maddalene, parte del gruppo Ortles-Cevedale e buona parte delle Dolomiti di Brenta), sui laghi di Caldaro, di Monticolo e di Santa Giustina sulla bassa atesina e tutta la Val di Non.\nAccessi.\nGli accessi tramite i quali si raggiunge la sommit\u00e0 del monte Penegal sono principalmente 3:"}
{"id": "609339", "revid": "119508917", "url": "https://it.wikipedia.org/wiki?curid=609339", "title": "Pio Ospedale della Piet\u00e0", "text": "Il Pio Ospedale della piet\u00e0 \u00e8 stato un convento, orfanotrofio e conservatorio a Venezia, attualmente conosciuto con il nome di Santa Maria della Piet\u00e0 \"(istituto provinciale per l'infanzia)\".\nHa avuto tra i suoi insegnanti di musica, tra il XVII secolo e il XVIII secolo, maestri come Antonio Vivaldi e Francesco Gasparini.\nLa fondazione.\nL\u2019\"Antico Spedale della Piet\u00e0\" sorse a Venezia nel 1346 con decreto del Senato di Venezia.\nGi\u00e0 dal 1335 Fra' Petruccio d'Assisi, riscontrando un continuo aumento dei bambini abbandonati sulle pubbliche strade per povert\u00e0 o illegittimit\u00e0 della nascita, pens\u00f2 all'istituzione di un luogo pio dove accoglierli ed educarli. Raccogliendo elemosine per la citt\u00e0 in nome dei bambini abbandonati, Fra' Petruccio si muoveva invocando \u201cpiet\u00e0, piet\u00e0!\u201d, determinando cos\u00ec per sempre il nome dell'istituto.\nInizialmente, gli abbandoni avvenivano nella \u201c\"scaffetta\"\u201d, una nicchia di dimensioni piuttosto ridotte nel perimetro dell'istituto - ma in un luogo poco visibile - nella quale i bambini venivano inseriti talvolta anche a forza, dal momento che era concepita solo per i neonati, ma di fatto accoglieva infanti di ogni et\u00e0. Del luogo esatto in cui essa era ubicata, oggi non esiste traccia.\nSuccessivamente, nei primi anni del 1800, la scaffetta venne sostituita dalla \"ruota\" (Ruota degli esposti), un cilindro di legno, cavo all'interno e ruotante attorno ad un asse verticale. Essa consentiva, date le dimensioni certamente maggiori rispetto alla scaffetta, l'introduzione anche di bambini e non solo di lattanti. Anche di questa, oggi non v'\u00e8 traccia, ma si pu\u00f2 ragionevolmente ipotizzare che si trovasse presso il ponte dei Bechi, luogo poco esposto alla pubblica vista.\nAlla riuscita sempre maggiore dell'impresa concorrevano, mediante ripetuti decreti, le magistrature della Repubblica. Il giuspatronato del Doge di Venezia fu provvidenziale per l'opera caritatevole e valse a far concedere frequenti ed indispensabili aiuti per le necessit\u00e0 dell'istituzione, che divenivano sempre pi\u00f9 gravi, malgrado le donazioni e i lasciti dei pii benefattori.\nProseguendo la sua attivit\u00e0 caritatevole con numeri di abbandoni sempre pi\u00f9 elevati, la \"Piet\u00e0\" si trovava ad aver sempre maggior bisogno di nuovi fabbricati per il ricovero e l'assistenza dei bambini; tra il 1388 e il 1493 vennero eseguiti numerosi ampliamenti, che vennero seguiti, nel 1515, da un ulteriore ingrandimento, il quale port\u00f2 le propriet\u00e0 ad estendersi fino alla Riva degli Schiavoni.\nContinui ampliamenti ebbero luogo anche nei secoli successivi, dando luogo ad un complesso di edifici davvero articolato, che sopravvive tutt'oggi; da un disegno del XVIII secolo si pu\u00f2 ricostruire che le propriet\u00e0 si estendevano dal ponte della Piet\u00e0 alla calle che separa l'odierna chiesa dall'attuale Hotel Metropole.\nLa vita alla Piet\u00e0.\nNell'Istituto venivano accolti figli illegittimi e bambini nati da famiglie molto povere o da madri incapaci di allattare; esso era governato da un medico direttore. Alle Suore di Carit\u00e0, invece, veniva affidata la cura morale ed economica delle balie, dieci in tutto, mantenute e stipendiate dall'Istituto.\nAll'infante abbandonato si apponeva al collo un segnale numerato per distinguerlo e lo si spogliava degli indumenti, che venivano registrati in un apposito libro, dove si annotavano anche i dettagli dell'abbandono; inizialmente, \nParticolare usanza era quella, da parte delle madri, di lasciare al neonato abbandonato la met\u00e0 di un oggetto; le madri ne conservavano l'altra parte come prova di \u201dappartenenza\u201d, nella speranza di un ricongiungimento. L'archivio storico della Piet\u00e0 possiede quindi una vasta raccolta di \u201csegnali di riconoscimento\u201d che, nel concreto, sono carte da gioco, monete, crocefissi o semplici pezzi di carta dalla forma strana. Talvolta, si incontrano anche orecchini, monili di varia foggia, oggetti di legno intagliati e poi divisi a met\u00e0. Nel \u201cregistro scaffetta\u201d, in seguito \u201cregistro ruota\u201d, venivano registrati anche questi particolari: \"\u00abAd\u00ec 15 detto a hore 14 circa Prudencia nascente con fasse due polana rossa con due romanete dargento falso fiocheto con merleto scufia con merlo e canora merlo vechio agnus deo con cordelina latesina\u00bb\". Il segnale veniva poi accompagnato da un pezzo di carta, recante poche righe in cui si motivava l'abbandono, pregando l'Istituto di prendersi cura del fantolino, o semplicemente si indicava il nome di battesimo.\nNel caso dei ricongiungimenti, che oltre al segnale di riconoscimento avevano una procedura notarile ben pi\u00f9 seria ed articolata, non sempre la madre arrivava in tempo: poteva infatti accadere che il bambino fosse gi\u00e0 morto, data l'altissima mortalit\u00e0 infantile dell'epoca.\nLa Piet\u00e0 era governata da benemeriti cittadini veneziani, ma alla conduzione dell'istituto partecipavano le \u201cfiglie di Comun\u201d, che lavoravano di seta, filatura, cucitura e badavano alla pulizia e alla cucina. Ruolo pi\u00f9 significativo avevano le \u201cfiglie di Choro\u201d, che suonavano e cantavano sotto la direzione di celebri maestri. I maschi, invece, erano istruiti nei vari mestieri dell'artigianato e diventavano tagliapietre, tessitori, calzolai e arsenalotti. Nei momenti di difficolt\u00e0, i bambini erano mandati in campagna e affidati a famiglie di contadini, che ricevevano un compenso in denaro per mantenerli ed allevarli sotto il controllo del Parroco del paese. G\nLe figlie di Choro.\nLe musiciste erano chiamate \u201cfiglie di Choro\u201d. Erano una sessantina, ma solo la met\u00e0 di loro suonava o cantava, nello spazio limitato delle Cantorie della Chiesa. Le Figlie non avevano cognome, ma erano individuate dalla loro voce o dallo strumento che suonavano. L'et\u00e0 delle Figlie variava dagli 11 ai 70 anni; non si limitavano al solo esercizio della musica, ma avevano anche qualche altro incarico, di importanza maggiore rispetto alle Figlie di Comun (come assistere il chirurgo, lavorare come infermiere o farmaciste, ma anche essere responsabili della dispensa).\nInoltre, potevano insegnare musica alle bambine mandate alla Piet\u00e0, da varie parti d'Europa, per apprendere l'arte della musica. Queste bambine erano denominate \u201cFiglie in Educazione\u201d: entravano in Istituto all'et\u00e0 di due anni e vi potevano rimanere fino ai 16.\nLe figlie di Choro avevano un trattamento privilegiato rispetto alle Figlie di Comun: potevano, infatti, godere di cibo migliore e pi\u00f9 abbondante e andavano spesso presso le Famiglie dei Governatori per recuperare la salute. Solo alcune di esse arrivavano al matrimonio, le altre passavano la loro vita nell'Istituto; quelle che si sposavano, per\u00f2, non potevano pi\u00f9 esercitare la professione di musiciste.\nAntonio Vivaldi e la musica alla Piet\u00e0.\nLa musica alla Piet\u00e0 era soprattutto musica sacra che grandi maestri, come Francesco Gasparini o Antonio Vivaldi, componevano per le Figlie di Choro. Talvolta per\u00f2, come si rileva dagli archivi, erano le stesse Figlie a comporre la musica che suonavano. Antonio Vivaldi (1678 \u2013 1741) visse e lavor\u00f2 alla Piet\u00e0 per circa quarant'anni, tra il 1704 e il 1740.\nI manoscritti delle sue musiche erano sempre accompagnati dai nomi delle figlie che dovevano eseguire la musica, poich\u00e9 le ragazze erano identificate in base alle loro specializzazioni musicali. La prima composizione che Vivaldi scrisse per la Piet\u00e0 \u00e8 conservata a Dresda e fu scritta tra il 1704 il 1709: \u00e8 una \u201csonata per Obo\u00e8, Violino, Salmo\u00e8 ed Organo\u201d (RV779), scritta per Pelegrina dall'Oboe, Prudenza dal Contralto, Candida dalla Viola, e Lucietta Organista."}
{"id": "609341", "revid": "767487", "url": "https://it.wikipedia.org/wiki?curid=609341", "title": "Solefald", "text": "I Solefald sono una band avantgarde metal norvegese formata da Lars Are \"Lazare\" Nedland e Cornelius Jakhelln nell'agosto 1995, con Lars che cantava e suonava tastiere/sintetizzatore/pianoforte e la batteria, e Cornelius cantava e suonava la chitarra e il basso.\n\"Solefald\" \u00e8 una vecchia parola scandinava che significa tramonto, suggerita dal titolo di una pittura dell'artista norvegese Theodor Kittelsen."}
{"id": "609349", "revid": "648716", "url": "https://it.wikipedia.org/wiki?curid=609349", "title": "Sandro Fioravanti", "text": "Inizia la carriera televisiva nel 1982 nelle emittenti locali (GBR prima e TeleRoma Europa poi) partecipando al racconto di Seoul 1988. Dal 1986 a Telemontecarlo dove \u00e8 telecronista degli eventi di nuoto ed atletica leggera fino al 1991.\nPassato in Rai (1991), esordisce come telecronista del nuoto ai Giochi Olimpici di Barcellona del 1992. Da allora racconta per l'emittente di stato Olimpiadi, campionati mondiali ed europei di nuoto tra le corsie, affiancato dal commento tecnico di Giorgio Lamberti prima e Luca Sacchi poi. Sue le telecronache delle storiche imprese azzurre nell'Olimpiade di Sydney 2000 (tre ori di Rosolino e Fioravanti).\nDal 1992 al 1998 \u00e8 la voce a bordo pista dell'atletica leggera nei grandi avvenimenti; inoltre negli ultimi anni si \u00e8 occupato costantemente di olimpismo e storia delle Olimpiadi."}
{"id": "609350", "revid": "287204", "url": "https://it.wikipedia.org/wiki?curid=609350", "title": "Direttiva CEE 93/42 sui dispositivi medici", "text": "La Direttiva CEE 93/42 sui dispositivi medici (abbreviata in DDM 93/42), pubblicata sulla GUCE nel giugno del 1993, \u00e8 un documento che riporta i criteri generali da utilizzare nella progettazione e realizzazione di alcune categorie di dispositivi medici, vigente negli stati dell'Unione europea.\nEssa impone l'obbligo della marcatura CE per la commercializzazione di tali dispositivi (DM); per ottenere il marchio CE occorre rispettare dei requisiti essenziali.\nI requisiti citati nel documento \"\u00abdevono essere interpretati e applicati in modo da tener conto della tecnologia e delle pratiche esistenti nella fase di progettazione\u00bb\".\nLa DDM 93/42 \u00e8 un documento di validit\u00e0 sovranazionale ed \u00e8 stata recepita in Italia nel febbraio del 1997 con il Decreto Legislativo 24 febbraio 1997, n. 46 (\"Attuazione della direttiva 93/42/CEE, concernente i dispositivi medici\").\nContenuto.\nLa direttiva propone disposizioni per la certificazione dei DM che siano comuni a tutti gli Stati della Comunit\u00e0 Europea.\nNegli anni precedenti, le disposizioni legislative e amministrative riguardanti le caratteristiche di sicurezza e funzionamento dei DM, le procedure di certificazione e controllo avevano, in generale, contenuto e campo di applicazione diverso in ciascuno Stato, perci\u00f2 rappresentavano un ostacolo agli scambi interni alla Comunit\u00e0.\nLa direttiva \"non \u00e8 un elenco di prescrizioni\", cio\u00e8 non elenca tutte le regole per ciascun tipo di dispositivo; motivi principali di questa scelta:\nEssa non sostituisce n\u00e9 si oppone alle direttive \"80/836/Euratom\" e \"84/466/Euratom\" riguardanti la progettazione e fabbricazione dei dispositivi che emettono radiazioni ionizzanti: per tali dispositivi vanno consultate tutte queste direttive.\nDefinizioni.\nNell\"articolo 1\" vengono date definizioni utili a facilitare la classificazione dei vari DM; tra le principali:\n\u00abqualsiasi strumento, apparecchio, impianto, sostanza o altro prodotto, utilizzato da solo o in combinazione, compreso il software informatico impiegato per il corretto funzionamento e destinato dal fabbricante ad essere impiegato nell'uomo a scopo di:\nla cui azione principale voluta nel o sul corpo umano non sia conseguita con mezzi farmacologici n\u00e9 immunologici n\u00e9 mediante metabolismo, ma la cui funzione possa essere assistita da questi mezzi\u00bb\n\"Destinato dal fabbricante\" \u00e8 una precisazione importante: la destinazione d'uso serve a valutare la pericolosit\u00e0 del dispositivo (esistono dispositivi il cui grado di rischio varia a seconda di come sono usati).\nTra le definizioni presenti nell'allegato IX:\nMarcatura CE.\nPer poter mettere in commercio un DM occorre la marcatura CE. A tal scopo, l'articolo 11 descrive le procedure per la valutazione della conformit\u00e0: a seconda della classe di appartenenza del dispositivo i controlli sono pi\u00f9 o meno severi (si va da una semplice autocertificazione da parte del fabbricante, per i dispositivi di classe I, ai rigorosi controlli per le fasi di progettazione e fabbricazione, per i dispositivi di classe III).\nLe valutazioni di conformit\u00e0 e la certificazione CE (tranne che per DM di classe I) sono affidate ad enti particolari chiamati organismi notificati.\nQuesti enti devono soddisfare criteri ben precisi (specificati nell'allegato XI), altrimenti perdono la competenza. Gli organismi notificati applicano \"norme armonizzate\" (norme riviste a livello europeo su cui ogni Stato ha espresso parere favorevole).\nSe i controlli hanno esito positivo si procede alla marcatura CE: \u00e8 obbligatorio applicarla su tutti i dispositivi (tranne sui dispositivi su misura, come gli occhiali da vista e le lenti a contatto, e poche altre eccezioni). In ogni caso il marchio va applicato sempre sulle istruzioni per l'uso.\nAllegato I: Requisiti essenziali.\nNell\"allegato I\" i requisiti che un DM deve rispettare ai fini della marcatura CE sono divisi in due sottocategorie:\nAllegato IX: Classificazione.\nNella direttiva i DM vengono suddivisi in \"4 classi\". Le regole di classificazione tengono conto dei rischi potenziali legati alla fabbricazione e all'utilizzo di tali dispositivi.\nPer ogni classe sono indicate specifiche prescrizioni:\nL'allegato IX contiene le definizioni e le regole necessarie per assegnare la giusta classe al DM. Tra i principali criteri di scelta della classe ci sono:\nPer poter applicare correttamente le regole contenute nell'allegato, e quindi assegnare la giusta classe, occorre conoscere bene il dispositivo considerato (grado di invasivit\u00e0, destinazione e modalit\u00e0 d'uso, principio fisico di funzionamento\u2026).\nCampo di applicazione.\nSempre nell'articolo 1 \u00e8 definito il campo di applicazione della direttiva: per esempio non sono soggetti alla 93/42:\nsostituzione.\nIl 5 aprile 2017 l'Unione europea ha pubblicato il Regolamento UE 2017/745 (MDR) che sostituisce la Direttiva 93/42/CEE originariamente entro il 26 maggio 2020, ed in seguito all'emergenza COVID-19 questo termine \u00e8 stato posticipato di un anno al 26 maggio 2021."}
{"id": "609357", "revid": "112207165", "url": "https://it.wikipedia.org/wiki?curid=609357", "title": "Ivana Vaccari", "text": " \nBiografia.\nTrasferitasi giovanissima nella capitale, si \u00e8 diplomata al Liceo ginnasio statale Terenzio Mamiani e si \u00e8 laureata in lettere e filosofia all'Universit\u00e0 La Sapienza di Roma.\nHa fatto il suo ingresso in RAI come giornalista del TG3, ove si \u00e8 occupata di politica estera e cronaca. Passata allo sport, si \u00e8 affermata come voce storica delle telecronache dedicate dalla RAI allo sci alpino femminile e si \u00e8 occupata anche di tennis. \nHa commentato per l'emittente di Stato quattro Giochi olimpici invernali (esordio alle Olimpiadi di Albertville del 1992), un decennio di campionati mondiali e molte tappe della coppa del mondo femminile.\nHa raccontato sin dall'inizio le prestazioni sportive e gli allori mondiali ed olimpici di Deborah Compagnoni ed Isolde Kostner. Per la RAI ha commentato il primo oro della valtellinese, nel 1992 a M\u00e9ribel in supergigante, e della caduta sulla stessa pista nel corso della gara di gigante.\nNel tennis \u00e8 stata per tutti gli anni novanta la voce a bordo campo della Coppa Davis e di parecchi tornei minori del circuito ATP e WTA.\nNegli ultimi anni si occupa prevalentemente di coordinamento giornalistico per gli eventi seguiti da Rai Sport di cui, attualmente, \u00e8 capo-redattrice. Ha ricevuto molti premi giornalistici sia dalla stampa sportiva sia da associazioni culturali.\nVita privata e tempo libero.\nSposata, madre di un figlio, Ivana Vaccari \u00e8 anche testimonial in molte manifestazioni per la lotta alle malattie oncologiche. Nel tempo libero, \u00e8 appassionata di sci (ha vinto i mondiali dei giornalisti), e di immersioni subacquee."}
{"id": "609361", "revid": "599013", "url": "https://it.wikipedia.org/wiki?curid=609361", "title": "Joel Zacchetti", "text": "Alto 2,09 metri, in campo ricopre il ruolo di ala grande.\nBiografia.\nGiocatore di pallacanestro, ha cominciato la sua carriera professionistica nel 1999 con la maglia della Snaidero Udine. Giudicato da subito prospetto di importanza Internazionale, nonostante nei suoi primi anni di carriera abbia suscitato l'attenzione di alcune franchigie NBA, non si \u00e8 mai dichiarato eleggibile per il Draft.\nLa sua carriera si \u00e8 quindi sviluppata principalmente in Italia dal 1999 ad oggi, dove ha partecipato a: \nCarriera.\nInizi\u00f2 a giocare a pallacanestro all'et\u00e0 di 10 anni, con l'A.S. Pallacanestro Bagheria 92, nella citt\u00e0 dove ha vissuto fino alla partenza per Bicinicco, con i quali ha raggiunto la finale nazionale juniores 1999.\nDal 1999 al 2008 milita tra le file della Snaidero Udine eccezion fatta per tre prestiti: nel novembre 2001 viene girato agli sloveni dello Slovan Lubiana, mentre nel 2005 approda in Legadue prima a Ferrara (da marzo) e poi a Sassari (dall'estate successiva). Nel 2008 viene ingaggiato dalla Pallacanestro Cant\u00f9, giocando un anno coi biancazzurri prima di rescindere e fare nuovamente ritorno a Udine, che nel frattempo era retrocessa in Legadue. Torna a giocare in Serie A nel 2010, con il trasferimento a Cremona.\nCon la Nazionale Italiana.\n\u00c8 stato membro fisso delle selezione juniores e nell'Under 20 della nazionale italiana di pallacanestro. Nel dettaglio ha partecipato ai campionati europei:\nHa inoltre partecipato a vari raduni della Nazionale A Italiana di Basket negli anni dal 2003 al 2008, per un totale di 15 partite ufficiali. In questi anni ha preso parte anche a vari Tornei Ufficiali:"}
{"id": "609366", "revid": "1543377", "url": "https://it.wikipedia.org/wiki?curid=609366", "title": "Spanking", "text": "Lo spanking (\"sculacciata\"), noto anche come \"spankophilia\", \u00e8 un gioco erotico che consiste nello sculacciare il partner allo scopo di provocare l'eccitazione sessuale di entrambe o anche di una sola delle due parti in causa. Lo spanking \u00e8 di norma considerato una delle discipline tipicamente appartenenti al BDSM (sadomasochistiche in particolare) ma non tutti i praticanti la interpretano in tal modo; per alcuni infatti tale pratica pu\u00f2 essere considerata gratificante anche all'interno di una relazione sessuale tradizionale o addirittura al di fuori di ogni contesto di coppia, come pratica del tutto a s\u00e9 stante.\nLa pratica della sculacciata erotica \u00e8 comunemente combinata con altre forme di preliminari sessuali, quali ad esempio il sesso orale; ma pu\u00f2 anche esser combinato col bondage, al fine d'aumentar l'eccitazione ed il senso di sottomissione. Le forme pi\u00f9 \"avanzate\" di spanking, come il \"switching\", \"paddling\", \"belting\", \"bastonatura\", \"flagellazione\" e \"birching\" comportano invece della mano l'uso d'un attrezzo apposito. Molte antichissime culture descrivono d'altra parte il dolore fisico come altamente afrodisiaco, ad esempio il K\u0101ma S\u016btra vi si sofferma con particolare accuratezza, descrivendo nei dettagli su come colpire correttamente il partner durante il rapporto sessuale.\nStoria e letteratura.\nLe origini, la portata ed il \"valore\" da attribuire alla sculacciata come consensuale pratica erotica rimangono in gran parte occultati ai pi\u00f9, e la sua storia, esistente fin dalle epoche pi\u00f9 remote, quasi del tutto sconosciuta. Raffigurazioni di flagellazioni a scopo sessuale si trovano all'interno di tombe etrusche databili al VI secolo a.C., denominate per l'occasione \"Tombe della fustigazione\".\nColoro che sono interessati alla pratica del dare o ricevere sculacciate son detti in ambito anglosassone \"spankophiles\": un esempio in tal senso lo abbiamo dal poeta Algernon Swinburne (pi\u00f9 volte implicita nella sua poesia \u00e8 tal pratica).\nFamose sono poi \"Le confessioni\" di Jean-Jacques Rousseau della seconda met\u00e0 del Settecento in cui il filosofo, nel primo capitolo dell'opera, parlando della sua infanzia racconta di quando fu sculacciato per la prima volta dalla cameriera di casa per una marachella commessa: da allora e per tutta la vita seguit\u00f2 poi a cercar questa (a suo dire) deliziosa forma di punizione che doveva essergli inflitta rigorosamente da una giovane donna..\nIl marchese de Sade descrive questa pratica nei suoi romanzi, cos\u00ec come lo scrittore austriaco Leopold von Sacher-Masoch.\nPer avvicinarsi a tempi pi\u00f9 recenti, la stragrande maggioranza della pornografia inglese dell'epoca vittoriana \u00e8 costituita da centinaia di migliaia d'incisioni e fotografie di donne e uomini frustati e/o sculacciati. Ma non mancano neppure, per tutto l'800 (quando i giochi di sottomissione sessuale d'un uomo verso la donna eran definiti come \"vizio inglese\") molteplici e variegate rappresentazioni letterarie di flagellazione (birching) e spanking: i romanzi erotici dell'epoca \"The whippingam papers\", \"The birchen bouquet\" ed \"Exibition of female flagellants\", assieme all'opera buffa pornografica \"Lady Bumtickler's revels\" han alimentato le fantasie d'intere generazioni.\nDi molti personaggi noti \u00e8 stata scoperta, solo dopo la morte, questa loro predilezione e gusto particolare, tra cui il pi\u00f9 famoso di tutti \u00e8 certamente T.E. Lawrence (Lawrence d'Arabia). Un moderno romanzo francese del 1988 \u00e8 intitolato L'arte della sculacciata. La sculacciata \u00e8 presente spesso e volentieri nella letteratura erotica, passata e contemporanea.\nRappresentazioni artistiche.\nDella pratica erotica dello spanking possiamo trovar tracce fin dall'antichit\u00e0 romana, si possono citar come esempio gli affreschi che si trovano a Pompei ed il romanzo di Petronio Satyricon.\nUn celebre dipinto di Max Ernst del 1926 \u00e8 intitolato \"La Madonna sculaccia Ges\u00f9 bambino\". C'\u00e8' poi un film erotico francese del 1976 di Claude Bernard-Aubert; \"Spanking\" \u00e8 una canzone di George Brassens del 1966 in cui narra di come una sculacciata somministrata come punizione corporale possa trasformarsi in gioco erotico. Milo Manara ha illustrato un'opera erotica di Jean-Pierre Enard intitolata \"L'arte dello spanking\"\nUn libro di Pierre Gripari si chiama \"Il mercante di sculacciate\": in questa storia si racconta di come un \"somministratore di sculacciate\" si trovi ad aver la somma sfortuna di vivere in un paese dove i bambini non commettono mai marachelle, e pertanto i genitori non debbono mai richieder il suo aiuto correttivo. In tal modo nessuno ha mai bisogno dei suoi servigi e lui rischia di morir di fame: ma il bisogno aguzza l'ingegno, e trover\u00e0 presto una felice soluzione.\nGeneralit\u00e0 e pratica.\nIn altre culture sculacciare le donne fino ed oltre l'et\u00e0 adulta, da parte del maschio capo famiglia (padre, marito, fratello maggiore) continua ad esser ancor oggi uso e costume comune ed approvato di disciplina domestica. \u00c8 difatti convinzione che l'uomo in quanto guida dell\"'istituzione famiglia\" abbia il diritto, oltre che il dovere, di punire adeguatamente moglie e figli quando se ne presenti il giusto motivo.\nNella maggior parte dei paesi occidentali moderni, questa pratica di coercizione fisica ha finito col tempo per esser considerata illegittima, oltrech\u00e9 socialmente inaccettabile, in quanto violenza domestica e abuso. Punizioni corporali di routine da parte di mariti nei confronti delle mogli esiste tuttavia in alcune parti del mondo in via di sviluppo (e si verifica ancora, in casi isolati, anche nei paesi occidentali).\n\u00c8 rimasta al giorno d'oggi come modo consensuale di erotizzazione del rapporto di coppia in ambito privato e che prelude al sesso pi\u00f9 completo; il suo uso \u00e8 specifico all'interno della galassia SM pi\u00f9 soft\nIl tipo pi\u00f9 comune di spanking viene somministrato sulle natiche scoperte: \u00e8 eseguito principalmente usando le mani nude, ma spesso ci si pu\u00f2 avvalere anche di una variet\u00e0 di strumenti specifici quali: palette, canne di legno o cuoio, cinture, righelli scolastici, frustini, (\"Paddle\", \"Cane\", \"Hairbrush\", \"Ruler\", \"Strap\"); ma anche altri strumenti sono molto popolari, tra i quali possiamo certamente citare rami flessibili di betulla, fruste e frustini, scarpe da ginnastica o zoccoli, spazzole per capelli, padelle da cucina, giornali arrotolati ed infine anche il martinet (un flagello a pi\u00f9 strisce di pelle dura).\nPosizioni.\nLa posizione classica \u00e8 quella \"Over the Knee\"(OTK), ovvero con il partner sottomesso alla sculacciata (\"Spankee\") posto sulle ginocchia del partner dominante sculacciatore (\"Spanker\"). Altre posizioni vedono colui, o colei, che riceve la sculacciata appoggiato alla spalliera di una sedia o poltrona con il busto piegato in avanti a 90\u00b0, oppure toccarsi le caviglie con le mani, o in tante altre posizioni anche in relazione allo strumento utilizzato.\nLa posizione pu\u00f2 anche esser scelta per aumentar certi effetti specifici, quali l'aumento dell'umiliazione e del sentirsi completamente alla merc\u00e9 dell'altro; questi sentimenti s'aggiungono cos\u00ec alla semplice sofferenza fisica, accrescendo alla fine il soddisfacimento.\nRuoli.\n Quando sono gli uomini che sculacciano le donne (\"M/F\" = \"Male on Female\") a volte richiedono ch'esse si travestano da studentesse, oppure che giochino a fare la \"sorellina\", la \"segretaria\", l'\"infermiera\" interpretando fino in fondo un ruolo che rende tutto pi\u00f9 eccitante. In questi giochi la donna viene sculacciata per punizione, per qualcosa che ha commesso o per una mancanza. Lei inizialmente non accetta la punizione e tenta di ribellarsi ma alla fine cede ed offre il fondoschiena all'uomo per ricevere la sculacciata.\nQuando \u00e8 invece la donna (femdom che sculaccia l'uomo (\"F/M\" = \"Female on Male\") questa sar\u00e0 la maestra o la madre severa, la domestica o baby sitter, la sorella maggiore o, nello specifico BDSM, la mistress-padrona.\nIn alcuni casi lo spanking pu\u00f2 essere applicato come forma di correzione fisica all'interno di una relazione di dominazione, in cui il partner dominante, detto Master o Mistress, assume il compito di educatore o addestratore nei confronti del partner sottomesso, detto slave. In questi casi non necessariamente la pratica dello spanking comporta l'eccitazione sessuale di uno dei partner, ma pu\u00f2 concretizzarsi in una vera e propria forma di tortura intenzionalmente diretta a provocare l'umiliazione psicologica (causata ad es. dall'esposizione imbarazzante e coattiva delle proprie parti intime al di fuori di un contesto sessuale) o il dolore fisico, anche persistente, nel soggetto che vi viene sottoposto.\nCostume da spanking.\nLa \"spank skirt\" (\"gonna da sculacciata\") ha un'apertura aggiuntiva sul retro progettata espressamente per esporre pi\u00f9 facilmente e velocemente il sedere al momento dello spanking: tipicamente aderente e realizzata con materiali di pelle sintetica (PVC, lattice), \u00e8 considerata una delle vesti classiche del fetish in ambito BDSM.\nL'\"inginocchiatoio\" o panca per l'esecuzione dello spanking.\nLa \"panchina\" o \"cavallo per lo spanking\" \u00e8 un mobile utilizzato per posizionare lo \"Spankee\", e pu\u00f2 essere con o senza legacci: disponibile in varie dimensioni e stile, anche se il tipo pi\u00f9 popolare \u00e8 quello simile ad un cavalletto con la parte superiore su cui ci si appoggia imbottita ed anelli o corde ai lati per imprigionare.\nFamiliarmente chiamato l'inginocchiatoio, in ricordo dell'uso comune medioevale monastico di fustigare o sculacciare i novizi e/o postulanti nei conventi proprio adagiandoli su un inginocchiatoio.\nTeresa Berkley nel 1828 \u00e8 divenuta famosa per la sua invenzione del \"Cavallo Berkley\", un apparecchio di forma simile al cavalletto utilizzato per il salto sportivo\nAspetti psicologici.\nMolto cospicui sono gli studi sulla correlazione fra le pratiche di masochismo o sadismo, come lo spanking, e traumi, autolesionismo, attaccamento e abusi. In particolare, l'individuo che sceglie di assoggettarsi a pratiche di spanking, risulta mosso da un comportamento psicologico la cui causa emotiva \u00e8, a sua volta, il senso di colpa."}
{"id": "609368", "revid": "92723", "url": "https://it.wikipedia.org/wiki?curid=609368", "title": "Alfredo Pigna", "text": "Biografia.\n\u00c8 stato per anni conduttore de \"La Domenica Sportiva\" e volto noto del piccolo schermo. Pigna ha legato la sua carriera Rai allo sci alpino, prima come vice di Guido Oddo, poi come telecronista dello sci alpino femminile (sua la telecronaca dell'oro di Paoletta Magoni a Sarajevo nel 1984), e infine di quello maschile. Pigna ha raccontato i primi passi della valanga azzurra e quelli di Alberto Tomba sin dai primi successi nel 1987, passando per le storiche imprese ai giochi olimpici di Calgary del 1988 (doppio oro del campione bolognese).\nDopo di lui si succederanno Furio Focolari, Carlo Gobbo e Davide Labate.\n\u00c8 stato anche sceneggiatore e amico personale di Dino Buzzati, e con lui ha scritto la sceneggiatura del film \"Il fischio al naso\" diretto da Ugo Tognazzi e tratto da un racconto dello scrittore bellunese. Sempre con lui ha firmato la sceneggiatura de \"Il Viaggio di G. Mastorna\", progetto sempre sognato da Federico Fellini ma mai realizzato. Nel 1974 \u00e8 anche apparso, nel ruolo di s\u00e9 stesso, nel film \"L'arbitro\". "}
{"id": "609372", "revid": "767487", "url": "https://it.wikipedia.org/wiki?curid=609372", "title": "Zen Arcade", "text": "Zen Arcade \u00e8 il quarto album del gruppo hardcore punk statunitense H\u00fcsker D\u00fc, pubblicato nel 1984 dalla SST Records.\n\u00c8 generalmente considerato dalla critica uno dei dischi pi\u00f9 importanti degli anni ottanta e dell'intera storia del rock, nonch\u00e9 uno dei pi\u00f9 influenti dei generi hardcore punk e alternative rock.\nIl disco.\nNel 1983, la band aveva pubblicato l'EP \"Metal Circus\", il cui stile singolare (sempre radicato nel punk ma aperto alla melodia e alla sperimentazione, e con testi a carattere intimista) dest\u00f2 l'attenzione della SST Records, etichetta indipendente californiana interessata, soprattutto, alla produzione di gruppi hardcore punk fuori dagli schemi come i Black Flag e i Minutemen.\nNell'ottobre del 1983, la band entr\u00f2 negli studi \"Total Access\" a Redondo Beach, per cominciare le registrazioni. L'album venne completato in meno di ottantacinque ore, anche perch\u00e9 la maggior parte dei brani furono registrati in presa diretta.\nI brani presenti furono scritti in parte dal chitarrista Bob Mould, in parte dal batterista Grant Hart. \"Zen Arcade\" \u00e8 un album doppio a sviluppo concept (due fattori piuttosto insoliti per un gruppo punk) che, a detta degli autori, tratta dell'alienazione adolescenziale raccontata dal punto di vista di un giovane qualsiasi; sono affrontati temi introspettivi come il rapporto con la famiglia e con il proprio ambiente sociale, la ricerca spirituale (\"Hare Krsna\"), la droga (\"Pink Turns to Blue\") e l'inermit\u00e0 di fronte alla vita (\"Newest Industry\"). Tutto il disco \u00e8 caratterizzato da una forte sperimentazione musicale e dalla volont\u00e0 di aprire nuove strade nell'hardcore punk, commistionandolo con spunti melodici e psichedelici, e dimostrando che il \"sound\" aggressivo del punk pu\u00f2 essere avvicinato a ballate acustiche (\"Never Talking to You Again\") o a lunghe improvvisazioni psichedeliche (\"Reoccurring Dreams)\".\nVenne pubblicato nel luglio del 1984, riscuotendo un discreto successo commerciale (ventimila copie vendute in meno di un anno), nonostante fosse prodotto da un'etichetta indipendente.\nAll'epoca della pubblicazione, l'album ricevette un ottimo riscontro di critica, venendo recensito anche su riviste importanti come \"New Musical Express\" e \"The New York Times\"."}
{"id": "609378", "revid": "12840390", "url": "https://it.wikipedia.org/wiki?curid=609378", "title": "Avantgarde metal", "text": ""}
{"id": "609382", "revid": "1543377", "url": "https://it.wikipedia.org/wiki?curid=609382", "title": "Annifo", "text": "Annifo \u00e8 una frazione del comune di Foligno (PG), facente parte della Circoscrizione n. 7 \"Annifo - Colfiorito\".\nIl paese si trova a 874 , sulle piane orientali dell'altopiano di Colfiorito, a pochi km di distanza da Colfiorito, lungo la strada che collega la Strada statale 77 della Val di Chienti con Nocera Umbra e la via Flaminia. \nLa strada che conduce da Colfiorito ad Annifo delimita due diverse zone, la \"prata\" e la \"prata de martu\", ed \u00e8 dominata dall'imponente monte Pennino (1.560 m).\nIl paese conta 244 abitanti (dati Istat, censimento 2001), perlopi\u00f9 residenti sull'altopiano.\nIl paese assume una peculiare forma a ferro di cavallo, nella quale, a dispetto delle modeste dimensioni, si possono identificare una serie di microquartieri dai caratteristici nomi: \"lu Colle\", \"lu Castellu\", \"le Fosse\", \"la Villa\", \"la Cesola\", \"Coderone, Curuc\u00ecllu\" (talvolta italianizzato in \"Coderoncino\") e al di sotto del paese, sulla strada per giungervi, la \"Moia\".\nStoria.\nLe pi\u00f9 remote testimonianze di presenza umana in zona sono da identificarsi nei castellieri, sorta di terrapieni ovali e circondati da un argine, posti generalmente sulle cime circostanti, costruiti a partire dal VII secolo a.C. \nUn certo numero di tombe e necropoli permettono di rintracciare la presenza di una raffinata civilt\u00e0, quella degli umbri plestini.\nI romani considerarono l'altopiano di estrema importanza, ed anche i luoghi circostanti ad Annifo (\"prata de Martu\", prati di Marte) segnalano questa presenza.\nIl nome del luogo, \"Annifo\", potrebbe far pensare, come etimo, dalla contrazione di \"Hannibal fuit\", ovvero \"Annibale ci pass\u00f2\", in riferimento alla battaglia sostenuta tra i cartaginesi ed i romani in queste zone, durante la guerra punica del 217 a.C. Questa ipotesi \u00e8 stata smentita dal prof. Raffaele Amici in quanto il nome originario in lingua umbra \u00e8 \"Nifu\".\nIntorno all'anno 1000 sorsero alcuni monasteri nei dintorni del monte Pennino, tra cui San Pietro di Landolina. Sappiamo che nel 1114, Monaldo di Bucco e Rodolfo di Lamberto, conti longobardi di Postignano (Nocera Umbra), attribuirono il monastero alla Canonica della cattedrale di Foligno.\nNel XII secolo Foligno estese i suoi confini fino ad Annifo (\"Andifo\"), anche se la diocesi di riferimento rimase sempre quella di Nocera, almeno fino al 1938.\nNel 1343 venne costruito il Castello da Ugolino e Corrado Trinci e, nel secolo successivo, alcuni piccoli villaggi componevano il paese: Colle, Fosse, Villa Valgiana, Coderone, Talogna e Villalba (questi ultimi due ora semi-abbandonati).\nLa religiosit\u00e0 dei luoghi \u00e8 sempre stata alta, se \u00e8 vero che si contano ben tre confraternite, a partire dal XVI secolo.\nIn seguito al terremoto del 26 settembre 1997, gran parte del paese \u00e8 andata distrutta, fortunatamente senza provocare vittime.\nEconomia e manifestazioni.\nL'agricoltura \u00e8 stata la principale fonte di sostentamento per la popolazione, che ha comunque sempre goduto di un certo livello di autosufficienza.\nFrate Andrea da Faenza fond\u00f2 ad Annifo nel 1492 il Monte Frumentario, un'istituzione che doveva servire a calmierare i prezzi del frumento e dei cereali, grazie al prestito alla semina vincolato alla restituzione al momento del raccolto.\nNel 1934 nacque ufficialmente la \"Banda Santa Cecilia\" di Annifo, che vive tuttora e che presenzia alle molte manifestazioni, religiose e non, che si tengono durante l'anno.\nNegli anni '60 la popolazione si spost\u00f2 in gran parte verso la citt\u00e0, per le maggiori opportunit\u00e0 offerte. Solo recentemente si sta verificando la tendenza inversa, con un flusso migratorio opposto.\nLe produzioni locali di patata rossa e lenticchia sono rinomate in tutta Italia, mentre anche la pastorizia e le attivit\u00e0 lattiero-casearie derivanti dall'allevamento bovino ed ovino compongono una buona parte degli introiti locali.\nVa ricordata la Sagra del paese, \"Sette giorni in montagna\", che si svolge ogni anno nella prima met\u00e0 d'agosto, dal 1980.\nA settembre si celebra la Nativit\u00e0 di Maria, con una festa detta \"de la Madonna de Lu Pianu\", poich\u00e9 si svolge nella pianura prospiciente al cimitero di Annifo. La festa unisce sacro e profano, con Messa solenne al mattino e giochi al pomeriggio. \u00c8 una festa che vanta una lunga tradizione, e che celebra la fine dell'estate."}
{"id": "609383", "revid": "1442080", "url": "https://it.wikipedia.org/wiki?curid=609383", "title": "Guido Masetti", "text": "Carriera.\nClub.\nInizi\u00f2 la sua carriera nel Verona, squadra della sua citt\u00e0 natale, inizialmente come centrocampista e poi come portiere. Pass\u00f2 alla Roma nella stagione 1930-1931. Esord\u00ec in serie A con la maglia giallorossa il 28 settembre 1930 in -Roma finita 1-1.\nI successi con la Roma.\nDotato di un carattere esuberante ed allegro, famoso per i suoi scherzi, veniva considerato uno degli elementi fondamentali della squadra romanista della quale fu anche il capitano.\nGioc\u00f2 339 partite con la Roma, diventando uno dei calciatori pi\u00f9 fedeli della squadra capitolina con la quale si laure\u00f2 Campione d'Italia nella stagione 1941-1942, quando ormai era giunto alla fine della sua carriera calcistica che termin\u00f2 il 18 febbraio 1943.\nNazionale.\nFu il terzo portiere della nazionale italiana ai mondiali del 1934 (dietro a Gianpiero Combi e Giuseppe Cavanna) e del 1938 (dietro a Aldo Olivieri e Carlo Ceresoli), laureandosi in entrambe le occasioni campione del mondo senza giocare nemmeno un incontro delle due competizioni. In tutta la sua carriera in azzurro gioc\u00f2 due partite, entrambe contro la Nazionale svizzera.\nAllenatore.\nCome tecnico Masetti non ebbe molte fortune: fu giocatore-allenatore della Roma per met\u00e0 stagione nel 1943 e poi allen\u00f2 i giallorossi durante il periodo di guerra per due stagioni, vincendo il Campionato Romano. Ricominciato il campionato italiano, Masetti si trasfer\u00ec a Gubbio, vincendo il campionato di Serie C 1946-1947, e risultando determinante nella prima storica promozione in Serie B della squadra umbra. Ritorn\u00f2 alla Roma nella stagione 1950-1951, cercando di salvare la squadra dalla retrocessione nella Serie B ma non riuscendolo. Allen\u00f2 nella stagione seguente il Palermo sostituendo l'esonerato Remo Galli. Pass\u00f2 alla nel 1952-1953. Nel 1955 and\u00f2 ad allenare il Colleferro. Allen\u00f2 per l'ultima volta la Roma per un breve periodo durante una tribolatissima annata nel 1956-1957. Per alcune stagioni allen\u00f2 la Romulea.\nCuriosit\u00e0.\nCome una sorta di talismano portafortuna la dirigenza della Roma decise di portare Masetti in trasferta per assistere la squadra giallorossa nella partita di Genova contro il Genoa l'8 maggio 1983, gara decisiva per la vittoria dello scudetto. Grazie al pareggio per 1 a 1 la Roma conquist\u00f2 il suo secondo tricolore e Masetti fu intervistato da Giorgio Bubba"}
{"id": "609384", "revid": "31360", "url": "https://it.wikipedia.org/wiki?curid=609384", "title": "Missile Phoenix", "text": ""}
{"id": "609386", "revid": "121099197", "url": "https://it.wikipedia.org/wiki?curid=609386", "title": "Purpendicular", "text": "Purpendicular, uscito nel 1996, \u00e8 il quindicesimo album in studio della band hard rock britannica Deep Purple ed ha raggiunto la terza posizione in Svezia e la nona in Finlandia.\nIl disco.\nRitchie Blackmore, per questioni personali verso Ian Gillan, decide di lasciare definitivamente i Deep Purple gi\u00e0 prima di concludere il tour dal nome \"Come Hell &amp; High Water\" (costringendo i Deep Purple a sostituirlo con Joe Satriani per concludere le date in programma).\nDopo numerosissime audizioni, il gruppo sceglie come chitarrista Steve Morse (gi\u00e0 noto per aver suonato nei Dixie Dregs e nei Kansas).\nSteve Morse si integra bene nel gruppo e il risultato ha il nome di \"Purpendicular\" che riscuote grande successo e ammirazione da parte dei fan. Storiche canzoni di questo album sono \"Ted the Mechanic\", \"Sometimes I Feel Like Screaming\" e \"Hey Cisco\", entrate ormai a far parte del repertorio fisso della band.\nNel 1997 viene pubblicato \"Live at the Olympia 96\", registrato a Parigi il 17 giugno 1996 ed \u00e8 il primo album dal vivo senza Ritchie Blackmore; il disco contiene, oltre i vecchi successi, alcuni brani dal vivo dell'album \"Purpendicular\". \nLa copertina dallo sfondo viola-scuro ritrae due linee in perpendicolare che formano un angolo di 90 gradi.\nIl disco \u00e8 quello di maggiore durata della discografia del gruppo."}
{"id": "609389", "revid": "726373", "url": "https://it.wikipedia.org/wiki?curid=609389", "title": "Eug\u00e8ne-Fran\u00e7ois Vidocq", "text": "Figlio di un panettiere, Fran\u00e7ois Vidocq commette diversi furterelli durante la sua infanzia; all'et\u00e0 di 14 anni uccide, si dice per sbaglio, il suo maestro di spada, e successivamente fugge da Arras. \nFinito il denaro che era riuscito a procurarsi, \u00e8 costretto, a 16 anni, ad arruolarsi nell'armata rivoluzionaria; combatte a Valmy e a Jemmapes, poi diserta l'esercito, che abbandona definitivamente nel 1793.\nSi abbandona allora a una vita avventurosa di ladro e di truffatore tra Parigi e il Settentrione della Francia.\nIl carcere.\nArrestato da Henry-Joseph Gisquet, viene condannato nel 1797 dal tribunale criminale di Douai a otto anni di lavori forzati per \u00abfalso in conti pubblici ed autentici\u00bb. A Bic\u00eatre (famoso carcere di Parigi), viene incorporato alla catena di Brest, un gruppo di forzati destinati al carcere di quel porto. Il viaggio, particolarmente faticoso, dura 24 giorni.\nVidocq ne approfitta per tentare una prima evasione nella foresta di Compi\u00e8gne. Questo primo tentativo non riuscir\u00e0. La catena dei forzati arriva a Brest il 24 nevoso dell'anno VI (13 gennaio 1798). La catena si ferma all'entrata di Brest, presso l'ospedale di Pontan\u00e9zen, dove si procede alla liberazione dei carcerati dai ferri. Vidocq tenta di nuovo di piantare in asso i suoi guardiani, ma si procura una slogatura ad entrambi i piedi nel tentativo di saltare il muro di cinta.\nTre settimane dopo, entra nel carcere: il registro matricola del carcere lo descrive cos\u00ec:\n\"\u00ab22 anni, taglia 5 piedi, 2 pollici, 6 linee; capelli, sopracciglia castani chiari, barba dello stesso colore; viso ovale ricoperto di bitorzoli; occhi grigi, naso grosso; bocca media, mento tondo e biforcuto, fronte bassa, avente una cicatrice al labbro superiore lato destro; orecchie bucate\u00bb.\"\nOtto giorni dopo il suo arrivo, riesce a procurarsi degli abiti da marinaio per confondersi tra i lavoranti dell'arsenale di Brest; essendo riuscito a cambiarsi d'abito senza attirare l'attenzione lascia Brest del tutto indisturbato.\nArrestato di nuovo nel 1799, \u00e8 inviato questa volta al carcere di Tolone, da dove evade il 6 marzo 1800: acquisisce in questo modo fra la gente della malavita un rispetto e una notoriet\u00e0 senza eguali.\nLa \"S\u00fbret\u00e9\".\nNel 1806 propose i suoi servizi di \u201cindicatore\u201d alla polizia di Parigi;\nnel 1811 il prefetto lo incaric\u00f2 di organizzare un'unit\u00e0 in borghese, la brigata \"de la S\u00fbret\u00e9\" (Brigata di Sicurezza) con il compito di infiltrarsi nella malavita. Il dipartimento di polizia riconobbe il valore di questi agenti in abiti civili, e nell'ottobre 1812 l\u2019unit\u00e0 sperimentale venne trasformata in un'unit\u00e0 di polizia di sicurezza sotto la Prefettura di polizia; Vidocq ne fu nominato capo. Il 17 dicembre 1813, Napoleone Bonaparte firm\u00f2 un decreto che rese la Suret\u00e8 forza di polizia di sicurezza dello Stato; da quel giorno in poi, \u00e8 stata chiamata la S\u00fbret\u00e9 Nationale. \nLa S\u00fbret\u00e9 inizialmente contava otto, quindi dodici e, nel 1823, venti dipendenti; un anno pi\u00f9 tardi, si espanse ancora una volta, a 28 agenti; inoltre, c'erano otto persone che lavoravano segretamente per la S\u00fbret\u00e9, ma invece di uno stipendio, avevano ricevuto licenze per sale da gioco. La maggior parte dei subalterni di Vidocq era costituita di ex criminali come lui; arruol\u00f2 anche persone appena uscite di prigione, come ad esempio Coco Lacour, che sarebbe poi diventato il successore di Vidocq presso la S\u00fbret\u00e9.\nLe Bureau de renseignements pour le commerce.\nNel 1827, Vidocq present\u00f2 definitivamente le sue dimissioni da capo della S\u00fbret\u00e9. Nel 1828 pubblic\u00f2 memorie che conobbero un grande successo e avrebbero ispirato Honor\u00e9 de Balzac per il suo personaggio Vautrin. Nel 1833 fond\u00f2 il \"Bureau de renseignements pour le commerce\" ('ufficio informazioni per il commercio', letteralmente), la prima agenzia di investigatori privati che fornivano ai commercianti, sotto finanziamento, servizi informativi e di sorveglianza.\nAll'et\u00e0 di 82 anni, Fran\u00e7ois Vidocq mor\u00ec a Parigi l'11 maggio 1857.\nImmaginario popolare.\nLa fama di Vidocq aveva varcato i confini della Francia anche durante la sua vita, se \u00e8 vero che Melville lo cita nel Moby Dick, la cui prima edizione \u00e8 del 1851, nel capitolo LXXXVIII. Melville lo cita come \"famoso francese\", maestro in giovent\u00f9 di \"occulte lezioni\", a proposito del nome di \"maestro\" che viene dato al capodoglio maschio, signore e padrone dell'aremme (\"harem\"), quando \u00e8 nel pieno del vigore. Una volta invecchiato, il capodoglio vaga tutto solo, cercando di mettere in guardia i giovani leviatani dai suoi stessi errori amorosi, cos\u00ec come fa Vidocq nelle sue Memorie.\nVidocq ha ancora oggi un posto importante nell'immaginario popolare e francese in particolare.\nCinema e televisione.\nIl personaggio di Vidocq \u00e8 stato portato pi\u00f9 volte sullo schermo:\nRomanzi.\nEgli ispirer\u00e0 anche ad alcuni romanzieri numerosi personaggi:\nCuriosit\u00e0.\nLa figura di Vidocq \u00e8 al centro di una della puntate della serie radiofonica Dee Giallo, condotta da Carlo Lucarelli su Radio Deejay.\nVidocq \u00e8 anche presente nel videogioco , incarcerato sull' \u00cele de la Cit\u00e9 a Parigi"}
{"id": "609390", "revid": "124298567", "url": "https://it.wikipedia.org/wiki?curid=609390", "title": "Recovery Point Objective", "text": "Il Recovery Point Objective (RPO) \u00e8 uno dei parametri usati nell'ambito delle politiche di disaster recovery per descrivere la tolleranza ai guasti di un sistema informatico. Esso rappresenta la quantit\u00e0 di dati prodotti ma non ancora sincronizzati, in caso di incidente o disastro, su un archivio (storage o file) di sicurezza. Indica quindi il massimo tempo che deve intercorrere tra la generazione di un'informazione e la sua \"messa in sicurezza\" (ad esempio attraverso backup) e, conseguentemente, fornisce la misura della massima quantit\u00e0 di dati che il sistema potrebbe perdere a causa di guasto improvviso.\nIn informatica, la quantit\u00e0 di informazioni archiviate, da sottoporre a copia di sicurezza o da recuperare, \u00e8 tipicamente espressa in unit\u00e0 di tempo: secondi, minuti, ore o giorni di produzione di dati (indipendentemente dal \"volume\" di dati espresso in byte). In alcuni casi l'RPO si riferisce esplicitamente al dato contenuto nella RAM o nella cache temporanea: in pratica quello elaborato ma non ancora copiato su alcun archivio. Se non specificato, per archivio di sincronizzazione s'intende quello di backup rispetto a quello principale predefinito (pertanto l'RPO si riferisce all'incidente occorso al sistema di archiviazione principale, quello immediatamente connesso alla produzione delle informazioni).\nAl diminuire dell'RPO desiderato/specificato si rendono necessarie politiche di sicurezza sempre pi\u00f9 stringenti e dispendiose, che possono andare dal salvataggio dei dati su supporti ridondanti tolleranti ai guasti fino alla loro pressoch\u00e9 immediata replicazione su un sistema informatico secondario d'emergenza (soluzione in grado di garantire, in linea teorica, valori di RPO prossimi allo zero)."}
{"id": "609392", "revid": "77358", "url": "https://it.wikipedia.org/wiki?curid=609392", "title": "Lyraorganizzata", "text": ""}
{"id": "609396", "revid": "718859", "url": "https://it.wikipedia.org/wiki?curid=609396", "title": "Anticlo", "text": "Anticlo o Anchimo () \u00e8 una figura della mitologia greca: era uno dei Greci penetrati a Troia nel cavallo di legno; proveniva da Itaca, ed era dunque un compagno di Ulisse. Quando Elena, accostatasi al misterioso dono degli Achei prese ad imitare le voci delle mogli dei guerrieri che vi stavano nascosti, Anticlo per poco non trad\u00ec la loro presenza; ma Ulisse fu pronto a chiudergli la bocca con la mano.\nSecondo fonti postomeriche, fu Anticlo che nel viaggio di ritorno apr\u00ec l'urna dei venti facendo scaraventare la nave di Ulisse nella terra dei Lestrigoni. Sarebbe stato poi tra i compagni di Ulisse divorati dalle teste di Scilla."}
{"id": "609399", "revid": "22475", "url": "https://it.wikipedia.org/wiki?curid=609399", "title": "Bananas (album)", "text": "Bananas \u00e8 il diciassettesimo album in studio dei Deep Purple, rilasciato il 9 settembre 2003 dalla EMI ed il 7 ottobre 2003 dalla Sanctuary Records negli Stati Uniti. L'album \u00e8 il primo a coinvolgere Don Airey (ex Rainbow ed Ozzy Osbourne) all'organo ed alle tastiere al posto del fondatore Jon Lord, che fa una comparsa nel brano \"Long Time Gone\". L'album, nonostante la bassa copertura da parte dei media, raggiunse la terza posizione in Germania, la sesta in Finlandia e la settima in Repubblica Ceca.\nIl disco.\nIl titolo venne fuori in quanto la parola \"bananas\" era venuta fuori spesso in studio durante le registrazioni per descrivere il mucchio selvaggio di materiale strumentale che la band stava accumulando (la parola in inglese ha un doppio significato: \"going bananas\" vuol dire \"andare fuori di testa\"). Un giorno Roger Glover entr\u00f2 in studio con una foto di \"National Geographic\" che raffigurava un uomo alle prese con un carro pieno di banane. Da allora, la band decise per quel titolo. La scelta del titolo e della relativa copertina in qualche modo \u00e8 rappresentativo dell'approccio sereno e disinvolto del gruppo, che con questo disco sembra volersi gettare alle spalle i confronti col passato. Ci\u00f2 ha creato non pochi problemi per la stampa e per il pubblico, che in qualche modo erano portati ad avere delle forti aspettative nei confronti di ogni singola pubblicazione della band fin dal successo di \"Machine Head\". La foto di copertina fu scattata dal manager Bruce Payne e fu, apparentemente, la causa principale della bassa visibilit\u00e0 che l'album ricevette a seguito della sua pubblicazione.\nUn altro netto taglio rispetto ai dischi precedenti fu la scelta di affidarsi nuovamente ad un produttore esterno invece che a ricorrere all'autoproduzione o alla coproduzione. Michael Bradford aveva lavorato con band molto differenti (Madonna, New Radicals, Kid Rock) ma, superati gli iniziali scetticismi, la collaborazione della band cre\u00f2 un buon clima in studio di registrazione e Bradford fu ingaggiato anche per il disco seguente, \"Rapture of the Deep\". Bradford, oltre a collaborare alla scrittura ed agli arrangiamenti diede l'indicazione semplice e precisa alla band di non snaturare il proprio sound e di non tenere il passo con le giovani leve. La band, quindi, punt\u00f2 sulla propria classe esecutiva invece che sull'impatto e l'aggressivit\u00e0. Il produttore suona persino la seconda chitarra in un brano, \"\"Walk On\".\nL'album \u00e8 stato registrato a Los Angeles durante il gennaio ed il febbraio del 2003. \u00c8 da notare che \u00e8 il primo album con GIllan che fa uso di cori che non siano cantanti da lui stesso, sin dalle sessioni del 1972 di \"Woman From Tokyo\" in cui i cori sono stati cantati da Jon Lord e Roger Glover. Beth Hart \u00e8 la voce secondaria di \"Haunted\". L'album include \"Contact Lost\", un corto strumentale concepito come un requiem per gli astronauti dello Space Shuttle Columbia, scritto da Steve Morse non appena ebbe notizie dello schianto.\nDalla pubblicazione di \"Abandon\", i Deep Purple suonarono tre nuove canzoni sul palco. \"Long Time Gone\" debutt\u00f2 nell'estate del 2000 ma non fu inclusa inizialmente su \"Bananas\". Un'altra nuova canzone, \"Up The Wall\", fu suonata nel tour inglese del 2002 e rilavorata in \"I Got Your Number\". La strumentale \"Well Dressed Guitar\"\" rimase non registrata fino all'album seguente, \"Rapture of the Deep\".\nLa copertina illustra due uomini seduti su un carro carico di banane.\nAccoglienza.\nBananas usc\u00ec a ben cinque anni di distanza dal suo predecessore. L'album, pur ricevendo bassa esposizione mediatica, venne generalmente descritto come un buon lavoro da parte della formazione rinnovata con l'arrivo di Steve Morse. In particolare, ci\u00f2 che fu apprezzato fu il lavoro di Don Airey, capace non solo di sostituire il predecessore, ma capace di mantenere l'importanza del suono dell'organo e dello strumento all'interno dell'equilibrio sonoro della band, ma della totale libert\u00e0 creativa della band, che abbandona finalmente il confronto con l'eredit\u00e0 degli album precedenti.\nDavid Jeffries su \"AllMusic\" al disco attribuisce 4 stelle su 5 e scrive: \"\"Bananas si presentava con tutti i sintomi della delusione. Le grandiose tastiere di Jon Lord erano un punto di riferimento, ma lui se n'\u00e8 andato, \u00e8 stato pubblicato all'inizio dell'era dei Radiohead, ha uno dei titoli e delle cover pi\u00f9 strane mai utilizzate per adornare un disco dei Deep Purple. A sorpresa, \u00e8 fantastico. Il nuovo tastierista Don Airey \u00e8 un sostituto efficiente, che aggiunge nuovi suoni e stili e lavora cos\u00ec bene all'Hammond che tra i fan si vociferava che Lord apparisse sul disco senza ricevere i crediti.\" Inoltre aggiunge: \"gli hipsters hanno gi\u00e0 deciso, e alcuni fan pi\u00f9 accaniti aspireranno per il suono monolitico di Machine Head, ma su Bananas i Deep Purple suonano a loro agio, liberi di fare quello che vogliono e, per la prima volta, molto di pi\u00f9 della somma delle loro singole parti.\"\"\nTracce.\nTutte le tracce sono scritte da Ian Gillan, Roger Glover, Steve Morse, Don Airey, e Ian Paice, eccetto dove indicato."}
{"id": "609403", "revid": "107932842", "url": "https://it.wikipedia.org/wiki?curid=609403", "title": "Sotto il banco", "text": "Sotto il banco \u00e8 un libro per ragazzi scritto da Andrea Valente.\nIl volume raccoglie trenta racconti brevi, a volte anche brevissimi con protagonisti adolescenti. Il libro nasce dall'idea che piccoli frammenti di vita possono essere raccontati e scambiati come capita ai bigliettini passati sotto il banco, da qui una serie di narrazioni corte, veloci e, in cui diverse situazioni vengono ribaltate, sempre sul filo dell'umorismo e del surreale..."}
{"id": "609405", "revid": "767487", "url": "https://it.wikipedia.org/wiki?curid=609405", "title": "Guardie e ladri", "text": "Guardie e ladri \u00e8 un film del 1951 diretto da Mario Monicelli e Steno. Fu prodotto da Dino De Laurentiis e Carlo Ponti e interpretato da Tot\u00f2 e Aldo Fabrizi. Il film, che s'innestava nella corrente neorealista, \u00e8 l'opera pi\u00f9 importante nata dalla collaborazione artistica tra i registi Monicelli e Steno nonch\u00e9 uno dei migliori di Tot\u00f2, la cui interpretazione, la prima in un ruolo drammatico, \u00e8 stata apprezzata e riconosciuta come una delle sue prove attoriali pi\u00f9 efficaci.\nLa sceneggiatura, ambientata a Roma durante il secondo dopoguerra, vede come protagonista Ferdinando Esposito, un ladruncolo sfuggito a una guardia e che questi deve ricatturare, pena la perdita del posto. Dopo inseguimenti vari, i due finiscono per divenire amici, scoprendo di avere molti problemi che li accomunano, nonostante la totale discordanza dei ruoli. Distribuito nelle sale italiane nel novembre del 1951 e presentato in concorso alla 5\u00aa edizione del Festival di Cannes, valse a Piero Tellini il premio per la sceneggiatura e a Tot\u00f2 il Nastro d'argento. Inizialmente ebbe noie dalla censura, tuttavia fu particolarmente acclamato dalla critica dell'epoca che lo giudic\u00f2 un classico dell'allora nascente filone della commedia all'italiana.\nIl film pu\u00f2 essere considerato simbolicamente quello che segna l'addio di Tot\u00f2 al variet\u00e0 e alla rivista. In effetti nella scena finale, da sottofondo proveniente da un'osteria, vi \u00e8 proprio la musica della rivista dell'epoca; la canzone suonata \u00e8 \"La fioraia del Pincio\", un motivo che Anna Magnani cantava nel 1940 in \"Quando meno te l'aspetti\", compagnia Grandi Riviste Tot\u00f2.\n\"Guardie e ladri\" \u00e8 stato in seguito inserito, come opera rappresentativa, nella lista dei \"100 film italiani da salvare\", nata con lo scopo di segnalare \"100 pellicole che hanno cambiato la memoria collettiva del Paese tra il 1942 e il 1978\".\nTrama.\nFerdinando Esposito \u00e8 un piccolo truffatore che cerca di mantenere la famiglia con i suoi espedienti. Con il suo complice Amilcare finge di aver trovato una moneta antica nel Foro Romano ed imbroglia Mr. Locuzzo, un turista statunitense che, per sfortuna di Esposito, \u00e8 il presidente di un comitato americano di beneficenza. Durante una distribuzione di alcuni pacchi-dono alla quale prende parte anche Esposito, Mr. Locuzzo lo riconosce e lo denuncia seduta stante.\nComincia cos\u00ec un lungo inseguimento da parte del Brigadiere Lorenzo Bottoni, che in un primo tempo riesce a catturarlo ma, imbrogliato poi da Esposito, se lo lascia scappare. Sospeso dal servizio per le proteste di Mr. Locuzzo, l'agente Bottoni rischia di perdere il posto se non riuscir\u00e0 ad acciuffare il ladro entro tre mesi. Vestito di abiti borghesi e tenuto nascosto l'accaduto alla propria famiglia, si mette alla ricerca di Esposito, trova la sua casa e ne conosce i familiari e fa in modo che suo figlio faccia amicizia col figlio del ladro cercando di guadagnare la loro fiducia con favori e offerte di viveri. Di Esposito, tuttavia, nessuna traccia. A poco a poco le due famiglie fanno amicizia tanto da organizzare un pranzo durante il quale si incontreranno le due famiglie con certamente la presenza di Esposito, ancora ignaro del fatto che il padre della famiglia Bottoni sia il brigadiere che gli sta dando la caccia.\nAl momento dell'incontro fra la \"guardia\" e il \"ladro\", che avviene fuori di casa e lontano dagli occhi delle famiglie gi\u00e0 riunite per il pranzo, Esposito rimprovera il brigadiere per avere carpito la buona fede dei suoi familiari mentre Bottoni gli confida il suo dramma lavorativo. Una sorta di umana complicit\u00e0 nasce tra i due, uniti da una esistenza grama. Si capovolgono cos\u00ec i ruoli ed \u00e8 lo stesso Esposito a decidere di farsi condurre in prigione, nonostante Bottoni ne sia ormai riluttante; in quel momento il brigadiere promette che provveder\u00e0 anche alla famiglia di Esposito. Entrati in casa e tenuta nascosta la verit\u00e0 alle proprie famiglie, convinte che i padri di famiglia siano entrati in affari, i due lasciano il pranzo conviviale facendo credere che Esposito parta per un lungo viaggio di lavoro e che Bottoni lo accompagni alla stazione.\nProduzione.\nRegia e sceneggiatura.\nIl soggetto iniziale di \"Guardie e ladri\" nacque da Piero Tellini, che fu ispirato da un'idea originaria avuta da Federico Fellini. In un primo momento lo sceneggiatore propose il film alla Magnani, che avrebbe dovuto interpretare la parte della ladra. Il compito di dirigere la pellicola and\u00f2 al regista Luigi Zampa, il quale si impegn\u00f2 subito nella sceneggiatura con Brancati e Flaiano, e all'inizio del 1949 annunci\u00f2 l'uscita del film: dichiar\u00f2 il 28 febbraio alla rivista \"Cinema\" che aveva intenzione di assegnare il ruolo del brigadiere a Peppino De Filippo e quello di sua moglie ad Anna Magnani. Peppino De Filippo era chiaramente considerato un interprete farsesco ma, per \"Guardie e ladri\", il regista non voleva un personaggio con tali caratteristiche; ambiva invece a una nuova figura distaccata dal farsesco e intendeva pertanto sfruttare le capacit\u00e0 dell'attore per creare un personaggio vero e solo con sfumature satiriche e comiche.\nTuttavia per vari motivi la lavorazione non and\u00f2 avanti: da una parte c'era l'impossibilit\u00e0 di Peppino di dedicarsi al film, poich\u00e9 impegnato con il teatro; dall'altra c'era il timore del regista a procedere, condizionato dal fatto che era stato spesso criticato in passato e che alcune sue pellicole avevano suscitato numerose controversie e subito tagli dalla censura. In particolare \"L'onorevole Angelina\" (con protagonista la Magnani), dove il regista dovette eliminare alcune battute importanti e tagliare intere scene: appariva infatti Nando Bruno nei panni di un agente di pubblica sicurezza, e secondo il ragionamento della commissione di censura il pubblico avrebbe identificato in quell'agente, che veniva leggermente ironizzato, tutti gli agenti di polizia, e se avesse riso di lui avrebbe riso dell'intero corpo di polizia \"danneggiandone il prestigio\". Cos\u00ec, onde evitare problemi, anche con questo suo nuovo progetto ed essendo lui stesso consapevole dei rischi a cui il film sarebbe andato incontro, decise dopo qualche mese, di rinunciarvi: \u00ab... Da quel momento - afferm\u00f2 Zampa - \u00e8 rimasta in me una vera fobia per tutti gli argomenti in cui entrassero agenti o guardie: tanto che dopo aver portato a termine il trattamento di \"Guardie e ladri\", rinunciai... pensando ai limiti di varia natura che, durante la realizzazione del film, mi sarei dovuto imporre.\u00bb\nIl film pass\u00f2 dunque nelle mani di Mario Monicelli e Steno, i quali si erano gi\u00e0 cimentati precedentemente, con \"Tot\u00f2 cerca casa\" (1949), nella sperimentazione di una sorta di \"parodia del neorealismo\". Il titolo del film \u00e8 particolarmente simbolico: \u00e8 un puro riferimento all'omonimo e antichissimo gioco da bambini. I due protagonisti si rincorrono per tutta la storia, \"tutto il film \u00e8 un inseguimento, una partita a scacchi - anzi, a nascondino - fra ladro e guardia\".\nCast.\n\"Guardie e ladri\" fu uno dei primi film ad essere prodotto dalla casa di produzione \"Ponti-De Laurentiis\", fondata dai due produttori dopo aver abbandonato la Lux; sembra che fu proprio Carlo Ponti ad avere l'idea di far lavorare insieme due attori di grosso calibro come Tot\u00f2 e Aldo Fabrizi, che in quel periodo godevano di grande popolarit\u00e0, e che oltretutto erano notoriamente amici affezionati, tanto che Fabrizi era l'unico attore che Tot\u00f2 frequentava fuori dalle scene. Fabrizi dimostr\u00f2 subito grande interesse per il progetto, mentre da parte di Tot\u00f2 restava qualche esitazione, perch\u00e9 il ruolo offertogli era decisamente diverso rispetto ai personaggi che aveva interpretato in precedenza (\"personaggi sopra le righe\", come li defin\u00ec Monicelli), e lui stesso non conosceva i suoi limiti ed era insicuro delle sue capacit\u00e0, c'erano quindi dei dubbi ad entrare in un film totalmente nuovo e apparentemente concepito solo per Fabrizi. Infatti quando Steno e Monicelli gli fecero leggere la sceneggiatura del film l'attore afferm\u00f2: \u00ab\u00c8 bellissima, ma io cosa c'entro, io non posso farlo, questo \u00e8 un film per Fabrizi.\u00bb L'attore romano aveva gi\u00e0 dimostrato qualit\u00e0 nel raffigurare personaggi a sfondo drammatico, per Tot\u00f2 invece il film fu una vera e propria scommessa, anche perch\u00e9 era la prima volta che si misurava con un interprete di pari fama e abilit\u00e0, c'era comunque da parte sua la voglia di sperimentare qualcosa di nuovo, e fu anche spronato dai due registi, convinti che avrebbe potuto \"fare qualcosa di formidabile\". Per evitare eventuali difficolt\u00e0 sul set derivate dall'antagonismo Tot\u00f2/Fabrizi ai due furono date delle garanzie, in primis il fatto di non concedere n\u00e9 all'uno n\u00e9 all'altro la priorit\u00e0 nei titoli di testa della pellicola, mettendo nei titoli i loro nomi incrociati, scritti due volte ciascuno, in modo che il nome di Fabrizi apparisse in alto e in basso e quello di Tot\u00f2 contemporaneamente a sinistra e a destra.\nIl ruolo della moglie della guardia, inizialmente pensato per la Magnani, venne affidato ad Ave Ninchi, che aveva gi\u00e0 lavorato in precedenza sia con Fabrizi che con Tot\u00f2, inoltre serviva un'attrice in grado di reggere la recitazione dei due protagonisti. Il ruolo era complementare e sembr\u00f2 poco adatto alla Magnani, che avrebbe sicuramente preso troppo spazio tenendo testa ai due attori. Per interpretare invece la moglie del ladro fu scelta Pina Piovani, altra attrice proveniente dal teatro di rivista, la quale aveva gi\u00e0 recitato una piccola parte in un precedente film di Steno e Monicelli (\"Vita da cani\"), l'attrice si dimostr\u00f2 subito all'altezza: possedeva scioltezza ed elasticit\u00e0, aveva la capacit\u00e0 di adattarsi, di rispondere alla battuta improvvisata. Non ebbe problemi ad armonizzarsi con gli altri attori. Monicelli la ricord\u00f2 come un'attrice abituata all'artigianato, a fare la parte come va fatta senza \"psicologizzare\".\nTra gli interpreti secondari figuravano Carlo Delle Piane, Ernesto Almirante, Gino Leurini, Rossana Podest\u00e0, Mario Castellani e Aldo Giuffr\u00e9 (quest'ultimo fino ad allora sottovalutato dalla critica, ma inaspettatamente apprezzato per questo ruolo). Oltre a Pietro Carloni, che imperson\u00f2 il commissario, furono scritturati vari caratteristi per riempire ruoli di contorno, tra cui Luciano Bonanni (fu il suo esordio cinematografico), Giulio Cal\u00ec e, in un ruolo pi\u00f9 rilevante, l'attore statunitense William Tubbs (erroneamente accreditato come William Thubbs), che interpret\u00f2 il turista americano truffato.\nRiprese.\nLe riprese del film iniziarono il 3 febbraio del 1951. Non ci furono complicazioni particolari, a parte qualche difficolt\u00e0 con la sequenza dell'inseguimento, perch\u00e9 non era cosa facile convocare Tot\u00f2 sul set il mattino, l'attore era abituato agli orari teatrali e non era mai attivo prima di mezzogiorno, d'altronde soffriva di pressione bassa ed era pi\u00f9 notturno che mattiniero, era poi un assertore della teoria che \"al mattino non si pu\u00f2 far ridere\"; girava nel cosiddetto \"orario francese\", dalle 13 alle 21. A ci\u00f2 andava ad aggiungersi la fatica dei quattro attori, Tot\u00f2, Fabrizi, Castellani e Tubbs durante la corsa, che per alcune sequenze poteva risultare molto stancante - soprattutto per Fabrizi; motivo per cui vennero sostituiti da controfigure per un paio di scene (come la traversata nel fango). La parte della corsa cost\u00f2 quindi tempo e fatica, ai registi e agli attori, difatti Steno dichiar\u00f2 che impiegarono addirittura quindici giorni.\nUn piccolo episodio \"tragicomico\" accadde mentre si giravano alcune sequenze dell'inseguimento all'Acqua Acetosa, \u00e8 capitato che si trov\u00f2 di passaggio una vettura con a bordo due carabinieri che al grido di Fabrizi \u00abAl ladro! Fermatelo!\u00bb saltarono gi\u00f9 ed estrassero le pistole. Si misero a rincorrere Tot\u00f2 che si spavent\u00f2 e disse: \u00abFermi, fermi!\u00bb. L'attore si ferm\u00f2 aspettando l'arrivo dei militi che appena si resero conto della finzione scenica si scusarono con la troupe, e approfittarono dell'occasione per farsi rilasciare un autografo dai due attori. Sempre all'Acqua Acetosa, Tot\u00f2 not\u00f2 una bambina con problemi di deambulazione per via di una malformazione delle gambe. Disse al suo amministratore di informarsi se i suoi genitori stessero provvedendo alle cure, ma erano povera gente. Cos\u00ec la fece operare a sue spese e l'intervento and\u00f2 bene.\nRaccont\u00f2 Monicelli: \u00abTot\u00f2 era un vero uomo di teatro, abituato a orari diversi, spazi ristretti. Si sentiva a disagio all'aperto dove si girava. Si stancava e infastidiva per le lunghe pause, sotto il sole o la pioggia, nelle attese che il cinema comporta. In realt\u00e0 amava il teatro e riteneva che quello fosse il luogo in cui vale la pena esprimersi. Del cinema non gliene importava molto. Aveva un modo distaccato di comportarsi: era come su un palcoscenico d'avanspettacolo, quando le luci si spegnevano tutto finiva l\u00ec. Ma, insieme con Aldo Fabrizi, mi diede la prima grande lezione di uomo di spettacolo. Erano due mostri sacri. Fabrizi aveva fatto il regista, aveva lavorato con la Magnani, era un uomo scontroso e irritabile. Sembrava un'impresa impossibile farli lavorare insieme. Tutti erano preoccupati...\u00bb\nSebbene come sottolineato da Monicelli, il carattere di Fabrizi non fosse facile, e sebbene ci fossero dubbi e angosce (soprattutto da parte di Ponti) sul risultato che questi due attori messi insieme avrebbero potuto dare, tra i due comici non ci furono problemi. A testimonianza del regista toscano il loro \"fu un rapporto stupendo. Si trattavano con grande civilt\u00e0, con molto rispetto reciproco\", si rivelarono molto cooperativi e fra loro c'era una sorta di gara a dimostrare la massima gentilezza e disponibilit\u00e0 sul set, anche verso i registi - con i quali Tot\u00f2 era gi\u00e0 particolarmente affiatato; oltre a ci\u00f2 i due comici non persero occasione per divertirsi durante le riprese, raccontava Steno che per pi\u00f9 volte dovettero interrompere alcune scene, perch\u00e9 i due attori scoppiavano improvvisamente a ridere - spesso anche prima del ciak, a volte Monicelli si infastidiva, mentre Steno la prendeva pi\u00f9 alla leggera: \u00abErano duetti di due leoni. Ogni tanto, quando uno si sentiva sopraffatto dall'altro, cavava fuori le sue astuzie di grande attore. Cos\u00ec Tot\u00f2 fregava Fabrizi con una battuta imprevista e Fabrizi fregava Tot\u00f2 mettendosi a ridere e interrompendogli la scena.\u00bb La scena che sembrava infinita era quella dell'osteria, stando a quanto detto dal nipote di Fabrizi in un'intervista e a fonti ormai accertate, i due non riuscivano a portare a termine la sequenza: in pi\u00f9 di un'occasione Fabrizi innaffi\u00f2 il viso di Tot\u00f2 con il caff\u00e8 che aveva appena assunto, perch\u00e9 improvvisamente scoppiato a ridere.\nSul set Tot\u00f2 approvava sempre le decisioni registiche, non discuteva mai. Solo in principio, durante le riprese, dava dei consigli di natura \"surreale, astratta\" ai due registi, anche se non veniva molto ascoltato. Ad ogni modo, come di consuetudine, l'attore improvvisava alcune sue scene/battute, e condizionato anche dalla presenza di Fabrizi uscivano fuori gag del tutto impreviste, come raccontato da Carlo Delle Piane, all'epoca quindicenne: \u00abErano attori eccezionali, con loro non c'era la sicurezza del copione tutto previsto, bisognava stargli dietro, perch\u00e9 le gag non venivano mai uguali, da una ripresa all'altra. Questo, per la mia et\u00e0, mi divertiva e mi preoccupava. Si provava quello che era scritto, si girava ed era diverso, si ripeteva ed era ancora diverso. Finiva che non capivo niente. Ero dentro, e dovevo istintivamente comportarmi a seconda del momento, non era mai una cosa meccanica.\u00bb Per il giovane attore c'erano quindi delle piccole difficolt\u00e0, ciononostante Tot\u00f2 era molto disponibile verso di lui: cercava di aiutarlo, di dargli tranquillit\u00e0; mentre da parte di Aldo Fabrizi c'era, almeno inizialmente, una certa freddezza.\nL'idea di accoppiare Fabrizi e Tot\u00f2 and\u00f2 quindi a buon fine, e gi\u00e0 nel corso delle riprese della pellicola si pens\u00f2 subito di bissare, si parl\u00f2 di un \"Bertoldo, Bertoldino e Cacasenno\", che prevedeva nel cast anche Renato Rascel. L'idea poi sfum\u00f2 e il film fu girato da Mario Amendola e Ruggero Maccari con altri interpreti. Si pens\u00f2 anche a un eventuale \"Cani e gatti\" per la regia di Steno, che poi divent\u00f2 una commedia con Titina De Filippo.\nLe riprese del film vennero interamente effettuate a Roma. La parte iniziale, della truffa al turista, fu chiaramente girata al Foro Romano. Il luogo dell'origine dell'inseguimento, al Teatro Quirino, \u00e8 all'incrocio tra Via delle Vergini e Via dell'Umilt\u00e0. Il primo stop, durante l'inseguimento in strada, venne girato invece all'incrocio tra Via del Tritone, Via del Traforo e Via Crispi. Quando Tot\u00f2 scende dal taxi \u00e8 in Via dei Campi Sportivi. La sequenza successiva fu invece girata da tutt'altra parte, ovvero lungo quella che oggi \u00e8 la Circonvallazione Salaria, dove venne girata gran parte dell'inseguimento.\nLa casa di Esposito, apparentemente posta in un terreno semi-abbandonato tra fango e terra, si trova vicino alla cupola di San Pietro (palesemente visibile nel film), infatti l'abitazione non \u00e8 in Via Roseto (come ci dice la pellicola), ma in Via Gregorio VII, all'angolo con Via dell'Argilla. Oggi la casa \u00e8 ancora intatta, invece il salone del barbiere e le casupole a sinistra dell'uscita non esistono pi\u00f9. La scena in cui Ferdinando intercetta il brigadiere Bottoni sulla porta d'ingresso (nella parte finale del film), non fu girata nell'abitazione in Via Gregorio VII, ma in altra zona, precisamente davanti alla Farnesina. La sequenza quando il brigadiere pedina il cognato di Ferdinando fu girata nella strada Borgo Sant'Angelo e successivamente in Via del Portico d'Ottavia. La scena dell'incontro tra i due giovani (Liliana Bottoni e Alfredo) venne girata in piazza delle Cinque Scole.\nFotografia.\nLa fotografia del film fu curata da Mario Bava, che divenne in seguito un noto regista di film horror e thriller. Aveva gi\u00e0 lavorato un anno prima con Monicelli e Steno, curando la fotografia di \"Vita da cani\" (1950), altro film dai tratti comici-drammatici, in cui appariva come protagonista Aldo Fabrizi.\nBava era un operatore molto veloce, professionale, disponibile e affabile, anche fuori dal set, i due registi si trovarono molto bene con lui. Rimase in buoni rapporti soprattutto con Monicelli, e fu uno dei pochi collaboratori con cui il regista si intese veramente bene, che lo descrisse come \"un uomo simpaticissimo e molto spiritoso... un operatore velocissimo, che non creava mai problemi... sempre molto distaccato e cosciente del tipo di film che faceva come regista.\" Durante le riprese del film era molto importante essere rapidi, soprattutto per le sequenze dell'inseguimento. Fabrizi e Tot\u00f2, pur essendo molto ben disposti, avevano le loro seccature: il primo era insofferente mentre l'altro aveva guai con la vista e altri problemi di salute. Quindi la regia aveva bisogno di un direttore della luce molto svelto, quasi sbrigativo, che approfittasse di ogni momento della disponibilit\u00e0 dei due attori. Su questo piano Bava fece un ottimo lavoro, si dimostr\u00f2 molto capace e collaborativo, e fu molto utile e d'aiuto ai due registi.\nL'atmosfera del film muta notevolmente durante la storia, dovuta naturalmente all'ambientazione. Si nota soprattutto nella parte finale, quando il ladro/Tot\u00f2 scopre la vera identit\u00e0 del brigadiere/Fabrizi; Bava diede alla scena un'atmosfera particolarmente drammatica, che si denota dallo spazio cupo e dal cambiamento della luce, con le ombre proiettate sulle pareti.\nLa pellicola, che arriv\u00f2 a 2.900 metri di lunghezza, venne girata con un aspect ratio di 1,37:1 in formato 35 millimetri, con il processo cinematografico Spherical.\nColonna sonora.\nLa colonna sonora venne composta da Alessandro Cicognini, Cicognini aveva gi\u00e0 acquisito notoriet\u00e0 all'epoca per aver composto le colonne sonore di importanti film: tra cui quelle di \"4 passi fra le nuvole\" (1942) e \"Prima comunione\" (1950), entrambi diretti da Alessandro Blasetti. Si era poi gi\u00e0 misurato in opere neorealiste, firmando le musiche dei capolavori di Vittorio De Sica, quali \"Sciusci\u00e0\" (1946) e \"Ladri di biciclette\" (1948).\nCensura.\nIl film venne iscritto al Pubblico registro cinematografico della S.I.A.E. con il numero 970. I timori iniziali avuti da Zampa, riguardanti gli eventuali tagli censori, erano in realt\u00e0 fondati. Difatti, una volta terminate le riprese, la pellicola ebbe alcuni problemi con la censura e l'uscita nelle sale fu rimandata verso la fine dell'anno. I due registi ebbero uno scontro con Annibale Scicluna Sorge, che presiedeva la commissione, il quale li aveva mirati gi\u00e0 dai tempi di \"Tot\u00f2 cerca casa\", e dava consigli ai produttori sulle scene da girare o da non girare. Scicluna Sorge avvers\u00f2 fortemente l'opera, ebbe una reazione assolutamente sfavorevole nei confronti di \"Guardie e ladri\", tanto che url\u00f2: \u00abMa come! Una guardia, un rappresentante dello stato, messo sullo stesso piano di un ladruncolo!\u00bb\nNon tollerava, e non era altrettanto tollerabile dal resto della commissione - la quale aveva il compito di salvaguardare il rispetto della morale e del buon costume - che un agente di pubblica sicurezza stringesse legami con un delinquente o con la famiglia dello stesso, che un ladro si facesse mettere in prigione per aiutare una guardia e, soprattutto, il fatto di mostrare un membro della polizia in un atteggiamento non ortodosso; cos\u00ec si scaten\u00f2 una gran polemica. Nel film si mettevano quasi sullo stesso piano sia la guardia che il ladro, e il fatto di equivalere questi due ruoli completamente opposti sembrava in qualche modo rivoluzionario. Ci furono quindi una sequela di sedute al Ministero dello spettacolo per convincere Scicluna Sorge che l'intento del film non era affatto quello di minare alla societ\u00e0 italiana. Ma questa fraternizzazione fra guardia e ladro corrispondeva a una bomba posta sotto le istituzioni, che non si potevano neanche lontanamente toccare. I due registi furono cos\u00ec costretti a modificare e tagliare alcune scene e battute che sembravano particolarmente \"sovversive\" ma, come dichiar\u00f2 anche Monicelli, nel film \"non c'era niente di censurabile, se non l'idea in s\u00e9\". Dopo aver comunque accontentato la commissione apportando alcune modifiche, i registi riuscirono ad avere finalmente via libera.\nIl film, presentato alla Commissione di Revisione Cinematografica presieduta da Giulio Andreotti il 19 luglio 1951, venne infatti respinto il 2 agosto dello stesso anno; ottenne poi il visto di censura n. 10.313 del 23 ottobre 1951.\nNel 2017 Alberto Anile ha identificato in una delle copie conservate a Roma dalla Cineteca Nazionale una versione del film antecensura, in cui riaffiora una battuta di Tot\u00f2 e soprattutto il sonoro originale di una parte del discorso che il brigadiere Bottoni fa al ladro ritrovato nell'androne di casa.\nPromozione.\nLa distribuzione affid\u00f2 al pittore, caricaturista e scenografo Michele Majorana la realizzazione delle locandine e dei manifesti in vari formati.\nNelle locandine inoltre furono inseriti vari slogan pubblicitari, tra i pi\u00f9 noti:\nDistribuzione.\nIl film usc\u00ec nelle sale cinematografiche italiane il 21 dicembre del '51.\nFu uno dei pochi lungometraggi italiani ad essere esportato. Venne presentato nei seguenti paesi, con i seguenti titoli:\nVenne poi presentato anche in Egitto, in Uruguay, in Turchia, in Russia e in Cina.\nAccoglienza.\nAlla sua distribuzione in Italia, il film ottenne subito un enorme successo di pubblico e un inaspettato gradimento dalla critica cinematografica; \"Guardie e ladri\" rappresent\u00f2 una vera e propria svolta nella carriera di Tot\u00f2, tanto che per la prima volta un suo film ricevette solo ed esclusivamente giudizi positivi ed elogi, e fu unanimemente considerato come un archetipo della commedia all'italiana. Inoltre acquis\u00ec una risonanza internazionale: nell'aprile del 1952 venne presentato in concorso a Cannes, subentrando all'ultimo momento al posto de \"Lo sceicco bianco\" di Fellini, e aggiudicandosi il premio per la migliore sceneggiatura, che poi nessuno and\u00f2 a ritirare. Nello stesso anno il film partecip\u00f2 anche al Festival Internazionale del Cinema di Punta del Este, in Uruguay.\nIl passaggio di Tot\u00f2 ad un nuovo personaggio, che mostra un volto non pi\u00f9 solo comico ma alternato al drammatico, fu particolarmente apprezzato, e il 27 novembre del '52 l'attore venne premiato con il suo primo Nastro d'argento (il secondo ed ultimo gli fu poi conferito nel 1967 per il film \"Uccellacci e uccellini\", di Pasolini), assegnatogli dal Sindacato Nazionale Giornalisti Cinematografici. L'interpretazione di Tot\u00f2 colp\u00ec anche Roberto Rossellini, che decise di cogliere il momento e di volerlo come protagonista nel film \"Dov'\u00e8 la libert\u00e0...?\". Tot\u00f2 stesso si rivel\u00f2 molto compiaciuto; difatti manifest\u00f2 in seguito, in pi\u00f9 occasioni, il suo attaccamento alla pellicola, affermandola come il suo film pi\u00f9 riuscito e uno dei pochi di cui era pienamente soddisfatto.\nL'unico che forse sembr\u00f2 non molto convinto della \"trasformazione\" dell'attore fu proprio Monicelli: Il regista dichiar\u00f2 apertamente di aver favorito il passaggio di Tot\u00f2 al neorealismo, \"limitando le sue caratteristiche di comicit\u00e0 surreale che lo avevano caratterizzato in precedenza\", ma di non aver afferrato il vero spirito dell'attore. Era certo consapevole di essere stato, insieme a Steno, l'artefice principale del repentino cambiamento di Tot\u00f2, di aver tirato fuori da un grande comico un grande attore. Tuttavia rimase dell'idea che forse sarebbe stato meglio lasciar fare il film come voleva Tot\u00f2, visto che il comico dava alcuni suggerimenti a carattere un po' surreale durante le riprese, quindi il regista pens\u00f2 che lui e Steno lo avessero in qualche modo contrastato ed \"umanizzato\".\nIncassi.\nL'incasso accertato della pellicola all'epoca fu di \u20a4 653.790.000, divent\u00f2 cos\u00ec uno dei film di Tot\u00f2 di maggiore incasso in assoluto. E, tra tutti i suoi film interpretati da protagonista, \"Guardie e ladri\" si posiziona al quarto posto, preceduto da \"Tot\u00f2 a colori\" (\u00a0\u20a4), \"Siamo uomini o caporali?\" (\u00a0\u20a4) e \"Tot\u00f2, Peppino e la... malafemmina\" (\u00a0\u20a4). Gli spettatori nel periodo di proiezione furono 5.820.262, altro record superato solo da \"Tot\u00f2 a colori\" (con 6.387.539 spettatori).\nCritica.\nCritiche dell'epoca.\nNe \"La Settimana Incom Illustrata\", Lamberto Sechi valut\u00f2 positivamente il film, elogiando in particolar modo l'interpretazione di Tot\u00f2, che \"ha dato estrema dignit\u00e0 a un personaggio che poteva invece riuscire tutt'al pi\u00f9 degno di commiserazione\"... Ramment\u00f2 il vecchio Tot\u00f2, il \"prodigioso pupazzo meccanico, l'eccezionale mimo\", che \"per anni ha dovuto sottostare alle leggi del mercato, rispondere alla domanda con prestazioni quantitativamente adeguate, essere sempre e invariabilmente se stesso, quello del primo applauso, ritagliare ogni personaggio sullo stesso modello; cambiarsi, frenarsi...\", e che per\u00f2 ora in \"Guardie e ladri\" cambia radicalmente, e \"con una recitazione semplice e al tempo stesso piena di fantasia l'attore regge da maestro un personaggio tipico delle cronache italiane, dei banconi di pretura, con gli abiti lisi e la barba di tre giorni.\" Infine apprezz\u00f2 la riuscita recitazione di Fabrizi, conforme a quella di Tot\u00f2, con la sola differenza fondamentale che \"Tot\u00f2 \u00e8 un attore, mentre Fabrizi \u00e8 un attore romano.\"\nNel quotidiano \"Milano Sera\", Oreste Del Buono apprezz\u00f2 la pellicola, affermando che le sue trovate e la recitazione dei suoi interpreti la rendono divertente, anche se in verit\u00e0 non \u00e8 un film comico, ma \"un film senza etichetta, senza limiti di sorta.\"\nLo scrittore Corrado Alvaro, nel settimanale \"Il Mondo\", oltre a gradire la recitazione dei due protagonisti, \"in vena come in pochi altri lavori\", illustr\u00f2 un altro lato dell'opera - che il pubblico \"carpisce e ride amaro\", quello della scenografia e quindi della \"difficile atmosfera\" della capitale italiana nel dopoguerra, in cui \"la societ\u00e0 \u00e8 vista come un profondo regno animale dove gli eventi si svolgono con la cecit\u00e0 del caso\", della quale il film offre un buon esempio: \"i quartieri romani delle borgate, con le misere casupole fradicie di pioggia, le strade senza selciato che si trasformano in pozzanghere, e in alto la sommit\u00e0 dei monumenti lontani e dominanti, le cupole delle basiliche, un paesaggio che non ha nulla da spartire con l'umanit\u00e0 che vi si agita e vive e cerca ragioni di vita, un paesaggio di citt\u00e0 astratta che ha finito di vivere nel tempo...\" Scrisse che la prima e determinante impressione di questa \"durezza di vita\" \u00e8 la scena iniziale nel Foro Romano, che appare \"un gruppo di rovine e di colonne ridotte in pietrame, sotto un cielo grigio\", dove \"non v'\u00e8 retorica, non v'\u00e8 grandezza n\u00e9 memoria n\u00e9 storia... C'\u00e8 un rifiuto dell'estetismo, una noncuranza verso i pretesti del bel quadro e della bella illuminazione...\"\nLa pellicola ricevette anche dei buoni giudizi da parte della critica francese, in particolare Georges Sadoul sottoline\u00f2 il salto di qualit\u00e0 di Tot\u00f2 ad un genere cinematografico maggiore, Andr\u00e9 Bazin evidenzi\u00f2 la buona sceneggiatura e l'ottimo lavoro svolto dai due registi, che \"hanno saputo dirigere con una discrezione senza cedimenti due attori comici molto talentuosi ma anche molto impegnativi da gestire.\"\nCritiche successive.\n\"Guardie e ladri\" continu\u00f2 a ricevere critiche e recensioni positive anche anni dopo la sua uscita, e viene considerato tuttora un classico della commedia, \"per il gusto del tratteggio sociale e di costume.\"\nMolti pareri critici sono stati riportati anche nei libri: Masolino D'Amico nel suo libro dedicato alla commedia all'italiana ha descritto \"Guardie e ladri\" come una \"pietra miliare dell'evoluzione del neorealismo in satira sociale sotto il riparo della comicit\u00e0.\"\nEnrico Giacovelli nel libro \"Poi dice che uno si butta a sinistra!\" ha etichettato il film come \"l'unico vero esempio di commedia neorealista riuscita... il film dell'equilibrio massimo, quasi chapliniano, fra comico e tragico.\" Nel libro \"La commedia all'italiana, la storia, i luoghi, gli autori, gli attori, i film\" ha puntualizzato anche che i duetti di Fabrizi e Tot\u00f2 \"restano fra i migliori del cinema italiano.\" Commento poi riformulato anche da Roberto Poppi in \"I registi: dal 1930 ai giorni nostri\", ove ha quotato il film un capolavoro, scrivendo che il duettare di Fabrizi con Tot\u00f2 \"\u00e8 uno degli insuperati esempi di creazione estemporanea di arte recitativa.\"\nEnnio Bispuri nei suoi libri \"\"Vita di Tot\u00f2\" e \"Tot\u00f2: principe clown\"\" ha reputato il film un capolavoro assoluto, considerandolo come il migliore tra tutti quelli interpretati da Tot\u00f2.\nMario Luzi in \"Sperdute nel buio: 77 critiche cinematografiche\" ha scritto invece: \u00abTot\u00f2 imbroglione e Fabrizi brigadiere dei carabinieri sulla sua traccia. Peripezie e trovate del genere che chiunque conosca i due comici - e chi non li conosce ormai? Se ne fa un abuso vero e proprio - pu\u00f2 agevolmente immaginare. Questo film non sposta di un ette il discorso allarmato che ormai tutti i critici un po' responsabili hanno cominciato a fare a proposito della sconfortante povert\u00e0 della farsa cinematografica italiana.\u00bb\nAnche Walter Veltroni ha commentato la pellicola, dichiarandola veramente coraggiosa per quel tempo, ed esponendo la sua importanza nella carriera di Tot\u00f2, che difatti fu uno dei pochi film per i quali il comico fu celebrato da vivo. Ha poi descritto il talento dell'attore, che era \"bravo\" a prescindere, indipendentemente dal film interpretato, che fosse di Matt\u00f2li o di Pasolini.\nMorando Morandini ha ribadito l'interpretazione di Tot\u00f2, \"di buona annata, con numerosi risvolti satirici graffianti\", ha considerato ottima la recitazione di Fabrizi e ha puntualizzato il gran merito del successo della pellicola grazie agli \"arguti dialoghi\" degli sceneggiatori. Ha assegnato al film quattro stelle su cinque.\nSul sito Rotten Tomatoes il film detiene il 95% di giudizi positivi da parte del pubblico, con una valutazione media di 3.9 / 5.\nEdizioni home video.\nFilmauro.\nNel 2002 la FilmAuro distribu\u00ec la VHS di \"Guardie e ladri\", e in seguito, nel 2005, il DVD singolo restaurato. Nel DVD il formato video \u00e8 1,33:1 anamorfico, l'audio \u00e8 Dolby Digital 5.1 (in italiano) con sottotitoli in italiano per non udenti. Il disco, con menu animati, \u00e8 stato strutturato in 16 capitoli, e contiene alcuni contenuti speciali: Trailer originale del film, filmografia di Tot\u00f2-Fabrizi (inclusi film antologici) e le interviste al critico cinematografico Fabio Ferzetti, al nipote di Aldo Fabrizi e al produttore Dino De Laurentiis. Nel 2006 il film \u00e8 stato poi nuovamente distribuito in DVD, nel cofanetto \"Tot\u00f2 - Il principe della risata\", contenente anche \"Tot\u00f2 a colori\" e \"Capriccio all'italiana\".\nFabbri Editori - Corriere della Sera.\nLa Fratelli Fabbri Editori produsse e distribu\u00ec in VHS la serie \"Il Grande Cinema di Tot\u00f2\", che includeva anche \"Guardie e ladri\", che successivamente non venne inserito nell'edizione della collana in DVD. Il \"Corriere della Sera\" realizz\u00f2 nel 2002 la collana \"Il meglio di Tot\u00f2\", in cui per quindici uscite un film di Tot\u00f2 veniva abbinato al quotidiano; la VHS di \"Guardie e ladri\" venne distribuita nella seconda uscita. Nel 2008 il quotidiano, in collaborazione con Fabbri Editori, realizz\u00f2 la raccolta in DVD \"Il Grande Cinema di Tot\u00f2 - Collezione Oro\", nella quale vennero distribuite alcune delle pellicole migliori del principe della risata: ogni disco della collana venne corredato da un libretto di 16 pagine a cura di Paolo Mereghetti e Goffredo Fofi, con contributi inediti, un apparato fotografico, scritti dell'epoca e una scheda sul film. Il disco di \"Guardie e ladri\", contenente anche una testimonianza inedita di Monicelli nell'apposito libretto, usc\u00ec in testa a tutti, il 27 settembre.\nRemake.\nNel 1997 il cinema russo ha realizzato un remake del film, dal titolo omonimo (\"\u041f\u043e\u043b\u0438\u0446\u0435\u0439\u0441\u043a\u0438\u0435 \u0438 \u0432\u043e\u0440\u044b\" in russo), \"una rivisitazione della pellicola italiana in chiave anti-americana\". La prima proiezione \u00e8 avvenuta nel cinema Pushkin di Mosca. Il film, ambientato nella regione di Novgorod nel profondo nord della Russia, \u00e8 stato prodotto dalla Etalon Film, girato negli studi della Mosfil'm, diretto dal regista Nikolai Dostal ed interpretato da Gennady Khazanov e Vyacheslav Nevinny, nei rispettivi ruoli di ladro e guardia. Ricevette due nomination ai premi Nika nel 1998, uno per il miglior attore protagonista (Vyacheslav Nevinny) e uno per il miglior attore non protagonista (Vladimir Zeldin, che interpretava il padre del ladro). Incass\u00f2 in Russia l'equivalente somma di 35.000 dollari.\nRetrospettive.\n\"Guardie e ladri\" \u00e8 stato riproposto pi\u00f9 volte in varie situazioni: nel 1972, in occasione del quinto anniversario della morte di Tot\u00f2, il film venne proiettato al Palazzo Chiablese insieme ad altre tre pellicole dell'attore. Nel 2010 \u00e8 stato presentato nella sezione retrospettiva \"La situazione comica (1937-1988)\" della 67\u00aa Mostra internazionale d'arte cinematografica di Venezia. Nel gennaio 2011 la Cineteca di Bologna rese omaggio a Monicelli, proiettando nel cinema Lumi\u00e8re sette dei suoi lavori, tra cui \"Guardie e ladri\". Il film venne inoltre presentato nelle varie retrospettive dedicate al regista: organizzate dal Circolo del Cinema di Adria, dal Museo Nazionale del Cinema di Torino e dalla casa delle Culture di Cosenza. Fu proiettato anche nel cinema Orokmozg\u00f2 di Budapest."}
{"id": "609412", "revid": "125652488", "url": "https://it.wikipedia.org/wiki?curid=609412", "title": "Monodia", "text": "La monodia (dal greco \u03bc\u03bf\u03bd\u1ff3\u03b4\u03af\u03b1, composto di \u03bc\u03cc\u03bd\u03bf\u03c2 \"monos\", \u00abunico, solo\u00bb e \u1fa0\u03b4\u03ae \"\u014dd\u00e8\", \u00abcanto\u00bb) \u00e8 una linea melodica singola (vocale o strumentale), che pu\u00f2 essere cantata (o suonata) da uno o pi\u00f9 esecutori insieme. Il termine monodia \u00e8 contrapposto a quello di polifonia, parola che designa la musica a pi\u00f9 voci che cantano simultaneamente (dal greco \u03c0\u03bf\u03bb\u03cd\u03c2 \"pol\u01dcs\" \u00abmolto, molteplice\u00bb, e \u03d5\u03c9\u03bd\u03ae \"ph\u014dn\u00e8\", \u00abvoce, suono\u00bb).\nIn Occidente, il canto monodico per eccellenza \u00e8 il canto gregoriano. Nonostante la monodia sia presente pressoch\u00e9 in tutte le culture di ogni epoca, il termine \u00e8 generalmente usato per le cantate italiane dei primi anni del XVII secolo e indica indifferentemente sia lo stile che un singolo componimento. Il madrigale e il mottetto solistico furono sviluppati in forma monodica con accompagnamento dopo il 1600, nel primo periodo barocco. Sino al 1640 circa, oltre cento compositori scrissero nel 'nuovo stile', sebbene tale genere fosse relativamente poco importante nella produzione musicale dei due pi\u00f9 famosi compositori italiani di questo periodo, Monteverdi e Frescobaldi.\nLo sviluppo della moderna monodia avvenne infatti differenziandosi dalla musica polifonica del Rinascimento che aveva caratterizzato il secolo precedente. Come \u00e8 noto, gli esperimenti determinati per lo sviluppo di questo genere avvennero alla fine del XVI secolo per opera della cosiddetta \"Camerata Fiorentina\", i cui membri si proponevano di ripristinare l'antica idea greca di musica e declamazione; le discussioni dibattute nella residenza del conte Bardi diedero vita ad alcune composizioni esemplificative delle ricerche musicali in atto, che costituiranno la base del futuro melodramma. In particolare, in questo nuovo genere musicale la monodia si differenzier\u00e0 in aria, componimento cantabile destinato a momenti lirici, ma statico-meditativi dell'azione drammatica; e recitativo, di carattere declamatorio e dinamico, di solito musicalmente scarno, funzionale per\u00f2 allo svolgimento della trama.\nIl canto monodico poteva essere semplice, oppure presentare abbellimenti, solitamente virtuosistici, detti anche fioriture; gli strumenti storici di accompagnamento nel repertorio monodico erano prevalentemente il liuto, il chitarrone, il clavicembalo, l'organo, la chitarra, l'arpa e ogni altro genere di strumento polifonico; ovviamente, l'accompagnamento poteva essere realizzato anche da pi\u00f9 strumenti monodici che in \"ensemble\" realizzassero comunque l'armonia di accompagnamento alla voce.\nIl parallelo sviluppo di canzoni solistiche, in Francia verr\u00e0 chiamato air de cour; il termine monodia non sar\u00e0 mai dato a queste opere pi\u00f9 tradizionali che continuavano a mantenere alcune caratteristiche della canzone del Rinascimento.\nUn importante trattato sulla monodia \u00e8 costituito dalla raccolta \"Le nuove musiche\" di Giulio Caccini (Firenze, 1601). Altri compositori rappresentativi della 'nuova musica' monodica accompagnata del primo Seicento furono Emilio de' Cavalieri (c. 1550-1602), Jacopo Peri (1561-1633), Sigismondo d'India (c. 1582-1629) etc."}
{"id": "609417", "revid": "287204", "url": "https://it.wikipedia.org/wiki?curid=609417", "title": "Chiss\u00e0 perch\u00e9", "text": "Chiss\u00e0 perch\u00e9 \u00e8 un libro per ragazzi scritto da Andrea Valente.\n\"Chiss\u00e0 perch\u00e9\" \u00e8 una raccolta di 53 racconti umoristici, accompagnati dai disegni dell'autore. Il libro \u00e8 suddiviso in quattro sezioni: storie di chiss\u00e0 quando, di chiss\u00e0 cosa, di chiss\u00e0 chi e di chiss\u00e0 dove e le narrazioni affrontano temi tra i pi\u00f9 disparati.\nIl libro nasce dall'idea che qualsiasi oggetto, situazione, evento, pu\u00f2 far nascere una domanda ed \u00e8 proprio la curiosit\u00e0 la scintilla che accende le singole narrazioni, alla ricerca di una soluzione, sempre ironica e surreale, affrontando spesso gli argomenti da punti di vista inusitati."}
{"id": "609418", "revid": "767487", "url": "https://it.wikipedia.org/wiki?curid=609418", "title": "Built to Spill", "text": "I Built to Spill sono una band indie rock statunitense, formatasi a Boise, Idaho, nel 1989. Il gruppo \u00e8 ben noto per il suo sound prevalentemente chitarristico di puro stampo indie-rock e la voce del leader, Doug Martsch.\nBiografia.\nDoug Martsch, gi\u00e0 leader dei Treepeople, form\u00f2 i Built to Spill nel 1992 con Brett Netson e Ralf Youtz in qualit\u00e0 di membri originari del gruppo. In un'intervista pubblicata sulla rivista Spin Magazine, Martsch afferm\u00f2 che era sua intenzione cambiare la formazione della band ad ogni album, mantenendo quindi solamente s\u00e9 stesso come membro permanente. Dopo il primo album del gruppo, \"Ultimate Alternative Wavers\" (1993), l'idea del cambio di formazione venne mantenuta, dal momento che sia Netson che Youtz furono sostituiti da Brett Nelson ed Andy Capps per l'uscita di \"There's Nothing Wrong With Love\" nel 1994. Nel 1996 venne pubblicata una compilation intitolata \"The Normal Years\", che contiene registrazioni sia del primo che del secondo terzetto. Tra la registrazione degli album la band guadagn\u00f2 notorier\u00e0 suonando all'interno del festival itinerante di Lollapalooza nel 1995.\nIn quello stesso anno i Built to Spill firmarono per la Warner. Ad ogni modo questo contratto con un'etichetta major non compromise il grado di libert\u00e0 artistica del gruppo negli album successivi. Il primo lavoro prodotto per la Warner dai Built to Spill fu \"Perfect From Now On\" (1997). A quel punto la band era composta da Martsch, Nelson, Netson, e Scott Plouf. \"Perfect From Now On\" incontr\u00f2 il favore della critica e fece dei Built to Spill uno dei gruppi indie rock statunitensi pi\u00f9 riconoscibili. Prima di pubblicare un altro album Martsch incluse Nelson e Plouf tra i membri della band. Il 1999 vide la pubblicazione di \"Keep It Like a Secret\" che conferm\u00f2 il successo di critica e, per la prima volta, segn\u00f2 anche un significativo successo commerciale. In risposta alle richieste del pubblico nel 2000 fu messo in commercio un album dal vivo: \"Built to Spill Live\". Il quinto album inciso in studio, \"Ancient Melodies of the Future\", vide la luce nel 2001. Nel 2002 Martsch pubblic\u00f2 anche \"Now You Know\", un album solista con elementi blues e folk. Dopo quella data la Warner estese il contratto con la band per un ulteriore album.\nI Built to Spill non fecero nel 2002 alcun tour, bench\u00e9 Doug Martsch si esib\u00ec in numerosi concerti da solista in supporto al suo album. Dal 2003 al 2005, invece, la band gir\u00f2 parecchio con oltre 150 concerti dal vivo, suonando anche nuove canzoni a partire dal 2004 . Nel 2004 il gruppo conferm\u00f2 le voci secondo le quali avrebbero registrato un altro album a Portland intitolato \"You In Reverse\". L'album non fu pubblicato nel 2005 a causa di difficolt\u00e0 legate all'uso di una nuova struttura per la registrazione, inefficienze legate con l'autoproduzione e vincoli di tempo .\n\"You In Reverse\", il primo studio album in cinque anni, venne pubblicato l'11 aprile del 2005. La formazione ufficiale per questa pubblicazione comprendeva Martsch, Nelson, Plouf, e Jim Roth, che in precedenza era apparso come chitarrista solo in tour. Un ex componente del gruppo, Brett Netson, forn\u00ec il suo appoggio come chitarrista in diverse canzoni, Sam Coomes dei Quasi compare come tastierista e Steve Lobdell , proprietario dello studio di registrazione di Portland, \u00e8 accreditato nella quasi totalit\u00e0 delle tracce dell'album per aver suonato chitarra, piano, vibrafono e percussioni. Netson torn\u00f2 un membro ufficiale del gruppo nel 2006, dopo aver suonato dal vivo con la band nel 2005.\nNel febbraio del 2006 il gruppo annunci\u00f2 un tour di supporto a \"You in Reverse\" che avrebbe dovuto aver luogo tra l'Aprile e il Maggio di quell'anno. Alla fine di marzo, per\u00f2, il leader Doug Martsch fu vittima di un distaccamento della retina che richiese un'operazione chirurgica e che caus\u00f2 l'annullamento di alcune date e lo spostamento di altre.\nIl tour riprese il 3 giugno 2006, e in quell'occasione vennero suonate anche quattro canzoni non incluse su \"You in Reverse\". Nella stessa data la canzone \"Car\" fu dedicata ad Andy Capps, ex componente del gruppo, che era venuto a mancare qualche settimana prima."}
{"id": "609419", "revid": "268377", "url": "https://it.wikipedia.org/wiki?curid=609419", "title": "Black Lotus (Magic)", "text": ""}
{"id": "609424", "revid": "174925", "url": "https://it.wikipedia.org/wiki?curid=609424", "title": "Potenza disponibile", "text": "La potenza disponibile \u00e8 la massima potenza erogabile da un circuito elettrico.&lt;br&gt;\nLa potenza disponibile \u00e8 erogata dal circuito solamente in caso di adattamento (adattamento di potenza), e cio\u00e8 quando i morsetti d'uscita del circuito stesso sono chiusi su di un carico la cui impedenza Zload \u00e8 il complesso coniugato dell'impedenza d'uscita Zi (cio\u00e8 l'impedenza vista dai morsetti d'uscita del circuito applicando il teorema di Th\u00e9venin o il teorema di Norton).\nCircuito puramente resistivo.\nNel caso di un circuito puramente resistivo l'adattamento in potenza si ha quando l'impedenza di carico Rload \u00e8 puramente reale e coincide con la resistenza d'uscita Ri del circuito stesso.&lt;br&gt;\n&lt;br&gt;\nLa potenza sul carico Rload vale:&lt;br&gt;&lt;br&gt;\nformula_1 &lt;br&gt;&lt;br&gt;\nal fine di ottenere il valore di Rload per il quale si ha il massimo trasferimento di potenza si deriva Pload rispetto a Rload:&lt;br&gt;&lt;br&gt;\nformula_2&lt;br&gt;&lt;br&gt;\nche posto uguale a 0 d\u00e0 appunto:&lt;br&gt;&lt;br&gt;\nformula_3&lt;br&gt;&lt;br&gt;\nSi pu\u00f2 verificare facilmente tramite un'ulteriore derivazione che in corrispondenza di Rload=Ri si ha un massimo per Pload.\nCircuito non puramente resistivo.\nNel caso pi\u00f9 generico, cio\u00e8 quando le impedenze in gioco non sono puramente resistive, l'adattamento si ha quando il carico \u00e8 il complesso coniugato dell'impedenza d'uscita del circuito Zi. Infatti basta vedere che il massimo trasferimento di potenza attiva dal generatore al carico si ha quando la reattanza di Zi \u00e8 uguale all'opposto della reattanza di Zload; in questo modo la reattanza totale del circuito risulta essere nulla e quindi le considerazioni sul trasferimento della massima potenza dal generatore al carico sono le stesse del circuito puramente resistivo."}
{"id": "609427", "revid": "6923", "url": "https://it.wikipedia.org/wiki?curid=609427", "title": "Motron", "text": ""}
{"id": "609430", "revid": "6923", "url": "https://it.wikipedia.org/wiki?curid=609430", "title": "Allan Pinkerton", "text": "Biografia.\nEra figlio di un agente di polizia di Glasgow. Emigrato negli Stati Uniti, si stabil\u00ec non lontano da Chicago. Un giorno Pinkerton, vagando nei boschi vicino Dundee, si imbatt\u00e9 in una banda di falsari; dopo aver osservato per qualche tempo i loro movimenti inform\u00f2 lo sceriffo locale che li arrest\u00f2. A seguito di questo ed altri fatti analoghi, nel 1849 Pinkerton venne nominato vice sceriffo della contea di Cook (Illinois). Successivamente a Chicago impiant\u00f2 un'agenzia, che si svilupp\u00f2 e si ramific\u00f2 dappertutto negli Stati Uniti.\nNel 1850 fond\u00f2 la Pinkerton National Detective Agency, e salv\u00f2 la vita al Presidente Abraham Lincoln in un attentato - episodio detto complotto di Baltimora - che precedette quello fatale di Washington. A lui fu dato l'incarico di scovare e catturare Jesse James, compito che non porter\u00e0 a termine.\nMuore a Chicago nel 1884 e riceve sepoltura nel cimitero di Graceland, nella stessa Chicago."}
{"id": "609437", "revid": "190914", "url": "https://it.wikipedia.org/wiki?curid=609437", "title": "The Platinum Collection (Mina)", "text": "The Platinum Collection, pubblicato nel 2004, \u00e8 una raccolta di successi della cantante italiana Mina.\nNel 2012, questa raccolta \u00e8 stata rimossa dalla discografia sul sito ufficiale minamazzini.com.\nIl disco.\nLa confezione contiene tre compact disc per un totale di 53 brani.\nI risultati di vendita della raccolta sono stati superiori alle pi\u00f9 ottimistiche previsioni, con pi\u00f9 di 600.000 copie vendute e una costante presenza in classifica anche negli anni successivi.\nAlcune canzoni, pubblicate in precedenza solo su vinile, sono state rimasterizzate e pubblicate in supporto digitale per la prima volta."}
{"id": "609439", "revid": "1718925", "url": "https://it.wikipedia.org/wiki?curid=609439", "title": "Petizione", "text": "Una petizione \u00e8 una richiesta ad un'autorit\u00e0 - generalmente governativa - o a un ente pubblico. Nel linguaggio colloquiale, una petizione \u00e8 un documento sottoscritto da uno o pi\u00f9 individui e indirizzato a un ente pubblico o privato.\nClassificazione.\nIn base alle finalit\u00e0, \u00e8 possibile classificare le petizioni come:\nPer una petizione non \u00e8 necessaria l'autentica di firma con la registrazione degli estremi di un documento d'identit\u00e0, per questo le raccolte di firme su Internet hanno lo stesso valore legale anche quando non utilizzano meccanismi di autenticazione dell'utente come la firma digitale.\nStoria.\nLe prime petizioni documentate furono fatte dagli schiavi che costruivano le piramidi nell'Antico Egitto, per richiedere migliori condizioni di lavoro.\nNella Cina Imperiale pre-moderna ogni cittadino aveva diritto di presentare petizioni all'imperatore.\nIn Inghilterra, durante il regno di Edoardo I, fu largamente incoraggiato dal Re stesso l'utilizzo di petizioni da destinare al parlamento. Questo contribu\u00ec tra l'altro a far nascere il potere legislativo di quest'ultimo.\nSempre in Inghilterra il movimento del Cartismo, nel XIX\u00b0 secolo, promosse una petizione firmata da oltre un milione di persone per chiedere pi\u00f9 diritti e democrazia. In seguito venne ripresentata con oltre tre milioni di firme ed ebbe il suo compimento nel Ballot Act del 1872.\nUn tipo particolare di petizione \u00e8 quella usata per chiedere la libert\u00e0 di Nelson Mandela, imprigionato dal governo del Sudafrica durante l'apartheid. La petizione in questione non aveva valore legale, ma le firme di milioni di persone rappresentarono una forza morale che ha aiutato a liberare Mandela e a porre termine alla politica di segregazione razziale.\nOrganizzazioni non governative come ad esempio Amnesty International usano spesso petizioni per supportare le proprie iniziative.\nIl diritto di petizione.\nItalia.\nL'ordinamento giuridico italiano conferisce ai cittadini il diritto di ricorrere allo strumento della \"petizione\" indirizzata al parlamento:\nI regolamenti della Camera e del Senato, rispettivamente art. 109 e artt. 140-141, chiariscono le modalit\u00e0 di trattazione; per le petizioni presentate al Senato, viene in ogni caso data comunicazione al presentatore della decisione adottata.\nCome per tutti gli altri documenti, i siti istituzionali raccolgono informazioni sulle petizioni presentate.\nA livello comunale le petizioni, cos\u00ec come le istanze e le proposte, sono state rese obbligatorie per tutte le amministrazioni solo dal 2000 grazie al T.U.E.L., compreso l'obbligo di risposta entro tempi certi per singoli o associati:\nStati Uniti d'America.\nNel diritto statunitense il diritto di petizione \u00e8 contemplato nel primo emendamento della Costituzione degli Stati Uniti (\"Petition Clause\"):\nUnione europea.\nIl \"diritto di petizione\" \u00e8 inoltre considerato diritto fondamentale dell'Unione europea e, come tale, inserito nell'apposita Carta (2000) dal Parlamento Europeo all'art. 44:\nIl diritto di presentare petizioni al Parlamento europeo \u00e8 inoltre previsto come uno dei diritti connessi alla cittadinanza dell'Unione europea dagli artt. 20 e 24 del Trattato sul funzionamento dell'Unione europea (TFUE). L'art. 224 TFUE garantisce questo diritto anche ad ogni persona fisica o giuridica che risieda o abbia la sede sociale in uno Stato membro; la petizione pu\u00f2 essere presentata individualmente o in associazione con altri cittadini o persone su una materia che rientra nel campo di attivit\u00e0 dell'Unione, e che concerne direttamente gli autori, ma quest'ultima condizione \u00e8 interpretata in senso molto esteso.\nLa petizione pu\u00f2 essere fatta in qualunque lingua dell'UE e deve contenere nome, cognome, nazionalit\u00e0 e indirizzo di ciascun firmatario. Pu\u00f2 essere presentata in forma cartacea o online tramite il portale delle petizioni del Parlamento europeo. Non esiste certificazione autentica e le firme servono a dimostrare il consenso dei cittadini sulla richiesta.\nLa commissione per le petizioni del Parlamento europeo (PETI) \u00e8 competente per il loro trattamento. e ne verifica la ricevibilit\u00e0 formale (firmatari) e sostanziale (materia che rientri nel campo di attivit\u00e0 dell'UE) della petizione. Se irricevibile spesso viene indicata un'altra istituzione nazionale o internazionale a cui ci si pu\u00f2 rivolgere. Se la petizione \u00e8 ricevibile la commissione PETI chiede informazioni e pareri alla Commissione europea o alle altre commissioni parlamentare. Pu\u00f2 organizzare audizioni e inviare i propri membri in missione.\nLa commissione PETI organizza quindi una riunione in cui il firmatario presenta la petizione, e la Commissione europea risponde. I membri della commissione parlamentare possono fare domande a entrambi. Possono intervenire anche i rappresentanti degli stati membri.\nA questo punto a seconda dei casi:\nOgni anno vengono presentate circa 1500 petizioni. Ad esempio nel 2016 una petizione proposta da ENAR Ireland ha raccolto circa 5000 firme e ha spinto la Commissione europea ad avviare un'ispezione sull'Irlanda sull'applicazione della decisione quadro del 2008 su razzismo e xenofobia. In particolare la Repubblica d'Irlanda \u00e8 stata criticata di non aver introdotto una normativa sui crimini d'odio."}
{"id": "609440", "revid": "287204", "url": "https://it.wikipedia.org/wiki?curid=609440", "title": "Hockey Club Fribourg-Gott\u00e9ron", "text": "Il Fribourg-Gott\u00e9ron \u00e8 il club di hockey su ghiaccio della citt\u00e0 di Friburgo in Svizzera.\nPartecipa al campionato di Lega Nazionale A.\nStoria.\nIl Gott\u00e9ron fu grande protagonista soprattutto nella prima met\u00e0 degli anni '90: grazie a fuoriclasse quali Viacheslav Bykov e Andrei Khomutov accedette per tre anni di fila alla finale del campionato (1992, 1993, 1994) ma non riusc\u00ec mai a vincere il titolo.\nNegli anni successivi la squadra friburghese non fu in grado di ripetersi e i risultati furono piuttosto altalenanti.\nLa stagione 2005/06 si rivel\u00f2 molto difficile per il Friburgo: la squadra burgunda rischi\u00f2 la retrocessione in serie B, ma riusc\u00ec a salvarsi battendo nello spareggio l'EHC Biel.\nNella stagione 2007/08, dopo tre anni difficili, il Gott\u00e9ron riusc\u00ec a qualificarsi per i play-off; quell'anno sorprese tutti eliminando nei quarti di finale i rivali storici dello SC Bern, prima di inchinarsi al Gen\u00e8ve-Servette HC in semifinale.\nNelle ultime stagioni il Friburgo \u00e8 sempre riuscito a raggiungere ai play-off, a pi\u00f9 riprese ha conquistato le semifinali, non riuscendo per\u00f2 ad accedere all'atto conclusivo."}
{"id": "609442", "revid": "31789", "url": "https://it.wikipedia.org/wiki?curid=609442", "title": "Ipomoea violacea", "text": "L'ipomea violacea (Ipomoea violacea L.), \u00e8 una pianta appartenente alla famiglia delle Convolvulaceae, originaria dell'America Latina.\nDescrizione.\n\u00c8 una pianta a foglie ovali, verdi, e a fiori rotondi (si riconoscono per la tipica forma \"a campanella\"), di solito blu o porpora. Per questo motivo, \u00e8 molto diffusa in Europa come pianta ornamentale da appartamento e da giardino. Non va confusa con l'Ipomoea tricolor\nSemi.\nI semi dell\"'Ipomea violacea\", chiamati \"tlitliltzin\" dagli Aztechi, contengono un principio attivo dalle propriet\u00e0 allucinogene, in particolare psichedeliche: l'ammide dell'acido lisergico (meglio noto come LSA). In effetti il suo principio attivo differisce dall'LSD per appena 2 gruppi etilici; per questo motivo l'LSA pu\u00f2 essere convertito in LSD. Gli effetti allucinogeni dei semi, dipendendo dalla dose assunta, possono essere intensi e durare per alcune ore, sono comunque pi\u00f9 blandi di quelli prodotti dall'LSD.\nI danni alla salute sono poco noti, ma sono spesso connessi a stati psicotici. Pur dipendendo dal contenuto netto di principio attivo (titolazione), si possono ritenere dose psicoattiva l'ingestione di 2-8 semi.\nCome per la \"Salvia divinorum\", il peyote, la \"Rivea corymbosa\" e l\u2019\"Argyreia nervosa\", l\"'Ipomea\", come riportato gi\u00e0 dai primi cronisti spagnoli, \u00e8 stata originariamente utilizzata nei rituali divinatori e sciamanici dalle popolazioni indigene del Centro e Sud-America. Il suo nome Azteco significa \"sacra cosa nera\".\nPrincipi attivi.\nL'ergina (C16H17N3O, lisergamide o amide dell'acido lisergico LSA) \u00e8 l'alcaloide psicoattivo principale, contenuto nei semi della pianta. Altri alcaloidi presenti sono: cionoclavina, isoergina, lisergolo, ergometrina.\nStato legale.\nIn quasi tutti i Paesi del mondo i semi e la pianta sono da sempre completamente legali, sia per quanto riguarda il possesso che la vendita. In Italia \u00e8 stata considerata legalmente come droga proibita di recente e inserita nella tabella I del TU 309/90 nell'ottobre 2007."}
{"id": "609444", "revid": "31886", "url": "https://it.wikipedia.org/wiki?curid=609444", "title": "Consiglio dei Dieci", "text": "Il Consiglio dei Dieci (altrimenti noto come \"Consiglio dei X\" o semplicemente come \"i Dieci\") fu uno dei massimi organi di governo della Repubblica di Venezia dal 1310 fino alla sua caduta, avvenuta nel 1797. Formato da dieci membri, veniva eletto ogni anno dal Maggior Consiglio per sorvegliare sulla sicurezza della Repubblica.\nStoria.\nIl \"Consiglio dei X\" venne istituito per la prima volta il 10 luglio 1310, sotto il dogado di Pietro Gradenigo, come commissione straordinaria e temporanea (la durata era infatti fissata ad un anno) in reazione alla fallita congiura del Tiepolo, nella quale i membri di alcune delle pi\u00f9 eminenti ed antiche famiglie patrizie avevano tentato il rovesciamento del sistema oligarchico, recentemente instaurato.\nDi fronte al rischio corso - la congiura era stata infatti sventata solo all'ultimo - ai Dieci vennero affidati poteri speciali per perseguire i congiurati, reprimere ulteriori focolai di insurrezione e ristabilire la sicurezza dello Stato.\nLa perdurante minaccia costituita dai fuoriusciti, tra cui gli stessi capi della rivolta, port\u00f2 nei diciotto anni successivi a continui rinnovi del Consiglio, fino a quando nel 1328, con la scoperta di una nuova congiura, venne ordinata l'eliminazione con ogni mezzo di Bajamonte Tiepolo, del quale si persero le tracce.\nDivenuto strumento del consolidamento dell'oligarchia, l'istituzione straordinaria continu\u00f2 ad essere riconfermata sino a trasformarsi, il 20 luglio 1335, in un organo stabile della Repubblica.\nNel 1355 i Dieci sventarono una nuova congiura, questa volta ordita dallo stesso Doge, Marin Falier, intenzionato a creare una Signoria ereditaria su modello continentale: i congiurati furono giustiziati e il doge in persona fu decapitato dove fu costruita, successivamente, la \"Scala dei Giganti\", e dove, come i suoi predecessori e successori, era stato incoronato.\nDivenuto sempre pi\u00f9 potente, nel 1457 il Consiglio dei Dieci arriv\u00f2 persino a destituire il vecchio Doge Francesco Foscari a causa di contrasti tra le fazioni nobiliari, obbligandolo a deporre il corno ducale. Nel 1462 lo stesso Consiglio prese sotto il proprio controllo la \"Cancelleria ducale\" e la \"Cancelleria segreta\".\nNel 1468, il Maggior Consiglio discusse l'opportunit\u00e0 di limitare le funzioni del Consiglio dei Dieci o di abrogarne la carica. Dopo lunghe discussioni, per\u00f2, la massima assemblea conferm\u00f2 l'esistenza del consiglio limitandone i poteri alle sole questioni d'emergenza.\nDi fronte ad una nuova situazione emergenziale, per\u00f2, costituita dalle trame dell'ambasciatore di Francia che avevano portato alla fuga di notizie segrete e militari in favore dei Turchi con disastrose conseguenze, nel 1539 si istitu\u00ec una commissione ristretta all'interno dei Dieci: i Tre Inquisitori di Stato, un tribunale segreto che doveva coadiuvarne l'attivit\u00e0 di repressione delle minacce contro il Segreto di Stato.\nFunzioni.\nIl Consiglio doveva il suo nome ai dieci membri titolari eletti dal Maggior Consiglio, cui si aggiungevano il Doge ed i suoi sei Consiglieri Ducali, che presiedevano la ristretta assemblea (tale presidenza non era tuttavia necessaria all'operato del Consiglio). I membri del Consiglio non potevano essere eletti per due volte consecutivamente e non potevano sedervi contemporaneamente due membri della stessa famiglia. Pare che tali elezioni avessero luogo senza grandi intrighi, perch\u00e9 la breve durata e la posteriore responsabilit\u00e0 dell'ufficio non lo rendevano molto desiderato.\nLa funzione cardine del Consiglio era di vigilare su, e reprimere, qualunque minaccia alla sicurezza dello Stato veneziano. Nel corso degli anni e conseguentemente alla crescita del potere del Consiglio stesso, si aggiunsero delle funzioni di sorveglianza sulle questioni finanziarie, sul comando dell'Armata e sul clero secolare.\nIl compito di guidare le attivit\u00e0 del Consiglio, sovrintendere alle attivit\u00e0 di polizia ed istruire le cause era affidato ai \"Tre Capi del Consiglio dei Dieci\". Essi erano scelti a turno tra i dieci membri titolari e duravano in carica - scaglionati tra loro - un mese, durante il quale era fatto loro divieto di uscire liberamente da Palazzo Ducale, di passeggiare per le calli della citt\u00e0 e di fare vita mondana.\nLe indagini erano condotte sulla base delle informazioni fornite dai \"Capi di Sestiere\", dagli informatori (o \"Spioni\") del Consiglio stesso e dalle \"Denunce Segrete\" raccolte nelle \"Boche delle Denuntie\" o \"Boche de Leon\" disseminate per la citt\u00e0 e all'interno dello stesso Palazzo Ducale. Le denunce anonime erano verificate con cura particolare prima di istruire un processo: era necessario un voto con maggioranza di quattro quinti per le denunce firmate e di cinque sesti per quelle anonime.\nIl giudizio dei Dieci era inappellabile e il Consiglio disponeva di un illimitato potere di vita e di morte. Dal dibattimento era escluso chiunque, compreso l'imputato stesso, e la discussione avveniva sulla sola base della documentazione raccolta.\nNel caso in cui il verdetto emesso prevedesse una condanna capitale - cosa peraltro relativamente poco frequente - l'esecuzione era rapida e segreta, tramite decapitazione, impiccagione o annegamento notturno nelle acque della laguna. Le condanne pi\u00f9 frequenti riguardavano comunque il bando o la \"relegazione\", ovvero il confino. Tuttavia, la garanzia pi\u00f9 importante per gli imputati era la presenza, in aggiunta ai diciassette membri usuali, di almeno un \"avogador de Com\u00f9n\", magistrato che godeva della prerogativa di \"intromettere\", ovvero sospendere o impugnare i processi dei Dieci. Questo per ridimensionare la \"leggenda nera\" intorno al Consiglio dei Dieci, alimentata, secondo lo storico Alvise Zorzi, da molta letteratura influenzata dall'Illuminismo negli anni precedenti la fine della Repubblica.\nTra i membri dei Dieci erano scelti poi i \"Tre Inquisitori di Stato\", preposti alla difesa del Segreto di Stato.\nI Dieci si distinguevano dai comuni senatori per il fatto di indossare un basso cappello nero ed una fascia nera sulla toga rossa."}
{"id": "609446", "revid": "88740", "url": "https://it.wikipedia.org/wiki?curid=609446", "title": "Petizione online", "text": "Una petizione online (o petizione su internet) \u00e8 un tipo di petizione che viene firmata in virtuale, spesso attraverso un form presente su un sito web. I visitatori aggiungono i loro dettagli, solitamente e-mail e nome, ed una volta raccolto un numero sufficiente di adesioni viene inviata al destinatario.\nPro e contro.\nIl loro formato rende pi\u00f9 semplice per la gente creare una petizione. Vari siti permettono a chiunque disponga di un computer di chiedere interventi, domandare o protestare per qualsiasi cosa, ad esempio un intervento per sistemare qualche problema oppure semplicemente portarlo all'attenzione dell'opinione pubblica.\nLe persone che firmano la petizione per via elettronica possono anche invalidarne la legittimit\u00e0. Senza una verifica (ad esempio mediante un'e-mail di conferma), chiunque pu\u00f2 riempire facilmente una petizione di nomi ed e-mail falsi. Un'autorit\u00e0 locale pu\u00f2 quindi imporre ad un gruppo di protesta che supporta una certa causa di richiedere a quanti appoggiano la petizione oltre alla firma anche il nome completo e un dato di controllo (un numero di telefono, il numero della patente di guida o del passaporto) in modo da essere sicuri che la firma sia originale e non venga falsificata.\nLe petizioni Internet presentano un vantaggio in termini di risorse da impegnare nell'attivit\u00e0 di raccolta, perch\u00e9 evitano di creare stand nelle maggiori piazze italiane oppure un'attivit\u00e0 di raccolta \"porta a porta\", ancora pi\u00f9 impegnativa. Con la semplice iscrizione gratuita a qualche sito di petizioni on line, \u00e8 possibile avviare una campagna di raccolta.\nAltro problema \u00e8 la pubblicizzazione della raccolta, per evitare che lo spazio aperto resti privo di firme. Il web \u00e8 anche uno strumento per veicolare informazioni velocemente e a basso costo, e raccogliere firme tramite stampa specializzata, blog e forum.\nLe petizioni on line consentono un esercizio pi\u00f9 esteso e democratico del diritto di petizione, poich\u00e9 anche piccole organizzazioni o singoli cittadini che non dispongono dei volontari o delle risorse economiche necessarie per una campagna organizzata, possono aprire un sito per la raccolta e ottenere una buona visibilit\u00e0 della loro iniziativa nel web.\nUn rischio consiste che queste azioni meramente simboliche vadano a sostituire azioni concrete, piuttosto che affiancarsi ad esse o sostenerle attivamente.\nNel mondo.\nGermania.\nPer presentare o firmare una petizione al parlamento tedesco bisogna essere registrati presso un apposito portale web, che include anche un forum di discussione, questo per stimolare il dibattito e la qualit\u00e0 delle richieste. Se si raggiunge la soglia di 50.000 firme raccolte in 4 settimane, il Bundestag \u00e8 obbligato a discuterla. Dal 2012 pu\u00f2 essere pubblicata sul sito web della commissione su richiesta del firmatario.\nItalia.\nA livello nazionale non vi \u00e8 alcun portale, messo a disposizione dal Governo o dal Parlamento, per lanciare e raccogliere le firme online. L'unico mezzo digitale a disposizione \u00e8 un indirizzo mail dove si possono inoltrare, come singolo cittadino, petizioni alla Camera od al Senato; solo per quest'ultima c'\u00e8 l'obbligo di risposta.\nGli unici esempi arrivano da alcuni comuni sparsi per la penisola, come ad esempio quello di Vicenza che mette a disposizione un portale, costruito insieme ad altri comuni della Provincia.\nRegno Unito.\nDal 2011 esiste un apposito sito web dove poter lanciare petizioni rivolte al parlamento. Servono 100.000 firme per portarlo all'attenzione di un'apposita commissione, che si riunisce una volta alla settimana per valutare quali petizioni portare al dibattito parlamentare. Nel 2015 tutto il software \u00e8 stato cambiato con il proposito di aumentare l'informazione a disposizione del cittadino.\nStati Uniti d'America.\nIl 22 settembre 2011, negli Stati Uniti d'America, \u00e8 stato lanciato un portale all'interno del sito presidenziale, chiamato \"We the People\", dove pu\u00f2 registrarsi chiunque abbia compiuto 13 anni d'et\u00e0. Servono 150 firme per essere visibili con la ricerca e 100.000 firme per avere una risposta, da raccogliere entro 30 giorni. Il limite iniziale di 5.000 adesioni \u00e8 stato alzato il 3 ottobre 2011 a 25.000, per poi portarlo il 16 gennaio 2013 al numero attuale.\nUnione europea.\nEsiste un unico strumento digitale messo a disposizione dall'Unione Europa ed \u00e8 il diritto d'iniziativa dei cittadini europei, per portare una richiesta ed avere una risposta servono 1.000.000 di firme di residenti in almeno un quarto degli stati membri, da raccogliere entro un anno. Chi vuole lanciare una raccolta firme deve caricare sul proprio sito un apposito software open source, messo a disposizione dalla commissione."}
{"id": "609451", "revid": "729019", "url": "https://it.wikipedia.org/wiki?curid=609451", "title": "Piper J-3", "text": "Il Piper J-3 Cub \u00e8 un velivolo leggero, ad ala alta e carrello d'atterraggio convenzionale (biciclo) fisso, prodotto dall'azienda statunitense Piper Aircraft Corporation dal 1932 alla fine degli anni quaranta. Realizzato in migliaia di esemplari venne utilizzato come aereo da addestramento, da ricognizione, da collegamento e per evacuazioni di emergenza.\nCaratterizzato dalle testate dei cilindri che sporgevano dal profilo e quasi sempre colorato in giallo con disegnata lungo la fusoliera una freccia nera spezzata, il Cub (in inglese cucciolo) \u00e8 stato uno degli aeroplani pi\u00f9 conosciuti ed apprezzati del periodo. Molto versatile \u00e8 stato impiegato in molteplici ruoli sia in ambito militare che civile.\nStoria.\nIl progetto del J-3 Cub prese le mosse da quello del monoplano biposto Taylor E-2 Cub, costruito nel 1930 dalla Taylorcraft Aircraft di Bradford, in Pennsylvania, grazie ai finanziamenti dell'industriale William T. Piper, il quale nello stesso anno, essendo la casa costruttrice in difficolt\u00e0 economiche, ne rilev\u00f2 parte delle quote, mantenendo tuttavia in carica lo storico patron e progettista Clarence Gilbert Taylor. Nel 1936 il progetto dell'E-2 fu modificato dall'ingegnere Walter Jamouneau, assumendo la denominazione J-2; le modifiche non piacquero a Taylor, mentre Piper le approv\u00f2, decidendo infine di realizzare un \"buy-out\" dell'impresa, corrispondendo a Taylor un'indennit\u00e0 mensile di 250 dollari per tre anni\nLe vendite inizialmente furono al di sotto delle aspettative: nel 1938 erano stati prodotti 1.200 esemplari del \"nuovo E-2\". Un anno prima la fabbrica di Bradford era stata distrutta da un incendio: Piper decise quindi di costruire un nuovo sito produttivo (per quella che era ormai diventata Piper Aircraft) a Lock Haven e chiese a Jamouneau di implementare ulteriormente il progetto, che perse il nome Taylor e da J-2 fu ribattezzato J-3. In tale frangente venne ridisegnata la coda (dando una nuova forma a stabilizzatori e impennaggio), fu ampliata la superficie vetrata della cabina (a beneficio del posto del passeggero) e l'originario pattino di coda fu sostituito da un ruotino sterzante, collegato direttamente alla deriva. Equipaggiato con un motore da 40\u00a0cavalli (30\u00a0kW), entro il 1938 il Piper J-3 fu messo in vendita al prezzo (altamente concorrenziale) di poco pi\u00f9 di 1.000 dollari.\nVarie furono le unit\u00e0 motrici (perlopi\u00f9 boxer da 4 cilindri) montate sul J-3, che assunse le sigle J3C se equipaggiato con un Continental O-170, J3F in presenza di un Franklin 4AC e J3L se spinto da un Lycoming O-145. Alcuni esemplari vennero altres\u00ec battezzati J3P in quanto equipaggiati con il motore radiale tricilindrico Lenape \"Papoose\".\nNel 1939, dopo che in Europa si aprirono le ostilit\u00e0 della seconda guerra mondiale, gli Stati Uniti iniziarono a prevedere la possibilit\u00e0 di un intervento nel conflitto. Venne pertanto istituito il Civilian Pilot Training Program (CPTP), un programma di formazione di nuovi piloti a carattere popolare: come addestratore standard fu scelto proprio il Piper J-3 Cub, che inizi\u00f2 a essere commissionato e costruito in grande numero. Su di esso si form\u00f2 il 75% dei 435.165 aviatori reclutati dal CPTP; pi\u00f9 in generale si calcola che l'80% dei piloti militari statunitensi impegnati nel conflitto mondiale avesse volato almeno una volta con tale macchina. Di riflesso nel solo 1940 vennero prodotti 3.016 Piper Cub e si calcola che, all'apice della produzione, la fabbrica fosse capace di \"sfornare\" un aereo finito ogni 20 minuti.\nTecnica.\nAereo a decollo corto STOL\nDecollo a circa 70\u00a0km/h \nDistanza di decollo: circa 130\u00a0m \nPer superare la quota di 15\u00a0m occorrono circa 250\u00a0m \nDistanza di atterraggio da 15 metri di quota: circa 200\u00a0m \nRullaggio all'atterraggio: circa 120\u00a0m\nAereo scuola per eccellenza, per il volo con carrello convenzionale, era manovrabile a bassa velocit\u00e0 con lo stallo basilare (motore spento) a 65\u00a0km/h e lo stallo con potenza (2000 giri) a 60\u00a0km/h. \nTuttavia era idoneo a fare alcune figure acrobatiche come:\nOtto lento (parametri: 2150 r.p.m. - velocit\u00e0 125\u2013130\u00a0km/h - quota &gt; 4\u00a0\u00a0ft)\nChandelle (parametri: 2250 r.p.m. - velocit\u00e0 150\u00a0km/h - quota &gt; 4\u00a0\u00a0ft)\nFisler o Fieseler (parametri: 2250 r.p.m. - velocit\u00e0 160\u00a0km/h - quota &gt; 4\u00a0\u00a0ft)\nLa struttura, in tubolare metallico e centine di legno, era ricoperta di tela verniciata.\nI comandi (manetta, barra, flettner, timone di coda, freni) avevano rinvii meccanici in cavo di acciaio.\nL'elica era in legno, bipala a passo fisso.\nIl motore era avviato dal motorista con lancio a mano, dopo aver caricato le camere dei cilindri con il cicchetto ed aver effettuato le aspirazioni. \nNon esistevano freni di stazionamento; l'aereo, a terra, veniva fermato con zeppe chiamate \"tacchi\" che bloccavano le ruote anteriori.\nAll'abitacolo si accedeva dalla parte destra con uno sportello diviso orizzontalmente in due parti. La parte superiore era apribile anche durante il volo.\nStrumentazione.\nEra molto spartana:\nL'indicatore livello carburante era costituito da una semplice asta che fuoriusciva dal serbatoio ed era semplicemente collegata ad un galleggiante.\nAltre caratteristiche.\nTipo carburante: Avio 73/87 N.O. \nTipo lubrificante: 40/50 SAE \nConsumo carburante: 229 gr/Cv/h \nConsumo lubrificante: 0,350 gr/Cv/h \nCapacit\u00e0 serbatoio carburante: litri 45 \nCapacit\u00e0 serbatoio lubrificante: litri 4\nVersioni.\nIl velivolo fu prodotto in una versione militare (utilizzata dall'esercito americano nell'ultima guerra) denominata Piper L-4 caratterizzata da una cabina di pilotaggio con maggior finestratura rispetto alla versione civile. Il velivolo L-4 fu soprannominato Grasshopper, in inglese cavalletta, per la sua tendenza a rimbalzare durante l'atterraggio.\nPrima della guerra esisteva anche una variante J-4 Cub Coupe, biposto con i posti affiancati, ed il J-5 Cub Cruiser a tre posti.\nDopo la guerra il velivolo J-3 Cub viene sostituito dal modello PA-11 Cub Special con maggiori prestazioni, dal modello PA-12 Super Cruiser con tre posti e dal PA-14 Family Cruiser quadriposto. L'ultima modifica del Cub sar\u00e0 il PA-18 Super Cub prodotto dal 1949 al 1994 e dotato di motorizzazione da 90 a 150\u00a0hp., prodotto pure in una versione militare denominata PA-19 ovvero L-18.\nVarianti derivate.\nIl \"Paulistinha Paul Cap 4\" \u00e8 la versione sudamericana del Piper J-3. Costruito in Brasile dalla Companhia Aeronautia Paulista si caratterizzava per il motore completamente carenato. Aveva una velocit\u00e0 di crociera leggermente superiore al Piper J-3, ma una minore manovrabilit\u00e0.\nDue apparecchi di questo tipo hanno volato dal 1949 alla met\u00e0 degli anni settanta presso l'aeroporto di Firenze-Peretola, dono al locale Aero club da parte della comunit\u00e0 italiana del Brasile ed in particolare di San Paolo. Erano immatricolati I-ANGA (Anita Garibaldi) e I-LOMA (Lorenzo il Magnifico)."}
{"id": "609453", "revid": "64688", "url": "https://it.wikipedia.org/wiki?curid=609453", "title": "IVECO", "text": ""}
{"id": "609456", "revid": "43530", "url": "https://it.wikipedia.org/wiki?curid=609456", "title": "Drizzt", "text": ""}
{"id": "609457", "revid": "113086669", "url": "https://it.wikipedia.org/wiki?curid=609457", "title": "Sigismondo d'India", "text": "Egli fu un considerevole compositore, contemporaneo a Claudio Monteverdi. Scrisse musiche di vario genere molto apprezzate al suo tempo.\nBiografia.\nNacque probabilmente a Palermo nel 1582, ma i dettagli sulla sua vita sono sconosciuti fino a circa il 1600.\nNon si conosce nulla della sua prima formazione musicale tranne ci\u00f2 che lui stesso scrive nella prefazione alle \"Musiche\", 1609: \"\"...insino dalla fanciullezza mi procurai di conversare con huomini intelligenti della Musica, et da suoi dotti discorsi imparare ci\u00f2, che desideravo sapere s\u00ec del comporre a pi\u00f9 voci, come del cantar solo.\".\nDurante il primo decennio del Seicento, egli viaggi\u00f2 per l'Italia in lungo e in largo, incontrando altri compositori, acquisendo i favori dei principi alle cui corti si presentava e assorbendo gli stili musicali degli artisti che incontrava. Il suo fu un periodo di transizione nella storia della musica; lo stile polifonico del tardo Rinascimento dava luogo alla monodia del primo barocco.\nSigismondo d'India acquis\u00ec in maniera molto efficace le novit\u00e0 stilistiche trovate in giro per l'Italia: gli espressivi madrigali di Luca Marenzio, le grandi opere polifoniche della \"Scuola veneziana\", la polifonia conservatrice della \"Scuola romana\", il tentativo di recuperare la musica della classicit\u00e0 greca con la monodia e lo sviluppo della nuova forma musicale che sfocer\u00e0 nell'opera lirica. \u00c8 noto che egli fu a Firenze, dove nacque la prima opera lirica, e quindi a Mantova dove operava Claudio Monteverdi. Nel 1610 fu anche a Napoli, a Parma e a Piacenza. Nel 1611 fu invitato a Torino alla corte del Duca di Savoia dove rimase fino al 1623. Questo fu il periodo pi\u00f9 importante della sua carriera di compositore, in cui mise in atto tutto quanto aveva appreso nel suo girovagare dal 1600 al 1610.\nLasciata Torino, apparentemente a causa di intrighi politici, and\u00f2 a Modena e quindi a Roma; sembra comunque che sia morto a Modena, stando all'indicazione di un documento ritrovato in questa citt\u00e0 indirizzato agli \"Heredi del Sig. Cavaliero d'India\"\" suggerisce il giorno 19 aprile 1629 come termine \"ante quem\" per la data di morte.\nEsistono anche notizie circa un invito da parte di Massimiliano I in Baviera ma probabilmente Sigismondo d'India mor\u00ec prima di potervisi recare.\nOpere.\nSigismondo d'India si ciment\u00f2 in tutte le forme musicali in voga al suo tempo, quali monodie, madrigali e mottetti.\nLe sue monodie, la maggior parte delle sue opere, erano di diverso tipo: arie, lamentazioni, madrigali in stile monodico e altri ancora.\nLa musica di d'India \u00e8 stilisticamente simile a quella di Monteverdi dello stesso periodo: cromatismi espressivi, dissonanze risolte in maniera insolita e un profondo senso drammatico. Alcune lunghe monodie assomigliano a scene d'opera, anche se d'India non scrisse mai qualcosa che potesse chiamarsi \"opera\".\nAlcuni lavori della sua ultima produzione hanno la caratteristica di assommare in essi quasi tutti gli stili, dei pi\u00f9 famosi compositori italiani, in un solo pezzo.\nNella prefazione alle citate \"Le musiche da cantar solo..\". (Milano 1609) Sigismondo d'India, prende le distanze da quegli autori che creavano composizioni monotone e afferma: \"...ritrovai che si poteva comporre nella vera maniera con intervalli non ordinarij, passando con pi\u00f9 novit\u00e0 possibili da una consonanza all'altra, secondo la variet\u00e0 de i sensi delle parole, et che per questo mezo i canti havrebbono maggior affetto, et maggior forza nel mover gli affetti dell'animo di quello, c'havessero potuto operare, se fossero tutte state composte ad un modo con ordinarij movimenti...\"\nOpere pubblicate.\nComposizioni sacre.\nInoltre vi sono 66 mottetti in raccolte.\nDiscografia.\nCONCERTO VOCALE\nJ.Nelson soprano - R.Jacobs haute-contre - W.Kuijken basse de viole- W.Christie clavecin et orgue - K.Junghanel tiorbe.\n harmonia mundi HMA 1901011"}
{"id": "609469", "revid": "1846411", "url": "https://it.wikipedia.org/wiki?curid=609469", "title": "Canale 21", "text": "Canale 21 (Napoli Canale 21 fino al 2013) \u00e8 un'emittente televisiva italiana nazionale lanciata da Pietrangelo Gregorio il 15 agosto 1976.\nLa sede dell'emittente era inizialmente situata ad Ercolano, successivamente spostata a Napoli in zona Posillipo per giungere infine negli anni ottanta alla sede attuale di via Antiniana al confine tra Agnano e Pozzuoli. \nDal 2012 la storica emittente napoletana ha una sede anche a Roma in via Sommacampagna, n. 29.\nDal 28 settembre 2020 l'attuale direttore di Canale 21 \u00e8 Stefano Arquilla.\nStoria.\nVenne fondata da Gregorio dopo il fallimento di Telediffusione Italiana Telenapoli, nelle intenzioni di creare una struttura alternativa a quella statale, e dedicata integralmente a Napoli e alla Campania, avvalendosi della trasmissione via etere. Il nome dell'emittente deriva dal primo canale UHF (il 21, appunto) impiegato per le sue trasmissioni, oltre che a riferirsi all'articolo della Costituzione sulla libert\u00e0 d'espressione. Dopo un primo periodo di assestamento, Canale 21 divenne un punto di riferimento nel variegato e sempre pi\u00f9 affollato panorama delle emittenti libere partenopee, proponendo trasmissioni sempre all'avanguardia, sia nel campo dell'intrattenimento, si ricordano ad esempio \"C'era una volta il festival\", ideato e condotto da Egisto Sarnelli, \"Stasera Napoli...\", programma di Mario Trevi, C21 CLUB ideato e condotto dal Gruppo del Parlone, che in quello dell'informazione. Fu anche la prima tv privata napoletana a trasmettere, nelle ore notturne, anche alcuni \"strip-tease\", il pi\u00f9 delle volte con modelle non professioniste, cosa molto apprezzata dal pubblico dell'epoca. Altre trasmissioni note dei primi anni erano \"Linea diretta\", condotta dal fondatore Pietrangelo Gregorio con telefonate da parte dei telespettatori, ed \"il Tormentone\" d'Angelo Manna.\nInoltre negli anni '80, facendo parte della syndacation EuroTV, la rete trasmetteva nella fascia mattutina molte serie animate di successo tra cui \"Daitarn III\", \"Vultus 5\", \"L'invincibile robot Trider G7\", \"Danguard\", \"Gordian\", \"Hurricane Polymar\", \"Carletto il principe dei mostri\", \"Daltanious\", \"Fantaman\", \"Grand Prix e il campionissimo\", \"Tom Story\", \"Judo Boy\", \"Superkid eroe bambino\" e molti altri in cui fino al 22 dicembre 1996 andava in onda il contenitore \"Only Cartoons\".\nDal 16 settembre 1990 va in onda lo show di successo e di campione di ascolti \"Campania Sport\" in cui si svolgono eventi basati sulle partite del Napoli.\nIl 28 settembre 2003 Canale 21 subisce un piccolo restyling cambiando bumper pubblicitari.\nIl telegiornale VG21 News va in onda tutti i giorni con 5 edizioni (06:40, 14:00, 19:30, 22:55, 23:00).\nDal 2005 al 2010 Canale 21 aggiunse alle redazioni esterne di Salerno e Roma, anche la redazione giornalistica di Ischia-Procida dalla quale venivano frequentemente realizzati servizi giornalistici e collegamenti in diretta per il telegiornale della sede di Napoli (\"VG21 News\") e la domenica con la trasmissione sportiva \"Campania Sport\". La redazione isolana inoltre forniva le proprie immagini anche ad altri network (come Rai e Mediaset) nel caso di avvenimenti di rilevanza nazionale che avvenivano su Ischia e Procida. \nOgni Capodanno vengono trasmesse il Te Deum in onda dalla Santa Messa e il Concerto di Capodanno in onda dal Teatro delle Palme.\nFino al 10 ottobre 2011 andava in onda all'interno del VG21 delle 14:00 il TG Parlamento (in onda sui canali Rai), mentre dal 7 novembre 2011 Canale 21 trasmette ininterrottamente 24 ore su 24.\nA settembre 2012 c'\u00e8 la prima edizione de \"Il Bello del Calcio\", condotto da Claudia Mercurio, programma di punta della rete.\nDal 2013 ha cambiato nome eliminando il nome della citt\u00e0 dalla denominazione, e stabilendo una sede a Roma.\nFino al 31 dicembre 2013 andava in onda all'interno del VG21 News il Messaggio di fine anno del Presidente della Repubblica Giorgio Napolitano. Inizialmente, andava in onda subito prima del VG21 delle 23 fino al 31 dicembre 2007, mentre dal 2 gennaio 2014 Canale 21 trasmette in formato 16:9.\nIl 7 gennaio 2014, dopo aver lasciato il nome della citt\u00e0 dalla denominazione, Canale 21 subisce un restyling rinnovando logo, grafica e bumper pubblicitari. La stessa cosa succede anche al VG21 News, quando il 14 settembre 2014 si rinnovo sigla, logo, grafica, studio, musiche di sottofondo, i titoli e nel 2015 fu rinnovata anche la sigla del Meteo. \nIl 19 settembre 2014, 5 giorni dopo il restyling del VG21 News avvenuto il 14 settembre del 2014, sono iniziate le trasmissioni di Canale 21 in HD.\nIl 17 dicembre 2016 le trasmissioni datate Telenovelas sono finite e sostituite dai film o televendite ma l'unica telenovela a rimanere in onda \u00e8 Marina fino al 4 marzo 2018.\nDal 4 marzo 2019 al 27 dicembre 2020 ha trasmesso in simulcast le edizioni delle 06:30 (fino al 13 dicembre 2020 quando fu sostituito dall'edizione mattutina del VG21) e delle 13:30 del TG Sport.\nIl 5 gennaio 2020 viene aggiunta la scritta \"Extra\" sotto al logo di rete della versione presente nel Lazio.\nIl 28 settembre 2020 viene nominato direttore di Canale 21 Stefano Arquilla. \nIl 28 dicembre 2020 viene chiusa la versione HD di Canale 21, poich\u00e9 rimanendo visibile solo la versione SD di Canale 21 al canale 512 del digitale terrestre.\nIl 29 dicembre 2020 la programmazione del TG Sport viene temporaneamente sospesa e sostituita dal VG21 Mattina, poich\u00e9 la fascia mattutina di Canale 21 rimane dalle 06:30 circa alle 08:40.\nOgni anno viene adottata una grafica speciale per il periodo natalizio.\nIl 12 settembre 2021 lo show Il bello del Calcio lascia dopo 10 anni per approdare sugli schermi di Canale 8.\nDal 31 ottobre 2021, ogni Halloween Canale 21 adotta un bumper speciale con uno sfondo delle zucche ma sempre con una musica pubblicitaria, mentre lo sponsor pubblicitario e il testo al termine dello sponsor \u00e0' Pubblicit\u00e0 vengono invariati.\nDal 1\u00b0 novembre dello stesso anno tornano in onda i programmi storici \"Appuntamento al cinema\" ed \"Il treno dei Goal\", in cui \"Appuntamento al cinema\" viene trasmesso solo di notte mentre Il treno dei Goal va in onda con una nuova sigla ed grafica, mentre dallo stesso mese va in onda la nuova edizione di Peppy Night Fest (col sottotitolo La Seconda Dose) e dall'8 novembre dello stesso anno Canale 21 \u00e8 stato lanciato come contenitore di mezzogiorno in Polonia su TVN con i show (VG21 News, Il bello del calcio, Campania Sport, SuperSport 21 \u00e8 Tutti in ritiro) doppiati in polacco, venendo cancellato dopo solo 2 settimane per bassi ascolti.\nDal 15 novembre 2021, dal luned\u00ec al sabato dalle 0:00 circa alle 6:00 vanno in onda in simulcast le edizioni del TG1, TG2 e TG3 trasmesse negli anni precedenti, mentre nella domenica vengono trasmesse dalle 0:30 circa alle 6:25 in simulcast Question Time a cura di Rai Parlamento in diretta dalla Camera dei Deputati o dal Senato della Repubblica.\nDal 3 dicembre 2021 viene trasmessa in simulcast, alle 14:30 circa al termine del VG21 delle 14:00 la rubrica TG Magazine (in onda anche su Rai 3, inizialmente andava in onda all'interno dello spazio informativo del VG21 fino al 10 ottobre 2011). Per\u00f2, questo spazio viene curato da Rai Parlamento, che il 5 dicembre successivo torna in onda anche, dopo 10 anni di assenza sullo schermo, TG Parlamento (in onda anche sui canali Rai) ma viene trasmessa in replica solo l'edizione delle 18 andata in onda su Rai 2.\nIl 18 dicembre 2021 la versione presente in Lazio viene rinominata in Canale21 Roma.\nDal 20 dicembre 2021 a gennaio 2022 sono state trasmesse le repliche delle edizioni 2002/2003 e 2003/2004 di Quelli che il calcio, in alternanza con il simulcast delle edizioni del TG1, TG2 e TG3 trasmesse negli anni precedenti, mentre dal 27 dicembre 2021 il canale \u00e8 ricevibile anche in Polonia coi soli dispositivi HD.\nLa stagione 2021-2022, invece, si presenta con alcune novit\u00e0 nel palinsesto: Nella fascia serale I film di Bud Spencer e Terence Hill vengono sostituiti da repliche di cartoni animati come SpongeBob, Bob aggiustatutto, Teletubbies, Dora l'esploratrice, Scooter - Agente segreto e Talking Tom and Friends a partire dal 28 dicembre dello stesso anno. Nella fascia notturna torna Appuntamento al cinema (in onda anche sui canali Rai), mentre nelle partite della nazionale di calcio di Napoli torna La Partita del Napoli.\nDal 3 gennaio 2022, a seguito di una riorganizzazione delle frequenze Canale 21 e visibile solo con i dispositivi HD, mentre dallo stesso mese anche Canale 21 trasmette in diretta il simulcast di Sky TG24.\nDal 9 gennaio il simulcast del TG1, TG2, e del TG3 furono sostituiti dal simulcast delle edizioni di Rai News24 da mezzanotte circa alle 4:10 mentre il simulcast di Sky TG24 resta invariato anche dalle 4:15 alle 6:00.\nL'11 gennaio 2022, a seguito della morte del presidente del Parlamento Europeo David Sassoli alcuni programmi come Peppy Night Fest e SuperSport 21 sono sospesi per lasciare spazio agli discorsi di David Sassoli degli anni precedenti, mentre SuperSport 21 va in onda con il meglio delle ultime edizioni trasmesse in onda nel corso degli anni sia il calciomercato che alcune partite del Napoli.\nIl 14 gennaio 2022 la versione HD di Canale 21 diventa provvisorio che torna al numero 12 del digitale terrestre in Campania.\nIl 17 gennaio 2022 Canale 21 diventa un canale nazionale secondo un'accordo tra TVN nella Polonia e TF1 nella Francia, mentre il contenitore di mezzogiorno in onda su TVN in Polonia torna ad essere trasmesso dopo quasi 2 mesi aggiungendo programmi come TG Parlamento, TG Magazine e il simulcast di RaiNews 24 e Sky TG24 in cui vengono anche doppiati in polacco.\nIl 2 febbraio il canale torna ad essere visibile in Puglia all'LCN 117 nel mux 7 Gold.\nIl 7 febbraio trasmettono episodi inediti dei Teletubbies di notte dalle 23:35 all'1:15 e delle repliche di Gli zonzoli dall'1:20 alle 2:15 circa.\nOrari delle trasmissioni.\nFino al 14 aprile 2013 Canale 21 interrompeva le trasmissioni il sabato notte del mese con una pausa notturna dalle 2:00 alle 6:30 circa e la domenica notte dall'1:00 circa alle 6:00, spazio di tempo in cui veniva utilizzato sia la sigla di fine trasmissioni della Rai che un monoscopio di tipo Philips PM5544. Lo stesso sistema vigeva anche per Rai 1 per il primo marted\u00ec del mese, Rai 2 il secondo marted\u00ec del mese e per Rai 3 il terzo venerd\u00ec del mese. In alcuni casi quando Canale 21 interrompeva le sue trasmissioni veniva dato anche il Monoscopio prima della sigla di fine trasmissioni della Rai. Dal 3 ottobre 1983 all'8 giugno 1997 dall'1:30 alle 6:00 circa viene usato il cartello di Fine trasmissioni e dal 9 giugno 1997 al 6 novembre 2011 dalle 23:55 alle 7:00 circa Canale 21 interrompeva le trasmissioni anche ogni giorno al mese. Queste prove tecniche non vengono pi\u00f9 effettuate dal 20 aprile 2013.\nDal 9 marzo al 14 giugno 2020, in occasione dell'emergenza COVID-19 dalle 2:30 circa alle 8:00 alcune trasmissioni sono improvvisamente interrotte per lasciare spazio al monoscopio ed un cartello che recita le trasmissioni che riprenderanno.\nNella versione presente in Lazio alcune trasmissioni terminano dalle 2:00 circa alle 6:15 per lasciare spazio a un monoscopio di tipo Philips PM5544.\nDal 23 dicembre 2021 al 3 gennaio 2022, solo durante la programmazione natalizia dalle 3:30 alle 6:00 alcune trasmissioni sono interrotte per lasciare spazio a brevi finestre delle edizioni precedenti del TG3.\nDal 7 febbraio 2022 dalle 2:15 circa alle 6:00 alcune trasmissioni sono interrotte per dare spazio a brevi finestre di Rai Parlamento, ma solo di luned\u00ec e dal marted\u00ec alla domenica viene trasmesso un cartello con il logo di Canale 21 in alto che recita \"Ci scusiamo per l'interruzione, le trasmissioni riprenderanno il pi\u00f9 presto possibile\"."}
{"id": "609471", "revid": "1543377", "url": "https://it.wikipedia.org/wiki?curid=609471", "title": "Sunbelt Personal Firewall", "text": "Sunbelt Personal Firewall (conosciuto anche come Kerio Personal Firewall) \u00e8 un firewall per computer originariamente sviluppato dalla Kerio Technologies.\nKerio Technologies ha successivamente abbandonato lo sviluppo del suo personal firewall, per la dura concorrenza delle soluzioni di sicurezza all-in-one. Successivamente il suo sviluppo \u00e8 stato ripreso dalla Sunbelt Software, arrivato all'attuale versione 4.6.1861, la versione ora non \u00e8 pi\u00f9 gratuita ma utilizzabile in modalit\u00e0 trial per 30 giorni."}
{"id": "609477", "revid": "842", "url": "https://it.wikipedia.org/wiki?curid=609477", "title": "Ciclo di Born Haber", "text": ""}
{"id": "609483", "revid": "9314", "url": "https://it.wikipedia.org/wiki?curid=609483", "title": "Largo Caballero", "text": ""}
{"id": "609487", "revid": "2225", "url": "https://it.wikipedia.org/wiki?curid=609487", "title": "Slapstick comedy", "text": ""}
{"id": "609490", "revid": "181699", "url": "https://it.wikipedia.org/wiki?curid=609490", "title": "Andr\u00e9s Nin", "text": "Biografia.\nCresciuto nella cittadina catalana di El Vendrell in una famiglia modesta (suo padre era una ciabattino e sua madre una bracciante agricola), Nin si trasferisce a Barcellona nel 1911 con la qualifica di maestro. Insegna per qualche tempo in una scuola laica e libertaria, prima di diventare giornalista e attivista politico. Aderisce prima al partito nazionalista repubblicano Uni\u00f2 Federal Nacionalista Republicana (UFNR), successivamente nel 1914 entra nel Partito Socialista Operaio Spagnolo (\"Partido Socialista Obrero Espa\u00f1ol\", \"PSOE\") e il 13 dicembre dello stesso anno \u00e8 iniziato in Massoneria nella Loggia \"Adelante\" n. 8, di Barcellona e adotta il nome simbolico di \"Pestalozzi\". Il 28 gennaio 1917 riceve il secondo e il terzo grado e lo stesso anno diviene Maestro Venerabile della Loggia \"Justicia\" n. 9. Nel 1915 si era aperto un periodo di crisi. Per circa due anni si ritira dall'attivit\u00e0 politica, fin quando le notizie della Rivoluzione russa riaccendono le sue speranze. Nel 1919 lascia per\u00f2 il PSOE poich\u00e9 non risponde alle sue aspettative rivoluzionarie ed entra cos\u00ec nella Confederazione Nazionale del Lavoro (\"Confederaci\u00f3n Nacional del Trabajo\", \"CNT\"), la confederazione sindacale anarchica spagnola, su posizioni sindacaliste rivoluzionarie.\nIl periodo in Unione Sovietica.\nInsieme a Joaqu\u00edn Maur\u00edn, anima la corrente sindacalista rivoluzionaria interna alla CNT e nel 1920, a causa dell'incarcerazione del segretario generale Evelio Boal assume il suo incarico. Nel 1921, alla Conferenza Nazionale della CNT, viene scelto, insieme a Joaquin Maurin, come delegato del sindacato al congresso per la fondazione dell'Internazionale Comunista in Russia. L\u00ec vi rimane al termine del congresso come rappresentante della CNT, ma il suo ruolo non verr\u00e0 riconosciuto dal suo sindacato a causa della repressione messa in atto dai bolscevichi contro il movimento anarchico in Russia. A Mosca abbraccia le idee marxiste e ricopre l'incarico di segretario internazionale dei sindacati rossi (Profintern), occupandosi in particolar modo dei paesi latini. Durante i duri anni della lotta per il potere tra Stalin e le opposizioni interne e gi\u00e0 nel 1927, secondo la testimonianza di Victor Serge, Nin entra a far parte del Comitato Internazionale dell'Opposizione di sinistra (guidata da Lev Trotsky) con il compito di sfruttare la sua relativa libert\u00e0 di movimento per organizzare le reti clandestine dei suoi compagni. Ma ben presto le repressione colpisce anche lui. Nel 1928 assiste al IV Congresso dell'Internazionale sindacale rossa senza poter intervenire e nel 1929 viene espulso dall'Unione Sovietica. Arriva a Barcellona nel 1930 insieme alla sua famiglia.\nIl ritorno in Spagna e la Sinistra Comunista.\nDi ritorno in Spagna, Nin fu centrale nella formazione della Sinistra Comunista di Spagna (\"Izquierda Comunista de Espa\u00f1a\", \"ICE\"), un partito politico leninista e filotrotzkista affiliato all'Opposizione Internazionale di Sinistra, fu -con Jos\u00e9 Maria Loredo Aparicio- presidente della seconda conferenza di questo partito il 26 marzo 1932. Tuttavia, l'ICE risult\u00f2 largamente minoritario ed isolato. Nin, dopo l'avvicinamento con il Blocco Operaio e Contadino (\"Bloque Obrero y Campesi\u00f1o\", \"BOC\"), fondato dal suo vecchio compagno Joaquin Maurin, durante la Rivoluzione delle Asturie nel 1934, sosteneva l'unificazione con questo partito, mentre Trotsky era pi\u00f9 propenso ad una strategia entrista nella Giovent\u00f9 Socialista Spagnola che portasse ad un aumento della militanza nell'ICE. Nin era contrario alla proposta del dirigente bolscevico poich\u00e9 nella grande organizzazione socialista le loro forze si sarebbero disperse, mentre preferiva il partito di Maurin, piccolo ma con un radicamento significativo in Catalogna.\nIl POUM e il Fronte Popolare.\nAlla fine, Nin ruppe con Trotsky e con l'Opposizione di Sinistra su questa questione ed il progetto di fusione si comp\u00ec. Nel 1935, i due partiti si unirono per formare il Partito Operaio di Unificazione Marxista (\"Partido Obrero de Unificaci\u00f3n Marxista\", \"POUM\"), alternativo al PCE, invece legato alla Terza Internazionale e a Stalin.\nDopo la vittoria del Fronte Popolare nelle elezioni del 1936, di cui il POUM faceva parte, Nin divenne Consigliere di Giustizia nella da poco costituita Generalitat della Catalogna, da cui, diversi mesi dopo, fu costretto a dimettersi dietro forti pressioni del \"PSUC\", il partito dei comunisti catalani.\nDopo che alla Catalogna fu garantita una larga autonomia da parte del governo repubblicano nei primi mesi della Guerra Civile, Nin divent\u00f2 membro del governo Catalano, guidato da Llu\u00eds Companys i Jover di Esquerra Republicana de Catalunya (ERC), ma, a causa delle pressioni dell'Unione Sovietica, l'unica finanziatrice della Repubblica nella guerra, fu rimosso dal ruolo insieme agli altri membri del POUM.\nL'arresto e la morte.\nNel maggio del 1937, la tensione che si era accumulata a Barcellona sfoci\u00f2 in violenze tra anarchici e aderenti al POUM da un lato e i comunisti del PSUC, ERC, Estat Catal\u00e0 e il governo della Generalitat dall'altro (le Giornate di maggio). A seguito della repressione del governo catalano, il PCE richiese l'arresto di Nin e lo scioglimento del POUM, ma Francisco Largo Caballero, alla guida del governo della Repubblica, vi si oppose. Il 16 giugno, il governo di Juan Negr\u00edn, che aveva sostituito quello di Caballero, dissolse per decreto il POUM e ordin\u00f2 l'arresto di Nin, che fu arrestato il 16 giugno davanti alla sede del suo partito ne La Rambla a Barcellona, e tra il 18 e il 21 giugno fu pi\u00f9 volte interrogato, torturato e per finire assassinato, probabilmente nella notte del 22 giugno, dagli agenti della polizia segreta sovietica (Nkvd), per ordine del generale Alexander Orlov, nella prigione di Alcal\u00e1 de Henares."}
{"id": "609492", "revid": "31886", "url": "https://it.wikipedia.org/wiki?curid=609492", "title": "Smoke (personaggio)", "text": "Smoke \u00e8 un personaggio della serie videoludica \"Mortal Kombat\".\nStoria.\nSmoke, nella sua forma umana, era un letale assassino nonch\u00e9 alleato del clan ninja del Lin-Kuei.\nAmico di Sub Zero (il secondo, ovvero il fratello minore del vecchio Sub-Zero che aveva partecipato al torneo shaolin del primo Mortal Kombat e che viene ucciso, durante lo stesso torneo, da Scorpion), lo accompagna nella sua missione nell'Outworld.\nSmoke \u00e8 un personaggio segreto che \u00e8 possibile vedere tra gli alberi della Foresta Vivente, un luogo di combattimento che si trova nell'Outworld. Non combatte direttamente gli avversari, ma si limita solo ad osservare, un po' come Jade e il guerriero ombra Noob Saibot, e a rimanere sulla linea difensiva.\nDopo \"Mortal Kombat II\", sia Sub-Zero che Smoke tornano alla base del Lin-Kuei solo per scoprire che i loro compagni venivano automatizzati (ovvero erano trasformati in cyborg) e stessa sorte sarebbe toccata ad entrambi.\nDecidono quindi di fuggire, ma mentre Sub-Zero riusc\u00ec a scappare, Smoke fu catturato e automatizzato con la missione di trovare e uccidere il suo vecchio amico, il traditore Sub Zero.\nDivent\u00f2 dunque un cyborg assassino, la cui forma umana esisteva ormai solo nelle memorie pi\u00f9 allenate.\nIn \"Mortal Kombat 3\" Smoke, insieme agli altri 2 cyborg Sektor e Cyrax, partecipa alla caccia di Sub-Zero. Smoke in \"Mortal Kombat 3\" \u00e8 un personaggio segreto e pu\u00f2 essere usato dal giocatore per la prima volta, e non solo affrontato come in \"Mortal Kombat 2\".\nNel finale di Smoke in \"Mortal Kombat 3\", Subzero percepisce come il cyborg possieda ancora un'anima e riesce quindi a fargli ricordare il passato. Smoke aiuta il suo vecchio amico e insieme sconfiggono Sektor e Cyrax. Alla fine Smoke riacquista la memoria e contribuisce alla salvezza dell'Earthrealm, ma rimarr\u00e0 prigioniero del suo corpo artificiale.\nIn \"Ultimate Mortal Kombat 3\" \u00e8 selezionabile anche Human Smoke, la versione umana di Smoke gi\u00e0 apparsa in \"Mortal Kombat 2\". Nel finale di \"Ultimate Mortal Kombat 3\" Human Smoke riesce a tornare definitivamente umano e sparisce per allenarsi in preparazione di un quarto torneo, ma il finale di questo personaggio in \"Mortal Kombat Trilogy\" cambia totalmente: Smoke versione umana pu\u00f2 esistere solamente nei ricordi del ninja cibernetico, evidenziando che Smoke non ha riacquistato la forma umana.\nIn ' viene ritrovato da Noob Saibot in una stanza del palazzo di Shao Kahn disattivato. Noob Saibot allora decide di sfruttare la nanotecnologia di Smoke per poter creare dei demoni cibernetici e quindi lo riprogramma per i suoi scopi e lo riattiva. Nel corso di ' partecipa, assieme a Noob, all'assalto del tempio Lin Kuei, venendo sconfitto da Taven. Pi\u00f9 tardi, prende parte alla battaglia tra le Forze della Luce e quelle dell'Oscurit\u00e0, trovandovi la morte.\nNella linea temporale alterata di \"Mortal Kombat IX\", Smoke, insieme a Kuai Liang (il secondo Sub-Zero) approda in Outworld alla ricerca di Shang Tsung, seppur contro gli ordini del Lin Kuei, per scoprire cosa \u00e8 successo al primo Sub-Zero. Dopo aver sconfitto lo stregone Shang Tsung e Reptile, ma non avendo ottenuto alcuna risposta in merito al destino di Bi Han, Smoke viene attaccato da Sektor e i suoi cyber ninja per essere ricondotto al Lin Kuei e automatizzato. Raiden che in lontananza ha osservato la scena ha una visione di cosa succederebbe se Smoke divenisse un cyborg e quindi dopo che quest'ultimo ha sconfitto Sektor, sconfigge i cyber ninja liberandolo. Sfuggito ai suoi inseguitori e impedita quindi la sua automatizzazione, il ninja del fumo si allea con il Dio del Tuono e i guerrieri della terra. Purtroppo la sua salvezza coster\u00e0 la vita a Sub-Zero che verr\u00e0 automatizzato al suo posto. Si unisce alle forze della Terra durante l'invasione di Shao Kahn, ma viene ucciso da Sindel. La sua anima viene poi evocata nel Netherrealm e soggiogata da Quan Chi.\nNel suo finale, si scopre che il suo vero nome \u00e8 Tomas Vrbada e che proviene da Praga, Repubblica Ceca e che il suo potere di fumo deriva dallo y\u014dkai Enenra.\nRiappare in \"Mortal Kombat X\", corrotto da Quan Chi, cambiando il suo nome in Enenra. \u00c8 per\u00f2 possibile selezionarlo tramite una delle varianti del personaggio DLC Triborg, insieme a Cyrax (LK-4D4), Sektor (LK-9T9) e Cyber Sub-Zero (LK-52O).\nCyber Smoke.\nCyber Smoke o Unit\u00e0 LK-T72 \u00e8 un personaggio della serie videoludica \"Mortal Kombat\".\nFinishing Moves.\nIn questo elenco sono presenti anche le fatality di Triborg."}
{"id": "609495", "revid": "9314", "url": "https://it.wikipedia.org/wiki?curid=609495", "title": "Andreu Nin", "text": ""}
{"id": "609497", "revid": "1048993", "url": "https://it.wikipedia.org/wiki?curid=609497", "title": "Juan Antonio Bardem", "text": "Biografia.\nRaggiunse il successo nel 1953 realizzando la sceneggiatura del film \"Benvenuto, Mister Marshall!\" girato da Luis Garc\u00eda Berlanga. Figlio di attori teatrali, firma \"Comicos\", il suo primo film da solo, quale tributo personale ai genitori.\nLe sue opere principali sono state fortemente influenzate dal cinema italiano del dopoguerra e dagli schemi lukacsiani del realismo critico.\nIl film \"Gli egoisti\", premiato al Festival di Cannes 1955, ricorda da vicino le atmosfere e la trama di \"Cronaca di un amore\" di Michelangelo Antonioni.\nL'altro successo internazionale di Bardem, \"Calle Mayor\" (1956), che al Festival di Venezia ricevette il premio della critica, avvicina molto una delle prime opere di Federico Fellini: \"I vitelloni\".\nIn \"Gli egoisti\", \"Calle Mayor\" e in \"Ho giurato di ucciderti\" del 1957, il protagonista \u00e8 sempre un personaggio dal nome di Juan, che esprime la crisi dell'intellettuale nella societ\u00e0 franchista. Il personaggio di Juan ritorner\u00e0 nel 1977 nel film \"Il ponte\", una rivisitazione moderna di \"Don Chisciotte\" dove il protagonista erra su una motocicletta alla ricerca della scoperta della solidariet\u00e0.\nNel 1955 in una conferenza a Salamanca sulle condizioni del cinema spagnolo oppresso dalla censura franchista, prese posizione contro la produzione cinematografica del suo paese a quel tempo e ci\u00f2 gli cost\u00f2 l'arresto sul set di \"Calle Mayor\".\nNel 1957 persuase Luis Bu\u00f1uel a ritornare a girare il film in Spagna e prese a lavorare con il gruppo di registri del UNINCI, casa di produzione cinematografica indipendente sorta nel 1951 per risollevare le sorti del cinema spagnolo del dopoguerra.\nJuan Antonio Barden fu insieme a Luis Garc\u00eda Berlanga uno dei protagonisti della stagione neorealista del cinema spagnolo che prese ad esempio l'analogo movimento cinematografico italiano."}
{"id": "609498", "revid": "320578", "url": "https://it.wikipedia.org/wiki?curid=609498", "title": "Kerio Personal Firewall", "text": ""}
{"id": "609499", "revid": "287204", "url": "https://it.wikipedia.org/wiki?curid=609499", "title": "Fortis", "text": "La Fortis SA \u00e8 stata un gruppo di banca-assicurazione con sedi a Bruxelles (Belgio) e Utrecht (Paesi Bassi). \u00c8 stata la prima banca in Belgio e in Lussemburgo, seconda nel Benelux.\nStoria.\nLa \"Fortis\" nacque nel 1990 dalla fusione di due compagnie assicurative, la olandese AMEV e la belga AG Group, con la banca olandese VSB. Nel corso degli anni Novanta il gruppo si espanse mediante l'acquisizione dell'assicurazione belga \"Caisse g\u00e9n\u00e9rale d'\u00e9pargne et de retraite\" fra il 1993 e il 1997, del \"Cr\u00e9dit \u00e0 l'Industrie\" nel 1995, della \"MeesPierson\" nel 1997 e soprattutto della \"G\u00e9n\u00e9rale de Banque\" (nata dalla scissione del ramo bancario della \"Soci\u00e9t\u00e9 g\u00e9n\u00e9rale de Belgique\") nel 1999. Nel 2005 la parabola della \"Fortis\" raggiunse il suo culmine: era il 23\u00ba gruppo bancario mondiale con posizione dominante in Belgio e Lussemburgo. Nel 2007 la \"Fortis\" form\u00f2 con la \"Royal Bank of Scotland\" e con il \"Banco Santander\" un consorzio per lanciare un'OPA sul colosso bancario olandese \"ABN AMRO\" e smembrarlo fra i membri del consorzio: alla \"Fortis\" sarebbero spettate le attivit\u00e0 in Belgio e Paesi Bassi.\nA partire dalla fine del 2007, la crisi dei subprimes mise in dubbio la capacit\u00e0 della \"Fortis\" di finanziare la sua parte di operazione. Le azioni, che in aprile superavano i 30 euro di valore, crollarono a 17 euro in novembre. Nel settembre dell'anno successivo gli effetti della crisi si aggravarono, cos\u00ec come le difficolt\u00e0 delle banche. La liquidit\u00e0 del gruppo divenne critica e la quotazione delle azioni col\u00f2 a picco. Gli stati dei Paesi Bassi e del Lussemburgo rilevarono ciascuno il 49%, rispettivamente della \"Fortis Bank Nederland\" e della \"Fortis Banque Luxembourg\", mentre lo stato belga acquis\u00ec il 49% della \"Fortis Banque Belgique\", che oltre a gestire l'attivit\u00e0 in Belgio, era anche la controllante delle filiali olandese e lussemburghese. Fra le condizioni del piano di riscatto c'era la vendita da parte di \"Fortis\" della \"ABN AMRO\". La \"Fortis\" avrebbe dovuto utilizzare i fondi ottenuti dalla vendita della \"ABN\" per riscattare le quote cedute ai governi.\nTuttavia i problemi non furono risolti, soprattutto a causa della perdita di interesse dell\"ING Groep\", che era stato precedentemente interessato alla ABN.\nPerci\u00f2 il governo olandese di Balkenende impose, il 3 ottobre, alla \"Fortis\" di vendere allo Stato la totalit\u00e0 delle sue attivit\u00e0 nei Paesi Bassi, ovvero \"ABN AMRO\", \"Fortis Bank Nederland\" e \"Fortis Insurance Nederland\". \nLe attivit\u00e0 bancarie furono riunite sotto il nome \"ABN AMRO\", mentre il ramo assicurativo divenne la \"ASR Nederland\". Lo smembramento del gruppo \"Fortis\" prosegu\u00ec il 5 ottobre successivo con l'acquisto da parte della \"BNP Paribas\" delle attivit\u00e0 bancarie in Belgio e Lussemburgo, condotte sotto il nome di \"BNP Paribas Fortis\". La \"Fortis Holding\" ha conservato le attivit\u00e0 assicurative internazionali (\"Fortis Insurance International\") e nel 2010 ha mutato ragione sociale da \"Fortis Holding\" a Ageas. Infine, la \"Fortis Insurance Belgium\", ovvero il ramo assicurativo belga, \u00e8 stato ribattezzato \"AG Insurance\" ed \u00e8 controllato da \"Ageas\" e da \"BNP Paribas Fortis\"."}
{"id": "609508", "revid": "148107", "url": "https://it.wikipedia.org/wiki?curid=609508", "title": "Ciclo di Born-Haber", "text": "Il ciclo di Born-Haber, che prende il nome dai suoi due sviluppatori, gli scienziati tedeschi Max Born e Fritz Haber, \u00e8 un approccio nell'analisi delle energie di reazione. Consiste in uno schema che rappresenta due \"cammini\" ideali che portano alla formazione di un composto ionico dalla reazione dei suoi componenti allo stato elementare: un cammino diretto ed uno che passa attraverso una serie di reazioni intermedie.\nDescrizione.\nLo schema \u00e8 solo una costruzione mentale; infatti, principalmente per ragioni cinetiche, la formazione dei composti ionici segue una strada con intermedi diversi da quelli rappresentati nel ciclo di Born-Haber. L'utilit\u00e0 del ciclo di Born-Haber si evidenzia considerando le entalpie di reazione di ogni reazione del ciclo. L'entalpia \u00e8 una funzione di stato termodinamica, quindi la variazione di entalpia dipende solo dallo stato iniziale e finale che nel caso di una trasformazione ciclica sono coincidenti, con il risultato che la variazione di entalpia totale risulta uguale a zero. Questo, nel caso del ciclo di Born-Haber, significa che l'entalpia di formazione formula_1, che \u00e8 l'entalpia del cammino \"diretto\", \u00e8 uguale alla somma delle entalpie delle reazioni intermedie dell'altro possibile cammino:\nScomponendo il ciclo di Born-Haber, si evidenziano i seguenti passaggi:\nLa somma algebrica delle entalpie sopra descritte fornisce l'entalpia di formazione del sale formula_9\nIn generale, per i cicli di Born-Haber c'\u00e8 una differenza trascurabile fra l'energia e l'entalpia (fattore RT per mole); per cui, ad esempio, l'entalpia di 1\u00aa ionizzazione si approssima all'energia di 1\u00aa ionizzazione. Questo permette di misurare la 1\u00aa e la 3\u00aa entalpia per via termochimica, mentre le energie ai punti 2, 4 e 5 si possono misurare per via spettroscopica e approssimare all'entalpia; la 6\u00aa entalpia si pu\u00f2 approssimare all'energia calcolata con l'equazione di Born-Land\u00e9.\nConsiderando tutti i reagenti e tutti i prodotti di tutte le reazioni del ciclo allo stato-standard, si pu\u00f2 calcolare l'entalpia di formazione standard del composto ionico in questione:"}
{"id": "609516", "revid": "76963", "url": "https://it.wikipedia.org/wiki?curid=609516", "title": "Hilton Ruiz", "text": "Interessato a latin jazz e bebop, ha pubblicato numerosi dischi ed ha collaborato tra gli altri con Dizzy Gillespie, Mongo Santamar\u00eda, Charles Mingus, Roland Kirk e Tito Puente.\n\u00c8 morto tragicamente a New Orleans nel 2006 all'et\u00e0 di 54 anni per le lesioni riportate in seguito ad una caduta."}
{"id": "609523", "revid": "1305772", "url": "https://it.wikipedia.org/wiki?curid=609523", "title": "Comunit\u00e0 montana Stilaro-Allaro-Limina", "text": "La comunit\u00e0 montana Stilaro Allaro-Limina era costituita dall'unione delle comunit\u00e0 montane Stilaro Allaro (Bivongi, Caulonia, Pazzano e Stilo) e della Limina (Canolo, Grotteria, Mammola, Martone e San Giovanni di Gerace) e comprendeva 9 comuni ricadenti nella provincia di Reggio Calabria, (Art. 7 della legge regionale n\u00ba 20 del 10-7-2008). Con Legge Regionale n.25/2013 le Comunit\u00e0 Montane calabresi sono state soppresse e poste in liquidazione. Con delibera della Giunta Regionale n. 243 del 04/07/2013 sono stati nominati i Commissari liquidatori.\nComunit\u00e0 montana Stilaro Allaro.\nLa comunit\u00e0 montana Stilaro Allaro comprende 6 comuni della provincia di Reggio Calabria: Bivongi, Caulonia, Pazzano, Placanica, Roccella Jonica e Stilo.\nIl territorio \u00e8 delimitato ad est dalle acque del mar Ionio e ad ovest dalle Serre appenniniche calabresi.\nFlora e fauna.\nLa flora \u00e8 composta per la maggioranza dall'abete bianco, faggio e castagno.\nA 1200 metri sgorga la fonte dell'acqua Mangiatorella.\nNella zona di Bivongi sono presenti le cascate del Marmarico (le pi\u00f9 alte della Calabria con 105mt).\nIn autunno \u00e8 possibile una raccolta di funghi di alta qualit\u00e0: porcini, ovoli buoni e chiodini.\nA valle vi sono coltivazioni di uliveti e vigneti.\nInfine sulla costa troviamo agrumeti.\nPer quanto riguarda la fauna c'\u00e8 la presenza di poiane, picchi, tordi, fagiani, pernici, cinghiali, volpi, faine, tassi e ghiri.\nNella fiumara dello Stilaro sono presenti allevamenti di storioni e trote.\nChiese antiche e castelli presenti nel territorio.\nIn ogni paese della comunit\u00e0 montana sono presenti antichi luoghi di culto dal grande valore artistico e culturale. Fra i principali ricordiamo il monastero greco-ortodosso di San Giovanni Theristis di Bivongi, il castello Normanno di Caulonia, l'eremo di Santa Maria della Stella di Pazzano, e soprattutto la cattolica di Stilo, antichissima chiesa bizantina ad oggi ancora in perfetto stato conservativo con tutti i manufatti originali.\nEconomia.\nArtigianato.\n\u00c8 molto forte sul territorio la presenza ell'artigianato tra cui la tessitura ed i ricami artistici, la lavorazione del legno e del ferro.\nNello specifico invece: le produzioni di vasi di Roccella Ionica, gli impagliatori di sedie e gli ombrellai di Stilo, i \"grottaroti\" di Pazzano, i conciapelle ed i bottai di Bivongi.\nLa tessitura si svolge fin dall'antichit\u00e0.\nAncora oggi si lavorano al telaio tovaglie e \"pezzare\" che possono essere acquistate nelle fiere estive dell'artigianato, che si svolgono in tutta la comunit\u00e0 montana.\nAnche la lavorazione del metallo \u00e8 antichissima e si pratica da 2000 anni.\nI giacimenti minerari sono stati largamente sfruttati dai borboni. Negli anni trenta e quaranta, nel periodo precedente la seconda guerra mondiale, a Bivongi venivano ancora estratti per uso bellico il rame e la molibdenite. Di questa attivit\u00e0 rimangono notevoli testimonianze di cui si interessa l'Ecomuseo della Vallata dello Stilaro.\nLa lavorazione del legno invece si ritrova in molte chiese della comunit\u00e0.\nGastronomia.\nUn prodotto tipico della zona \u00e8 la pasta fatta in casa, filata a mano, con una farina di grano duro.\nSi \u00e8 soliti cucinare carne di capra, maiale, cinghiale, capretto, tordo e lepre.\nCome pescato, si pu\u00f2 gustare il pesce azzurro della variet\u00e0 Surici.\nDi insaccati, poi i tipici della cucina calabrese: soppressata, salsiccia, capicollo e pancetta.\nCome dolci infine, la cuzzupa (dolce pasquale) o 'nguta, la 'nzulla e le 'zzippule (dolci natalizi).\nCome bevande di produzione del luogo oltre all'acqua oligominerale Mangiatorella, vi \u00e8 il vino; il pi\u00f9 famoso \u00e8 quello del comune di Bivongi col quale d'estate se ne fa pure una fiera con degustazione.\nNote.\nComunit\u00e0 montana Stilaro Allaro - Limina\nvia Stazione 89045 MAMMOLA (RC)\nTel. 0964\u00a0414112\nFax 0964\u00a0414113"}
{"id": "609525", "revid": "74801", "url": "https://it.wikipedia.org/wiki?curid=609525", "title": "John Dillinger", "text": "Nella cultura popolare viene spesso rappresentato come un gangster americano vestito impeccabilmente, che imbraccia un mitra Thompson.\nBiografia.\nJohn Dillinger cominci\u00f2 la sua carriera di rapinatore il 6 settembre 1924, a ventun anni, quando rapin\u00f2 la drogheria vicino a casa, a Mooresville, nell'Indiana. Arrestato e rilasciato grazie all'intercessione della matrigna, John continu\u00f2 sulla cattiva strada fino ad arrivare ad altre rapine, ben pi\u00f9 pesanti, che gli costarono un nuovo arresto a Dayton, nell'Ohio, dal cui carcere fu trasferito nella prigione di Michigan City, da dove fugg\u00ec in combutta con alcuni uomini della sua gang. Tra gli uomini che evasero era presente anche Walter Dietrich, uomo che ispir\u00f2 Dillinger e che mor\u00ec durante l'evasione. \nTornato alle rapine, John Dillinger rimase impresso alle vittime di tali crimini per la foggia elegante dei suoi abiti, il cappello in stile e la qualit\u00e0 del suo cappotto di alta sartoria: il suo stile fascinoso, infatti, contribu\u00ec non poco a fare di lui un mito. Considerato dall'FBI e dal suo direttore J. Edgar Hoover il \"nemico pubblico n. 1\", Dillinger si guadagn\u00f2 la fama di moderno Robin Hood del crimine quando, al termine delle abituali rapine, immedesimandosi perfettamente in quegli anni di grave crisi economica, prese l'abitudine di dare alle fiamme i registri contabili su cui erano annotati i debiti e le ipoteche delle persone in difficolt\u00e0 economiche, riuscendo ad attirare su di s\u00e9 la riconoscenza di tanti clienti a corto di denaro e la simpatia di buona parte dell'opinione pubblica. \nNonostante la sua verve ed il suo stile mai troppo brutale, per\u00f2, verso la fine della sua \"epopea\", isolato dalla malavita, che temeva di attirare su di s\u00e9 l'attenzione della polizia, ma isolato anche grazie ai metodi innovativi di ricerca dell'FBI, Dillinger si alle\u00f2 con la gang di un altro noto criminale dell'epoca, cio\u00e8 \"Baby Face\" Nelson, che era ben pi\u00f9 rude e privo di scrupoli di Dillinger (e che assieme a lui arriv\u00f2 a dividersi la fama di \"nemico pubblico\") per operare nuove rapine e rimpolpare le casse della sua gang.\nNegli anni trenta, per far perdere le sue tracce, Dillinger tent\u00f2 persino di cancellare le proprie impronte digitali con l'acido ma il cerchio che lo aveva circondato si stringeva sempre pi\u00f9. A Tucson, il 25 gennaio 1934, fu infatti arrestato in un hotel, assieme a buona parte della sua gang, grazie a circostanze fortuite. Il 3 marzo 1934 evase ancora, stavolta dalla prigione di Crown Point, nell'Indiana, dove venne rinchiuso (e dove fu immortalato in alcune famose foto che lo ritraevano abbracciato al direttore del carcere oltre che nel corso di un'intervista), arrivando a scatenare un vero e proprio caso politico nazionale.\nPurtroppo, per lui, la fuga momentanea (agevolata dall'utilizzo di una pistola finta in legno, che tutt'oggi non si sa se gli sia stata recapitata dal suo avvocato o se se la sia realizzata da s\u00e9 con un pezzo di legno trovato in carcere) non fu foriera di salvezza, perch\u00e9 per scappare Dillinger prese in ostaggio alcuni agenti e rub\u00f2 la vettura del direttore del carcere, con la quale varc\u00f2 il confine dello stato dell'Indiana. Cos\u00ec facendo, infatti, Dillinger commise un reato federale, cosa che permise all'FBI (forte di una nuovissima legge sul furto d'auto varata dal Congresso americano) di intervenire e quindi, dopo 4 mesi dalla sua fuga, di riacciuffarlo. \nDillinger fu identificato e ucciso a tradimento con cinque colpi d'arma da fuoco da alcuni agenti dell'FBI mentre si trovava all'esterno di un cinema di Chicago, dal quale usciva assieme alle prostitute Polly Hamilton e Ana Cumpanas, dopo aver assistito alla proiezione del film poliziesco \"Le due strade\" con Clark Gable. Era il 22 luglio 1934, e Dillinger aveva appena 31 anni.\nA tradirlo fu proprio Ana Cumpanas, conosciuta nell'ambiente dell'epoca anche come Anna Sage ed in seguito nota come la \"Donna in rosso\" (per via del colore sgargiante dell'abito, indossato per farsi riconoscere dalla polizia, anche se in realt\u00e0 l'abito indossato era una gonna arancione), la quale pass\u00f2 ai servizi segreti le informazioni utili per catturare il criminale in cambio della sua permanenza negli Stati Uniti d'America e al fine di evitare l'espulsione in Romania, sua terra natale, senza per altro riuscirvi, visto che l'espulsione fu poi confermata.\nPartecip\u00f2 all'agguato decisivo anche Melvin Purvis, giovane G-Man nominato in prima persona da J. Edgar Hoover per coordinare le ricerche di Dillinger assieme agli uomini del nuovo FBI, tra cui l'esperto investigatore Charles Winstead. Lo stesso Melvin Purvis, infine, lasci\u00f2 l'FBI solo un anno dopo la morte di Dillinger e mor\u00ec a causa di un colpo partito accidentalmente dalla propria pistola nel 1960, anche se non si esclude la possibilit\u00e0 che si sia suicidato. Nonostante la sua morte prematura e la sua vita criminale, John Dillinger, rapinatore fascinoso ed elegante, \u00e8 rimasto noto nell'immaginario collettivo come una sorta di eroe popolare dell'America della grande depressione. A Crown Point, nell'Indiana, esiste un museo a lui dedicato.\nOggi Dillinger riposa nel cimitero di \"Crown Hill\" ad Indianapolis, nell'Indiana.\nFilmografia.\nDi seguito, vengono elencati i film pi\u00f9 famosi e i nomi degli attori che hanno prestato il volto al gangster statunitense:"}
{"id": "609526", "revid": "989706", "url": "https://it.wikipedia.org/wiki?curid=609526", "title": "Virtual DJ", "text": "Virtual DJ \u00e8 un software creato dalla Atomix che permette di emulare due o pi\u00f9 giradischi collegati ad un mixer con il proprio PC/MAC. Invece dei classici dischi si usano file audio, come MP3 e WAV o FLAC. Avendo a disposizione due schede audio o una scheda audio con pi\u00f9 uscite sar\u00e0 possibile sentire anche il preascolto. \nCaratteristiche.\nIl programma ha a disposizione sia effetti musicali che effetti visivi (disponibili anche dal sito del produttore), utili per mixare i brani e le tracce audio. Inoltre sempre sul sito sono presenti varie skin che cambiano l'aspetto del software.\nVirtual DJ \u00e8 in grado inoltre di mixare video musicali con gestione separata di audio e video con numerosi effetti di transizione.\nQuesto programma pu\u00f2 rappresentare un primo approccio al mondo del djing senza il costo eccessivo che una console tradizionale comporta. Chiaramente nel momento in cui si decide di utilizzare questo tipo di software a livello professionale si scopre che una consolle digitale non costa certo meno di una consolle \"tradizionale\".\nPer scopi non commerciali e per l'utenza che non necessita di strumenti particolarmente avanzati, \u00e8 disponibile anche una versione freeware di Virtual DJ, senza periodi di valutazione, che contiene tutte le funzioni base essenziali.\nUtilizzo.\nMolti giovani disc jockey e aspiranti tali lo considerano non solo utile per cominciare a provare, bens\u00ec una valida alternativa alle ingombranti e relativamente costose attrezzature convenzionali, essendo pienamente funzionante con o senza hardware. Attrezzature che \u00e8 possibile interfacciare col software, avendo cos\u00ec un controllo completo e diretto dell'interfaccia e non limitato da mouse e tastiera, e che spesso (nei modelli pi\u00f9 economici) esse stesse richiedono per un pieno funzionamento del controller, talvolta anche con dispositivi mobili.\nAlcuni DJ \"old style\" temono che il loro mondo venga invaso da ragazzini privi di esperienza, abilissimi a usare questi programmi e disposti a lavorare a compensi troppo bassi, se non gratis, portando il cachet medio del DJ a diminuire costantemente.\nIn realt\u00e0 questi software, come altri (tra cui Ableton Live, VisualDiscoMix, Traktor, Serato DJ), sono ormai utilizzati anche da DJ professionisti (da citare Sasha, James Zabiela, John Digweed, tra gli italiani Amerigo Provenzano, Angemi, Rudy B) in tutto il mondo; anche se molte funzionalit\u00e0 del programma, se paragonate con i software precedentemente citati, , pur essendo un software diffuso e freemium, rispetto appunto ai gi\u00e0 citati Ableton Live (che supporta anche la funzionalit\u00e0 DAW), Serato e Traktor, i tre software pi\u00f9 famosi a buon diritto per uno scopo di djing Live.\nDegna di nota \u00e8 la vittoria come \"Best DJing software\" all'International Dance Music Awards (I.D.M.A.) nelle edizioni 2010, 2013 e 2014 portando visibilit\u00e0 al software e consacrandolo come software di livello professionale riconosciuto al pari di Traktor e Serato.\nUn'altra delle carte vincenti di Virtual DJ consiste nella possibilit\u00e0 di gestire e mixare video, diventando un software versatile sia per DJ che per VJ. A livello audio e video, Virtual DJ \u00e8 completamente personalizzabile tramite i vari plug-in presenti sul sito ufficiale e scaricabili gratuitamente, fattore che ha portato visibilit\u00e0 al software facendolo risultare facilmente plasmabile alle esigenze specifiche dell'utente che lo utilizza. Negli anni, per tenere il passo di Virtual DJ, nel software Serato \u00e8 stato introdotto un plug-in a pagamento per implementare la possibilit\u00e0 di mixare i video, mentre il vecchio e blasonato Traktor da anni si \u00e8 adagiato sugli allori rimanendo fermo al solo mix audio.\nVersioni.\nNegli anni, Virtual DJ ha sviluppato diverse versioni di utilizzo:"}
{"id": "609527", "revid": "1699816", "url": "https://it.wikipedia.org/wiki?curid=609527", "title": "Sheeva", "text": "Sheeva \u00e8 un personaggio della serie di videogiochi \"Mortal Kombat\". \u00c8 apparsa per la prima volta in \"Mortal Kombat 3\".\nStoria.\nSheeva \u00e8 una guerriera Shokan, come Goro e Kintaro, e fa la sua prima apparizione in \"Mortal Kombat 3\" come guardia del corpo di Sindel. Sheeva combatte e sconfigge chiunque si avvicini alla rinata regina di Edenia, eseguendo alla lettera gli ordini di Shao Kahn, ma si deve arrendere all'attacco combinato di Jade e Kitana, le quali la sconfiggono e liberano Sindel.\nAmareggiata e piena di vergogna per la sconfitta, torna nell'Outworld e si indispettisce molto quando scopre che l'imperatore ha messo Motaro, un centauro, a capo della spedizione contro i guerrieri della Terra. Sheeva viene a sapere poi che Motaro ha aiutato il terrestre Kano e cerca cos\u00ec di stipulare un accordo con l'uomo, offrendogli i gioielli delle miniere di cobalto. Kano accetta e fa s\u00ec che Sheeva prenda alle spalle Motaro uccidendolo. Tuttavia quando doveva essere Shao Kahn a subire l'agguato, Kano la tradisce e avverte l'imperatore che si sbarazza della Shokan facilmente.\nIn \"Mortal Kombat Armageddon\", dopo la sconfitta di Blaze, viene trasformata nella dea della distruzione dagli Dei Anziani. Uno dopo l'altro, Sheeva uccide tutti quelli che hanno devastato il regno usando un potente Kamidogu."}
{"id": "609530", "revid": "1632387", "url": "https://it.wikipedia.org/wiki?curid=609530", "title": "Corriere dello Sport - Stadio", "text": "Il Corriere dello Sport - Stadio \u00e8 un quotidiano sportivo italiano edito a Roma.\nFondato a Bologna nel 1924, pass\u00f2 attraverso diversi cambi di denominazione societaria e anche funzione (dal 1926 al 1943 fu l'organo ufficiale del CONI).\nLa sua denominazione attuale risale al 1977, quando incorpor\u00f2 il quotidiano bolognese \"Stadio\" fondato nel 1945.\nSi tratta di uno dei tre grandi quotidiani sportivi nazionali insieme al torinese \"Tuttosport\", facente parte dello stesso gruppo editoriale, e la milanese \"Gazzetta dello Sport\", edita da RCS MediaGroup.\nStoria.\nDalla fondazione al 1945.\nIl \"Corriere dello Sport\" fu fondato il 20 ottobre 1924 a Bologna da un gruppo di appassionati sportivi guidati dall'ex calciatore Alberto Masprone (1884-1964).\nTra i membri del Consiglio di gestione figurava il pilota automobilistico Enzo Ferrari.\nUsciva tre giorni alla settimana (luned\u00ec, mercoled\u00ec e sabato) con una foliazione di 4-8 pagine. La prima redazione era in via dei Poeti; la tipografia si trovava in via Calderini.\nA luglio 1926, a seguito del cambio dei vertici federali della FIGC con la nomina del bolognese Leandro Arpinati, La Gazzetta dello Sport perse la qualifica di \"organo ufficiale del CONI\" e il diritto di pubblicare ogni comunicato ufficiale di tutte le federazioni sportive italiane, qualifica che fu invece accordata da Lando Ferretti al trisettimanale bolognese di cui il braccio destro di Mussolini era diventato un profondo sostenitore.\nNel 1927 la federazione bolognese del Partito Nazionale Fascista, su iniziativa di Leandro Arpinati, rilev\u00f2 la propriet\u00e0 del giornale.\nIn dicembre, dopo che Arpinati fu nominato sottosegretario agli Interni, il giornale fu ribattezzato \"Il Littoriale\" riprendendo il nome dello stadio cittadino inaugurato pochi mesi prima (e oggi noto come stadio Renato Dall'Ara); il suo sottotitolo era \u00abquotidiano sportivo di tutti gli sport\u00bb.\nIl primo numero della nuova serie usc\u00ec il 12 dicembre.\nIl 1\u00ba settembre 1928 da trisettimanale divenne quotidiano.\nPer migliorarne la diffusione su tutto il territorio nazionale, il nuovo quotidiano sportivo fu concesso in abbonamento gratuito per 15 mesi a tutte le biblioteche universitarie e nazionali d'Italia.\nNel 1929 la sede del giornale fu trasferita a Roma (anche se per alcuni anni - dal 1929 al 1932 - l'edizione del luned\u00ec continu\u00f2 ad uscire a Bologna).\nNel corso degli anni la diffusione aument\u00f2 progressivamente. Dal 1932 al 1939 fu di propriet\u00e0 di Alberto Bonacossa.\n\"Il Littoriale\" fece concorrenza alla pi\u00f9 blasonata \"Gazzetta dello Sport\" dedicando ampi spazi agli sport minori: ad esempio il pugilato, pratica sportiva che il quotidiano sportivo milanese trattava meno diffusamente poich\u00e9 incentrava le proprie attenzioni soprattutto sul ciclismo, che all'epoca era il primo sport nazionale.\nIl 28 luglio 1943, tre giorni dopo la caduta del fascismo, il quotidiano torn\u00f2 al nome originario di \"Corriere dello Sport\" su iniziativa del corpo redazionale.\nIn settembre Umberto Guadagno, proprietario dello stabilimento in cui veniva stampato il \"Corriere\", ne rilev\u00f2 la propriet\u00e0.\nNel marzo 1944 gli occupanti tedeschi imposero il ritorno al vecchio nome, fino a quando gli Alleati entrarono nell'Urbe (4 giugno 1944).\nPietro Petroselli fu il primo direttore del \"Corriere\" dopo la Liberazione.\nLa prima svolta: gli anni sessanta.\nNegli anni cinquanta il \"Corriere dello Sport\" vendeva in media copie giornaliere, con punte di il luned\u00ec. \nNel 1961 la propriet\u00e0 della testata fu rilevata dagli editori Edilio Rusconi e Pietro Paolazzi. I nuovi proprietari approvarono i primi sostanziali cambiamenti all'interno della testata romana. Nel 1964 il giornale fu ceduto a un gruppo editoriale guidato da Francesco Amodei. Il nuovo editore affid\u00f2 la direzione del \"Corriere\" ad Antonio Ghirelli, che nel 1960 era gi\u00e0 stato direttore \"ad interim\".\nGhirelli apport\u00f2 delle importanti innovazioni al quotidiano, traendo spunto dal forte impatto che esercitavano i nuovi mezzi di comunicazione di massa, quali televisione e radio. Rivisit\u00f2 il giornale nella grafica, adottando titoli ad effetto e dalle grandi dimensioni e virgolettati \"urlati\" da forti inchiostrature. Inser\u00ec nella redazione giovani e validi giornalisti, come Sergio Neri e Giorgio Tosatti, promosso redattore capo: il \u00abCorriere\u00bb inizi\u00f2 a parlare lo stesso linguaggio del pubblico giovanile. Fu ideato uno spazio bisettimanale di due pagine, \"Forza, ragazzi!\", curato per cinque anni da Mario Pennacchia e Gastone Alecci, che ospit\u00f2 articoli ed interviste di scrittori e di intellettuali (quali ad esempio Luigi Compagnone e Luigi Silori) su temi di interesse giovanile, non necessariamente legati allo sport. Anche gli argomenti del giornale furono allargati a temi esterni allo sport, ma di forte interesse popolare, come ad esempio la politica o l'attualit\u00e0.\nIl \u00abCorriere dello Sport\u00bb, proprio in quegli anni, riusc\u00ec a diventare il quotidiano pi\u00f9 venduto nel Sud Italia, in piena contrapposizione con \u00abLa Gazzetta dello Sport\u00bb che invece dominava incontrastata nel Settentrione. Il calcio oramai aveva preso in tutte le testate sportive italiane la maggior parte dello spazio. Nel 1972, per\u00f2, la nomina come direttore di Mario Gismondi riport\u00f2 il giornale al vecchio stile e ad una dimensione meno innovativa, facendo crollare la qualit\u00e0 e le vendite. In quel periodo alcuni dei pi\u00f9 brillanti collaboratori, come Silori e Compagnone, lasciarono la testata.\nNel 1976, per porre un argine al declino del quotidiano, l'editore (la famiglia Amodei) nomin\u00f2 un nuovo direttore nella persona di Giorgio Tosatti. L'allievo di Ghirelli ricominci\u00f2 sulla stessa scia del suo maestro, intuendo che, con il proliferare dello sport, e del calcio in particolare, nella televisione, il quotidiano (che scontava un giorno di ritardo rispetto alle dirette tv) non poteva pi\u00f9 dedicarsi solo ed unicamente alla fredda cronaca degli eventi. L'intuizione dei titoli ad effetto dai caratteri cubitali che si estendono su nove colonne venne ripresa anche dalle altre testate sportive, uno stile utilizzato tutt'oggi.\nLa fusione con \u00abStadio\u00bb.\nUna delle ambizioni di Francesco Amodei era di fare concorrenza alla \u00abGazzetta dello Sport\u00bb sul suo territorio, il Nord. A questo scopo decise di rilevare una testata sportiva di Bologna, lo \u00abStadio\u00bb, nelle edicole dal 1948. L'operazione fu condotta tra il 1976 e il 1977. Successivamente le due testate vennero fuse. Il nuovo giornale fu chiamato \u00abCorriere dello Sport-Stadio\u00bb. Le redazioni dei due quotidiani vennero fuse anch'esse, per\u00f2 quella romana venne confermata, mentre quella bolognese fu ridimensionata; i giornalisti bolognesi in esubero furono costretti a passare al \u00abResto del Carlino\u00bb. Anche la fusione delle due tipografie fu complessa, in quanto a Roma veniva ancora usata la stampa a piombo, mentre i bolognesi erano gi\u00e0 passati alla fotocomposizione. Il direttore del \u00abCorriere\u00bb che guid\u00f2 la fusione dei due quotidiani fu Giorgio Tosatti. Il primo numero usc\u00ec il 10 settembre 1977.\nIl \u00abCorriere dello Sport-Stadio\u00bb fu distribuito in due differenti edizioni, distinte in base al colore della testata: verde al nord, con la scritta \u00abStadio\u00bb in primo piano, mentre nel centro-sud si utilizz\u00f2 il rosso, il colore della vecchia testata, con la scritta \u00abCorriere dello Sport\u00bb in primo piano. L'operazione, laboriosa, riusc\u00ec: il quotidiano trov\u00f2 nuovi lettori a livello nazionale, pur conservando le varie edizioni locali. Nel 1978 il \u00abCorriere dello Sport\u00bb raggiunse il record di copie vendute, di cui al Sud e al nord.\nDal 1982 ad oggi.\nLuned\u00ec 12 luglio 1982, con vittoria dell'Italia nel Mondiale spagnolo, il Corriere dello Sport-Stadio celebr\u00f2 l'evento con il titolo: \"Eroici!\" raggiungendo il record di vendite: copie, uno dei record pi\u00f9 alti per un quotidiano nazionale. Quell'anno la tiratura media del quotidiano fu di copie. Nel 1987 era il quinto quotidiano italiano, con una media vendite di 380.000 copie giornaliere. Nel 2006, in occasione della quarta vittoria dell'Italia ai Mondiali di calcio, il primato di vendite fu ripetuto con oltre di copie.\nL'8 novembre 2007, \u00e8 stato ufficialmente lanciato il nuovo sito internet, che non si limita pi\u00f9 solamente ad offrire la possibilit\u00e0 di leggere il quotidiano in edicola ma diventa un vero portale di riferimento in cui \u00e8 possibile aggiornarsi su tutte le notizie sportive a 360 gradi in tempo reale.\nIl sito web \u00e8 coordinato dal giornalista Pasquale Salvione.\nDal 1\u00ba giugno 2017 esce in formato tabloid.\nDirettori.\n\"Testata \u00abCorriere dello Sport\u00bb\"\n\"Testata \u00abIl Littoriale\u00bb\"\n\"Scelti da Alberto Bonacossa\"\n\"Graditi al regime fascista\"\n\"Gestione SAET\"\n\"Scelti dall'editore Rusconi\"\n\"Scelti dall'attuale propriet\u00e0\"\nDiffusione.\nDati Ads - Accertamenti Diffusione Stampa."}
{"id": "609531", "revid": "31620", "url": "https://it.wikipedia.org/wiki?curid=609531", "title": "Corriere dello Sport", "text": ""}
{"id": "609532", "revid": "31620", "url": "https://it.wikipedia.org/wiki?curid=609532", "title": "Corriere dello Sport-Stadio", "text": ""}
{"id": "609544", "revid": "84184", "url": "https://it.wikipedia.org/wiki?curid=609544", "title": "Enrico Rosa", "text": "Biografia.\nFu direttore de \"La Civilt\u00e0 Cattolica\" dal 1915 al 1931, e in questa funzione \u00e8 stato autore di articoli e saggi relativi alla Chiesa Cattolica rapportata al suo tempo; fu su posizioni avverse al regime fascista, promuovendo ad esempio il movimento antifascista Alleanza Nazionale per la Libert\u00e0, del quale distribuiva i manifestini alle riunioni dell'Azione Cattolica.\nGiunse ad esprimere nel 1938 la visione della rivista riguardo alla nascente (in Italia) questione giudaica, prendendo le distanze dai provvedimenti che si ventilavano in quel tempo: la confisca dei beni degli ebrei e la loro espulsione dall'Italia."}
{"id": "609546", "revid": "77358", "url": "https://it.wikipedia.org/wiki?curid=609546", "title": "Universit\u00e0 degli studi di napoli federico II", "text": ""}
{"id": "609549", "revid": "1421057", "url": "https://it.wikipedia.org/wiki?curid=609549", "title": "Questione ebraica", "text": "Con l'espressione questione ebraica si fa riferimento al complesso di vicende legate alla presenza del popolo ebraico nel mondo e ai relativi pregiudizi, malintesi e odi che ne hanno reso difficile lo stanziamento in luogo stabile nel corso della storia. Tale locuzione inoltre \u00e8 da ricondurre alla condotta tenuta, durante il XIX e XX secolo, dagli stati europei nei confronti degli ebrei che vivevano in essi.\nDurante il IV secolo la popolazione ebraica palestinese diede inizio ad una lunga migrazione attraverso il Mediterraneo e il Vicino Oriente. Bench\u00e9 la presenza ebraica si fosse concentrata in stati di culto pagano e dunque entrasse in contrasto con il locale politeismo, essa non incontr\u00f2 difficolt\u00e0 di integrazione. Anzi presso i Romani, agli ebrei fu riservato un trattamento benevolo e favorevole. Roma infatti salvaguard\u00f2 gli ebrei attraverso una applicazione della legge complessivamente tollerante.\nCon la diffusione del Cristianesimo nell'impero a partire dal IV secolo, e la sua proclamazione come religione di Stato (attraverso l'editto di Tessalonica), l'approccio che fin ad allora i Romani avevano tenuto con gli Ebrei mut\u00f2 radicalmente. Da allora infatti prese a diffondersi quell'avversione politica. \nIl Cristianesimo accusava l'ebraismo di essere stato responsabile della morte di Cristo, e perci\u00f2 si ritenne che a tal delitto dovesse corrispondere un castigo, cio\u00e8 che il popolo ebraico dovesse essere destinato alla dispersione e a non trovare mai in futuro luogo stabile entro il quale stabilirsi. Questa tesi tuttavia, che si ritiene essere alla base dei diversi aspetti della questione ebraica, non tiene conto alcuno di quella che \u00e8 la realt\u00e0 storica, quale si esplica nelle asserzioni del tempo e nello stesso Nuovo Testamento.\nFino all'XI secolo i contraccolpi sociali, politici ed economici relativi al mito ebraico, rimasero circoscritti. A questa epoca infatti non si pu\u00f2 parlare di una persecuzione pianificata o di un antigiudaismo diffuso su vasta scala. Di vero \"\"bando giudaico\" \u00e8 possibile parlare intorno ai secoli XII e XIII, durante i quali si verificarono estesi episodi di antisemitismo e furono varate leggi che pianificavano la cacciata degli ebrei dagli stati cristiani d'Europa, come col Concilio Lateranense IV del 1215 a seguito del quale si decisero restrizioni di ogni genere contro gli ebrei, come la loro segregazione nei ghetti. Inoltre si procedette attraverso la progettazione di norme precise, affinch\u00e9 il cittadino ebreo fosse distinto dal resto del popolo e tutti i giudei fossero esclusi dalle attivit\u00e0 sociali ed economiche. \nTale evoluzione del fenomeno antigiudaico secondo alcuni storici va rintracciata nell'evoluzione dell'economia da fondata prevalentemente sui servizi e sul baratto (tipica del feudalesimo, basato sulla servit\u00f9 della gleba) a fondata sullo scambio di moneta, della quale gli Ebrei (che li port\u00f2 alla pratica del commercio e dell'usura) avevano notevoli disponibilit\u00e0 liquide. La concessione di crediti da parte degli Ebrei ai ceti economicamente pi\u00f9 deboli per finanziare le loro attivit\u00e0 di sussistenza (pertanto incapaci di generare profitti aggiuntivi tali da permettere il superamento della soglia di sopravvivenza) generava il pi\u00f9 delle volte una spirale di debiti che era sempre pi\u00f9 difficile estinguere. Gli Ebrei inoltre, giovandosi almeno inizialmente del supporto delle autorit\u00e0 laiche ed ecclesiastiche (esse stesse forti debitrici dei banchieri ebrei), potevano contare su alleati potenti in grado di infliggere punizioni a coloro che risultavano insolventi. Ci\u00f2 inevitabilmente suscitava il risentimento del popolo nei confronti delle autorit\u00e0 filo-ebraiche e degli Ebrei stessi. Pertanto il pi\u00f9 delle volte le autorit\u00e0 preferirono allinearsi alla posizione dei ceti meno abbienti e privare gli Ebrei dei loro diritti, arrivando ad espellerli dallo Stato, in un'ottica di consolidamento del consenso (basato sulla comune religione dei sudditi e dei regnanti e sull'eliminazione della minaccia posta dallo strapotere economico della minoranza ebraica).\nEsempi tipici di questa svolta nell'atteggiamento delle autorit\u00e0 nei confronti degli Ebrei sono riscontrabili nella cacciata degli Ebrei dall'Inghilterra (regno estremamente tollerante verso gli ebrei specie sotto il regno di Enrico II) ad opera di Giovanni Senzaterra e in proporzioni maggiori il bando dei Giudei dalla Spagna.\nUna vera e propria ondata di antigiudaismo pervase il continente quando, nella Spagna in cui si consolidava il cattolicesimo come religione di Stato, dopo un piano di sistematica oppressione si giunse con l'ingiunzione del 31 marzo 1492, varata da Ferdinando d'Aragona e Isabella di Castiglia, alla decisiva espulsione di almeno 80.000 ebrei dalla penisola iberica e dai Regni di Napoli e Sicilia.\nBen presto anche in Europa si diffuse il fanatismo religioso di bande che cariche di odio e avversione razziale, operavano per un confuso ed immotivato spargimento di sangue. Tale assetto sociale assieme al mito del popolo ebraico \"assassino di Cristo\", rimasero vivi sino all'epoca illuminista durante la quale dotti intellettuali iniziarono a prendere coscienza e ad approfondire quale macroscopica ingiustizia l'Europa avesse saputo trascinare e plasmare nel corso dei secoli. \nNel corso del XVIII secolo infatti la soppressione ebrea ebbe una battuta d'arresto: nel 1781 l'Imperatore Giuseppe II fece pubblicare una patente di tolleranza per gli Ebrei e in Francia con la Rivoluzione francese e durante l'Impero napoleonico si accord\u00f2 che a questi fosse concesso il diritto a possedere la cittadinanza francese (v.Nota 1). Pian piano inizi\u00f2 anche l'abbattimento radicale degli ostacoli che li tenevano da numerosi secoli ai margini della societ\u00e0 civile.\nUna emancipazione simile a quella di Giuseppe II, si allarg\u00f2 poi anche agli altri stati europei: nel 1866 all'Inghilterra, nel 1870 alla Germania e nel 1917 alla Russia. Anche nel Piemonte del 1848, con l'art. 24 dello Statuto Albertino, fu accordata agli israeliti la totalit\u00e0 dei diritti civili e politici. Leggi simili saranno estese al resto della penisola nel corso degli anni.\nTuttavia, quantunque nell'epoca dei lumi si fosse sensibilmente placato il clima di ostilit\u00e0 nei confronti degli ebrei (rimanendo comunque saldo un antisemitismo riposto), esso ricomparve pi\u00f9 distruttivo che mai nel corso dei secoli XIX e XX. Nella Russia zarista si verificarono violentissime sommosse antiebraiche, che assunsero il nome di pogrom (dal russo \u041f\u043e\u0433\u0440\u043e\u043c che significa \"distruzione\"), spesso incitate dalle stesse autorit\u00e0 politiche per veicolare lo scontento popolare degli anni delle rivoluzioni del 1905 e 1917 verso l'intransigenza religiosa. La pi\u00f9 feroce e violenta persecuzione che il popolo ebraico abbia mai patito fu tuttavia pianificata e condotta dalla Germania nazista di Adolf Hitler ed \u00e8 conosciuta come \"soluzione finale della questione ebraica\"\"."}
{"id": "609560", "revid": "767487", "url": "https://it.wikipedia.org/wiki?curid=609560", "title": "Plastic Bertrand", "text": "Biografia.\nRoger Jouret inizia la carriera come batterista nel gruppo punk Hubble Bubble, che pubblica nel 1974 l'album omonimo \"Hubble Bubble\" (Barclay Records). Incontra il produttore e interprete Lou Deprijck (\"frontman\" dei Two Man Sound), con cui continuer\u00e0 a collaborare. Nel 1975 prende il nome d'arte e pubblica il suo primo singolo.\nLa canzone \"\u00c7a plane pour moi\" del 1977 fu un successo in svariati paesi europei e pur con il testo in francese riusc\u00ec ad entrare anche nella difficile top 10 inglese, ed \u00e8 ancora oggi uno dei grandi classici punk-new wave-pop (in particolare, i gruppi The Presidents of the United States of America, Telex, Sonic Youth e la cantante Leila K ne hanno fatto delle versioni cover). Poco tempo dopo comincia a circolare la voce secondo cui \"\u00c7a plane pour moi\" non sarebbe stata cantata da Plastic Bertrand ma da Lou Deprijck.\nAll'inizio degli anni ottanta Bertrand si trasferisce a Milano e in breve tempo diventa un vero idolo delle ragazzine italiane grazie a due singoli di notevole successo popolare, \"Hula Hoop\" (estate 1981) e \"Ping Pong\" (presentato al Festival di Sanremo nel 1982). Plastic Bertrand concorse per il Lussemburgo all'Eurovision Song Contest del 1987 con il pezzo \"Amour amour\", arrivato per\u00f2 solo al penultimo posto.\nNel 2001 partecipa alla trasmissione \"La notte vola\", gara musicale tra i brani pi\u00f9 famosi degli anni ottanta, nella quale presenta il suo successo del 1982 \"Ping Pong\". \u00c8 stato anche il direttore-presentatore di una Star Academy belga organizzata dalla RTL-TVi nel 2002, che ebbe scarso successo. Il 28 luglio 2010 ha dichiarato, al quotidiano belga Le Soir, che fu effettivamente il suo produttore Lou Deprijck a cantare nella registrazione di \"\u00c7a plane pour moi\" nonch\u00e9 nei suoi primi quattro album. Bertrand fu infatti preferito dalla casa discografica per il suo aspetto e per la coreografia adottata durante le esibizioni."}
{"id": "609561", "revid": "78273", "url": "https://it.wikipedia.org/wiki?curid=609561", "title": "Felix Edmundovich Dzerzhinsky", "text": ""}
{"id": "609564", "revid": "113219178", "url": "https://it.wikipedia.org/wiki?curid=609564", "title": "Fernando Henrique Cardoso", "text": "\u00c8 stato Presidente del Brasile per due mandati consecutivi dal 1\u00ba gennaio 1995 al 1\u00ba gennaio 2003.\nBiografia.\nLaureato in Sociologia, docente di Sociologia e Scienza politica, ader\u00ec al Movimento Democratico Brasiliano (dal 1980 Partito del Movimento Democratico Brasiliano), che rappresent\u00f2 nel Senato Federale e all'Assemblea Costituente (1983-1988), poi fond\u00f2 il Partito della Social Democrazia Brasiliana (Partido da Social Democracia Brasileira, PSDB), di cui fu capogruppo al Senato (1988-1992). Ministro degli Esteri, poi delle Finanze col presidente Itamar Franco (1992-1994), fu eletto presidente della Repubblica come candidato di una coalizione di centro (PSDB, PFL e PTB), contrapposto a Luiz In\u00e1cio Lula da Silva, a capo del Partido dos Trabalhadores (PT).\nAutore di un piano volto a ridurre il ruolo dello stato nell'economia, riusc\u00ec a frenare l'iperinflazione introducendo una nuova moneta (il real). Nel 1997 emend\u00f2 la Costituzione (che non permetteva la rielezione del presidente) per essere riconfermato in carica l'anno dopo, dando per\u00f2 cos\u00ec al paese un lungo periodo di stabilit\u00e0 politica, che favor\u00ec la faticosa, seppur marginale, ripresa dell'economia dopo la crisi del 1998. Fu rieletto nello stesso anno proponendo misure economiche come la riforma fiscale e i tagli alla spesa pubblica, ma nel 1999 il paese riprecipit\u00f2 nella recessione. Le drastiche misure suggerite dal Fondo Monetario Internazionale (austerit\u00e0, vastissimo programma di privatizzazioni, contrazione di nuovi prestiti per 41,5 miliardi di dollari), accettate e applicate integralmente dal governo Cardoso, portarono al Brasile scarsi vantaggi: il debito estero raggiunse nel 1998 i 215 miliardi di dollari, mentre aumentarono sempre pi\u00f9 le tensioni sociali dovute alle enormi disuguaglianze nella distribuzione della ricchezza.\nPer risolvere il problema della distribuzione delle terre coltivabili (detenute per la maggior parte da grandi latifondi, ottenuti pi\u00f9 o meno legalmente, e poco sfruttati), var\u00f2 anche una riforma agraria, applicata per\u00f2 cos\u00ec lentamente da spingere i contadini poveri esasperati, uniti nel \"Movimento Sem Terra\" (MST), ad occupare direttamente le terre dei latifondi incolti.\nNon si ricandida alle elezioni del 2002, e sostiene la candidatura di Jos\u00e9 Serra, sconfitto da Lula.\nOnorificenze.\nOnorificenze brasiliane.\nPersonalmente \u00e8 stato insignito del titolo di:"}
{"id": "609565", "revid": "1833487", "url": "https://it.wikipedia.org/wiki?curid=609565", "title": "Itamar Augusto Cautiero Franco", "text": "\u00c8 stato Presidente del Brasile dal 2 ottobre 1992 al 1\u00ba gennaio 1995. Vicepresidente della Repubblica con Fernando Collor de Mello dal 15 marzo 1990, gli succedette dopo che questi fu deposto dal Congresso Nazionale con l'accusa di corruzione (29 dicembre 1992). Prosegu\u00ec nella politica economica di austerit\u00e0 e privatizzazioni di Collor, e nel 1993 sottopose la Costituzione del 1988 al referendum popolare progettato dal presidente Jos\u00e9 Sarney.\nBiografia.\nNato su una nave in navigazione fra Salvador de Bahia e Rio de Janeiro, sua madre, Italia Cautiero, era di origini italiane; suo padre, di origini tedesche, mor\u00ec prima della sua nascita.\nSi laure\u00f2 in ingegneria civile nell'istituto \"Escola de Engenharia de Juiz de Fora\" (Scuola d'Ingegneria di Juiz de Fora) dell\"'Universidade Federal de Juiz de Fora\" nel 1955. Entr\u00f2 nella carriera politica nel 1958 quando, per il \"Partido Trabalhista Brasileiro\" (Partito Laburista Brasiliano-PTB), si candid\u00f2 a consigliere municipale di Juiz de Fora e pi\u00f9 dopo, nel 1962, a vicesindaco, non avendo successo in entrambi i tentativi. Coll'inizio della dittatura militare nel Brasile, si un\u00ec al \"Movimento Democr\u00e1tico Brasileiro\" (Movimento Democratico Brasiliano-MDB), diventando sindaco di Juiz de Fora dal 1967 al 1971 e rieletto nel 1972, quando due anni dopo, si dimise per candidarsi, con successo, al Senato Federale Brasiliano per Minas Gerais, nel 1975. Guadagn\u00f2 influenza nel MDB, e quindi essendo eletto vice-leader del partito nel 1976 e 1977. Nell'inizio della decada di 1980, col pluripartitismo ristabilito nel paese, ader\u00ec al \"Partido do Movimento Democr\u00e1tico Brasileiro\" (Partito del Movimento Democratico Brasiliano-PMDB), il successore del MDB. Nel 1982, fu rieletto senatore, difendendo sempre le campagne politiche del movimento \"Diretas j\u00e1\" (che esigeva che ci fossero elezioni dirette per presidente del Brasile), e votando nel candidato dell'opposizione Tancredo Neves per presidente nelle Elezioni presidenziali del Brasile nel 1985. Migr\u00f2 nel Partito Liberale (PL) nel 1986, anno in cui si candid\u00f2 al governo di Minas Gerais, per\u00f2 fu sconfitto, ritornando al Senato nel 1987 per la terza volta.\nNel 1988, \u00e8 unito al governatore dello Stato di Alagoas Fernando Collor de Mello per lanciare una candidatura alla Presidenza e Vicepresidenza del Brasile, per l'estinto \"Partido da Reconstru\u00e7\u00e3o Nacional\" (Partito della Recostruzione Nazionale-PRN). Itamar, come Vicepresidente, divergeva in diversi aspetti di politica economico-finanziera adottata per Collor, uscendo dal PRN e a ritornando nel PMDB nel 1992. A seguito dell'\"impeachment\" del presidente, assunse provvisoriamente il ruolo di capo di Stato e capo di governo nel 2 ottobre 1992 ed il ruolo di Presidente della Repubblica nel 29 dicembre 1992. Nel suo governo tenne un referendum sulla forma di governo in Brasile: il risultato fu la conferma della repubblica presidenzialista nel Brasile. Durante il suo governo, fu ideato il \"Plano Real\" (piano che cambiava la valuta brasiliana avendo come obiettivo la stabilit\u00e0 dell'economia), elaborato dal Ministero delle finanze. Gli succedette nella presidenza della repubblica il ministro delle finanze, Fernando Henrique Cardoso.\nFranco non si candid\u00f2 alle elezioni presidenziali del 1994, poich\u00e9 la Costituzione proibiva la rielezione del presidente, divenendo invece governatore del Minas Gerais. Nutr\u00ec un forte rancore per il presidente Fernando Henrique Cardoso (suo ex-ministro degli Esteri e delle Finanze), accusandolo di aver raccolto i meriti dei suoi programmi di ristabilizzazione economica, e anche perch\u00e9 questo emend\u00f2 la Costituzione per farsi rieleggere nel 1998.\nNel 1998 annunci\u00f2 che il Minas Gerais non poteva pagare i suoi debiti al governo federale, lievitati per l'innalzamento dei tassi d'interesse decretato da Cardoso per arrestare la fuga dei capitali e proteggere la moneta nazionale.\nOpponendosi fortemente al suo successore, Itamar pens\u00f2 di candidarsi a Presidente nel 1998 e 2002, ma non ha proseguito con l'idea e fu rieletto facilmente Governatore di Minas Gerais nel 1998. Nel 2002, ha sostenuto la candidatura di Luis In\u00e1cio Lula da Silva opponendosi alla candidatura di Jos\u00e9 Serra, candidato sostenuto da Cardoso. Non cerc\u00f2 la rielezione nel stato di Minas Gerais. Si \u00e8 lanciato pre-candidato alla presidenza per il PMDB nel 2006, ma perse da Anthony Garotinho, candidandosi quindi al Senato, per\u00f2 fu sconfitto. Nel mese di maggio del 2009, ader\u00ec al \"Partido Popular Socialista\" (Partito Populare Socialista-PPS), partito per il quale si candid\u00f2 al Senato per Minas Gerais nel 2010 e fu eletto, dopo 22 anni di essere uscito dallo stesso ufficio.\n\u00c8 scomparso nel 2011, pochi giorni dopo il suo ottantunesimo compleanno. Nel maggio 2011 gli viene diagnosticata una leucemia a seguito di alcuni esami che aveva fatto a causa di un'influenza. Da questo mese viene esonerato dal partecipare ai lavori del Senato. Il 27 giugno, per\u00f2, mentre lottava contro la leucemia, i medici gli diagnosticarono una polmonite trasferendolo dunque nell'unit\u00e0 di terapia intensiva per la gravit\u00e0 del suo stato di salute. Le sue condizioni di salute rimasero cosi fino al 2 luglio, quando mor\u00ec a causa di un ictus in un ospedale di San Paolo."}
{"id": "609566", "revid": "400694", "url": "https://it.wikipedia.org/wiki?curid=609566", "title": "ENASARCO", "text": "LENASARCO (Ente nazionale di assistenza per gli agenti e i rappresentanti di commercio) \u00e8 una fondazione italiana con sede a Roma.\nIstituito il 30 giugno 1938 come ente previdenziale, il 27 novembre 1996 \u00e8 stato privatizzato per effetto del D. Lgs. 509/1994, insieme ad altri enti previdenziali di diritto pubblico, assumendo l'attuale forma giuridica di fondazione. L'ente \u00e8 una pubblica amministrazione che svolge un servizio pubblico di tipo previdenziale e da stato assistenziale per agenti di commercio come previsto dall'art. 38 della Costituzione.\nPur essendo un soggetto di diritto privato secondo l'ordinamento italiano, l'ENASARCO persegue finalit\u00e0 di pubblico interesse in quanto si occupa della previdenza integrativa degli associati, a contribuzione obbligatoria, ed \u00e8 sottoposto alla vigilanza del Ministero del lavoro e delle politiche sociali.\nStoria.\nL'ente fu istituito nel 1938, per decisione autonoma delle organizzazioni sindacali e delle ditte mandanti (A.E.C. del 30 giugno 1938).\nIl 6 giugno 1939, con il regio decreto n. 1305, l'ENASARCO divenne un ente di diritto pubblico con la finalit\u00e0 di gestire la previdenza, il fondo indennit\u00e0 risoluzione rapporto, l'istruzione professionale e l'assistenza sociale.\nIl 4 agosto 1971 venne approvato un nuovo statuto con il Decreto del presidente della Repubblica n. 756.\nCon la legge n. 12 del 2 febbraio 1973 (regolamento approvato con decreto ministeriale 20 febbraio 1974) furono ridefiniti la natura ed i compiti dell'Ente, in particolare riguardo al trattamento pensionistico integrativo. Tale legge riveste particolare importanza in quanto rende obbligatori, per legge dello Stato, i versamenti contributivi, pur essendo finalizzati gli stessi a una previdenza integrativa.\nIl 30 giugno 1994, il decreto legislativo n. 509, \u00e8 intervenuto decretando la privatizzazione di una serie di enti previdenziali tra cui l'Enasarco.\nL'ente, nel 1998, scegliendo la forma giuridica della fondazione di diritto privato, si \u00e8 dato un regolamento approvato dagli organi di controllo.\nTra i vari oneri fissati dal decreto di cui sopra rilevanti sono le \"condizioni di equilibrio economico-finanziario nonch\u00e9 il mantenimento nel medio-lungo periodo della garanzia della riserva legale nella misura di cinque annualit\u00e0\".\nUn nuovo regolamento delle attivit\u00e0 istituzionali, entrato in vigore nel 2004, ha innovato profondamente la previdenza Enasarco, introducendo un innalzamento dell'et\u00e0 pensionabile, un aumento della contribuzione minima utile al pensionamento e altri parametri di calcolo della pensione, al fine di garantire nel tempo l'erogazione dei benefici previdenziali.\nInfine nel 2012 \u00e8 entrato in vigore un ulteriore regolamento che ha di fatto allineato la previdenza Enasarco alla previdenza statale (et\u00e0 pensionabile a regime a 65 sia per gli uomini che per le donne, innalzamento delle aliquote contributive). Contestualmente \u00e8 stata avviata la dismissione del patrimonio immobiliare, costituitosi nel tempo come forma di investimento dei contributi affluiti; il ricavato delle vendite verr\u00e0 utilizzato in investimenti pi\u00f9 remunerativi e consentir\u00e0, insieme alla riforma previdenziale attuata, di garantire l'erogazione delle prestazioni previdenziali per almeno 50 anni.\nGestione.\nCome tutti gli enti di previdenza il consiglio di amministrazione \u00e8 formato sia dalle rappresentanze sindacali (in questo caso da quelle degli agenti di commercio) sia dalle rappresentanze datoriali (nello specifico dalle rappresentanti delle ditte firmatarie dei contratti collettivi). Avendo rilevanza pubblica, il controllo sulla gestione dell'ente \u00e8 esercitato dal Ministero del lavoro e della previdenza sociale. In seguito alle elezioni svoltesi nel 2016 sono stati eletti 60 delegati. \u00e8 stato costituito un Consiglio di Amministrazione composto da 15 membri. Presidente della Fondazione \u00e8 Alfonsino Mei.\nAttivit\u00e0.\nL'ente svolge attivit\u00e0 previdenziali, assistenziali ed ispettive.\nPrevidenziali.\nL'ENASARCO si occupa della gestione di circa 300.000 posizioni contributive attive di agenti e di circa 100.000 aziende obbligate alla contribuzione. Nell'anno 2011 erogava oltre 110.000 pensioni divise tra pensioni di vecchiaia, invalidit\u00e0, inabilit\u00e0 e ai superstiti.\nAssistenziali.\nL'Enasarco fornisce agli iscritti benefici assistenziali quali borse di studio, sussidi economici in caso di malattie con ingenti spese documentate, assegni parto e funerari, sconti su soggiorni climatici o termale.\nIspettive.\nL'ENASARCO, d'intesa con il Ministero del Lavoro, esercita azioni di vigilanza ispettiva:"}
{"id": "609570", "revid": "508036", "url": "https://it.wikipedia.org/wiki?curid=609570", "title": "Oliver Twist", "text": "Oliver Twist, o Le avventure di Oliver Twist (\"Oliver Twist; or, the Parish Boy's Progress\"), \u00e8 il secondo romanzo di Charles Dickens, pubblicato a puntate mensili sulla rivista \"Bentley's Miscellany\", dal febbraio 1837 all'aprile 1839, con illustrazioni di George Cruikshank, ma apparso in forma di libro gi\u00e0 nel 1838. La storia \u00e8 centrata sull'orfano Oliver Twist, nato in una \"workhouse\" per donne e sfruttato come bambino-lavoratore in una ditta di pompe funebri. Dopo la fuga, Oliver giunge a Londra, dove incontra l\"'Artful Dodger\", un ladro membro di una gang di giovani borseggiatori, guidata dal vecchio Fagin.\nOpera tra le pi\u00f9 celebri e influenti di Dickens, fu il primo romanzo in lingua inglese ad avere come protagonista un ragazzo e uno dei primi esempi di romanzo sociale. Inedita per l'epoca fu anche la rappresentazione fortemente anti-romantica della vita quotidiana dei delinquenti e dei poveri, oltre che il crudele trattamento riservato a molti orfani alla met\u00e0 del XIX secolo. Attraverso un rovesciamento del romanzo di formazione e un dissacrante umorismo nero, il romanzo analizza i mali della societ\u00e0 inglese ottocentesca: la povert\u00e0, il lavoro minorile, la criminalit\u00e0 urbana (spesso come ribellione alla povert\u00e0 e allo sfruttamento) e la intrinseca ipocrisia della cultura vittoriana.\nIl sottotitolo \"The Parish Boy's Progress\" (lett. \"Il progresso del giovane parrocchiano\") \u00e8 un riferimento al romanzo cristiano di John Bunyan \"The Pilgrim's Progress\" (\"Il viaggio del pellegrino\"); poich\u00e9 il tono di \"Oliver Twist\" lo contrappone all'ottimismo del romanzo di Bunyan, \u00e8 verosimile che Dickens intendesse anche riferirsi alle parodie di William Hogarth, \"A Rake's Progress\" (\"La carriera del libertino\") e \"A Harlot's Progress\" (\"La carriera della meretrice\").\nOliver Twist \u00e8 stato il soggetto di numerosi adattamenti, sia cinematografici sia televisivi; i pi\u00f9 celebri sono: \"Le avventure di Oliver Twist\" di David Lean del 1948; Oliver! di Carol Reed del 1968 (vincitore di ben cinque premi Oscar, compreso quello per il miglior film); il film omonimo di Roman Pola\u0144ski del 2005. Nel 1988 la Walt Disney Pictures realizz\u00f2 un film di animazione, \"Oliver &amp; Company\". Un musical inglese di grande successo, intitolato \"Oliver!\", \u00e8 tratto dal romanzo.\nTrama.\nInghilterra, 1830. Una giovane donna trova rifugio in una \"workhouse\", ossia un ospizio per poveri, dove partorisce un figlio maschio, morendo subito dopo; la vecchia Sally, che ha assistito la sfortunata partoriente, si impossessa degli unici averi della ragazza, un medaglione e un anello. Il signor Bumble, un fanatico messo comunale presente sul posto, battezza il bambino con il nome di Oliver Twist. Egli viene cresciuto, in condizioni non certo agevoli, nell'orfanotrofio diretto dalla severa signora Mann fino ai nove anni, compiuti i quali viene rimandato all'ospizio.\nGli orfani dell'ospizio sono sottoposti a spietati maltrattamenti e patiscono la fame (ecco il primo male denunciato da Dickens, ovvero l'ipocrisia della legge del 1834 sulle workhouse, apparentemente un'opportunit\u00e0 di sostentamento per poveri e orfani), al punto di decidere, un giorno, dopo aver patito quasi tre mesi di digiuno, di tirare a sorte per scegliere uno di loro che, durante la cena, provi ad andare a chiedere una porzione di zuppa in pi\u00f9. L'ingrato compito tocca proprio a Oliver, il quale viene immediatamente sgridato, tacciato di impertinenza e malvagit\u00e0, posto in cella di isolamento e concesso in adozione come apprendista a chiunque voglia prenderselo. Oliver riesce a evitare per un soffio di diventare apprendista spazzacamino (mestiere pericolosissimo per il quale i bambini erano all'epoca molto richiesti) e viene invece affidato al signor Sowerberry, un gentile ma debole becchino.\nOliver \u00e8 vittima di nuovi maltrattamenti nella bottega del signor Sowerberry, dovendo subire le quotidiane angherie della moglie di Sowerberry, senza che il marito (che tiene a Oliver) riesca a difenderlo, e dell'altro apprendista becchino con cui lavora, un giovanotto di nome Noah Claypole, che si sente in competizione con Oliver. Un giorno Noah insulta la memoria della madre di Oliver e il bambino reagisce aggredendolo e picchiandolo con rabbia; pestato e punito ingiustamente dalla moglie di Sowerberry, di nuovo senza la mediazione del marito, Oliver scappa e raggiunge a piedi Londra. Qui fa la conoscenza di un ragazzo della sua et\u00e0, Jack Dawkins detto \"il Furbacchione\" (\"Artful Dodger\" in originale): egli \u00e8 un borseggiatore che lavora per un inquietante e anziano ebreo di nome Fagin, assieme ad altri ragazzi senza casa. Il Furbacchione riesce a far entrare nella banda anche Oliver, il quale, del tutto ignaro, partecipa a un'uscita dei ladri. Quando vede il Furbacchione scippare un anziano signore, Oliver capisce finalmente come stanno le cose; il derubato, il signor Brownlow, accusa del furto proprio Oliver, mentre il Furbacchione e gli altri riescono a scappare. Oliver viene processato sommariamente e dovrebbe essere condannato a tre mesi di lavori forzati, ma per fortuna il libraio, che ha assistito allo scippo, testimonia in suo favore; a quel punto il signor Brownlow si rende conto che l'ingenuo bambino \u00e8 innocente e decide di prenderlo con s\u00e9.\nOliver viene dunque accolto in casa dal signor Brownlow e trattato con molto affetto da costui. Un brutto giorno, mentre si trova fuori casa a sbrigare una commissione per l'anziano signore, Oliver viene rapito, con uno stratagemma, da Bill Sikes, un criminale socio di Fagin, e dalla giovane Nancy, prostituta (costretta a tale mestiere per poter vivere), compagna di Bill, che lo riportano da Fagin. Il signor Brownlow, non vedendo Oliver tornare, inizia a dubitare della buona fede del bambino, ma pubblica comunque un annuncio per ritrovarlo; si presenta cos\u00ec il signor Bumble, il quale, avendo saputo delle vicende di Oliver, lo descrive come un autentico piccolo delinquente, compromettendone ancora di pi\u00f9 la reputazione agli occhi di Brownlow; l'anziano signore, deluso, inizia nuovamente a pensare che Oliver sia disonesto e di aver fatto male a dargli fiducia. Oliver, intanto, viene costretto da Fagin a prendere parte a una rapina che Sikes ha progettato di compiere in una ricca villa; l'operazione fallisce e il bambino rimane ferito da un colpo di pistola e lasciato indietro. Oliver viene curato e rimesso in salute dalla gentile signora Maylie e dalla nipote adottiva Rose, padrone della casa, e rimane a vivere con loro.\nNel frattempo un losco individuo di nome Monks, che si rivela essere il fratellastro di Oliver, progetta assieme a Fagin di riportare il bambino nella banda. Nancy, che si \u00e8 affezionata a Oliver anche perch\u00e9 ha compreso che lui \u00e8 in condizioni peggiori di una prostituta come lei, ascolta le loro conversazioni e corre a riferire tutto a Rose Maylie, che decide di intervenire per il bene di Oliver. Rose recluta alla causa anche il signor Brownlow, che informa di tutte le disavventure capitate al bambino il dottor Losberne, un medico amico della famiglia Maylie, e Harry, il figlio della signora Maylie, da sempre innamorato di Rose (la quale, pur ricambiandolo, rifiuta di sposarlo, vergognandosi della propria condizione di orfana).\nIl signor Bumble, intanto, si \u00e8 sposato con la signora Corney, la direttrice dell'ospizio, ed \u00e8 proprio a lei che l'anziana Sally, in punto di morte e in preda ai rimorsi, confessa il furto commesso tanti anni prima; in questo modo, i Bumble si impossessano del medaglione e dell'anello della madre di Oliver, e per questo Monks cerca di comprare i due oggetti per distruggerli e cancellare le uniche prove della parentela fra lui e Oliver.\nNancy informa il signor Brownlow e Rose Maylie dei piani di Monks; Fagin, venuto a conoscenza della cosa, riferisce tutto a Sikes, che, in preda alla collera, uccide brutalmente la povera Nancy, essendo per lui una testimone scomoda. Per la banda, per\u00f2, ormai \u00e8 finita: Fagin viene arrestato, Sikes muore tentando la fuga e il signor Brownlow in persona cattura Monks. Questi si rivela essere in realt\u00e0 Edward Leeford, figlio di Edwin Leeford, un caro amico di Brownlow. Edwin, sposato con una donna meschina che non amava e con un figlio altrettanto malvagio, ebbe una relazione clandestina con un'altra donna, Agnes Fleming, da cui nacque Oliver. Edwin mor\u00ec poco dopo, ma prima nomin\u00f2 Oliver unico erede di tutte le sue fortune, che tuttavia gli sarebbero spettate solo se non si fosse mai dato al crimine; in caso contrario, ogni bene sarebbe andato a Edward (da cui i suoi tentativi di trattenere Oliver, come persona su cui scaricare i crimini, nella banda di Fagin). Edward e sua madre, furiosi, non potendo rintracciare subito Oliver, cercarono vendetta sulla famiglia Fleming accanendosi sulla sorella di Agnes, che si scopre non essere altri che Rose Maylie, la quale cambi\u00f2 nome e cognome dopo essere stata adottata dai Maylie in seguito alla morte dei genitori; Rose, quindi, \u00e8 la zia di Oliver.\nOliver, a questo punto, avrebbe diritto a tutta l'eredit\u00e0, ma il signor Brownlow lo convince a cederne comunque una parte a Monks, nella speranza che ci\u00f2 lo induca a cambiare vita; ma Monks, dopo essere emigrato in America, sperperer\u00e0 in breve tempo tutto il denaro e, arrestato per debiti, morir\u00e0 in prigione a causa di un attacco di epilessia. Fagin viene processato e impiccato, mentre i ragazzi della banda, tranne il Furbacchione, iniziano a vivere finalmente una vita onesta; Oliver viene adottato dal signor Brownlow e torna a vivere con lui e Rose sposa finalmente Harry Maylie; quanto ai signori Bumble, caduti in disgrazia dopo che la polizia ha scoperto i loro rapporti con Monks e quindi con la banda di Fagin, perdono tutto e finiscono all'ospizio, dove moriranno in povert\u00e0 sia pur, probabilmente, senza subire i crudeli maltrattamenti che erano stati inflitti a Oliver con la scusa che era bambino.\nAnalisi e temi.\nIl romanzo \u00e8 la prima chiara denuncia di Dickens del sistema educativo di un'Inghilterra che stava entrando, di l\u00ec a poco, nell'epoca vittoriana, nonch\u00e9 il manifesto della reale condizione dei ceti meno abbienti nelle grandi citt\u00e0, come Londra. Dickens critica molto il sistema apparentemente funzionale dell'educazione dei bambini pi\u00f9 poveri negli orfanotrofi, dove i fanciulli sono costretti a svolgere dure mansioni senza compensi. La \"ribellione\" di Oliver nella sequenza della minestra, richiesta per una seconda volta, \u00e8 l'esempio di rottura da parte dell'autore contro tali canoni di educazione. La denuncia contro la dilagante povert\u00e0 delle citt\u00e0 si sposta nel covo di Fagin, in cui i pi\u00f9 poveri, privi di qualsiasi percorso educativo, sono costretti a sopravvivere come possono, spesso percorrendo \"cattive strade\". Nelle opere successive Dickens denuncer\u00e0 anche il sistema di parte delle ricche famiglie inglesi, che offrivano la loro beneficenza ai poveri soltanto per guadagnare ammirazione nella societ\u00e0; ci\u00f2 non accade con Oliver, in cui si instaura subito un rapporto di affetto ancestrale con il suo ricco protettore Brownlow. \nIl personaggio di Oliver incarna i valori di un nuovo eroe per Dickens: un reietto della societ\u00e0 che riesce a trovare il suo futuro grazie ai propri espedienti e all'aiuto di gente di buon cuore. Tale tematica del nuovo \"gentleman\" inglese sar\u00e0 presente in altri romanzi dell'autore, specialmente in \"David Copperfield\". Il ragazzo Oliver segue una sorta di parabola di purificazione facendo un percorso studiato della Provvidenza divina, dallo stato iniziale di miseria ed esilio da tutti fino alla fine, rosea e soddisfacente presso la villa del signor Brownlow. Il percorso adottato da Dickens \u00e8 stato considerato \"conservatore e vittoriano\", perch\u00e9 \u00e8 fortemente intriso dei tipici valori cristiani del protestantesimo e della parabola della conversione e del ritrovo del protagonista che all'inizio \u00e8 disperso nella strada del male e del peccato. \nLa visione dickensiana dei personaggi \u00e8 ancora concentrata su un piano binario, ossia il gruppo dei Buoni e quello dei Cattivi, e ciascun personaggio appartenente alla sua cerchia \u00e8 fortemente carico di tali connotati, a partire innanzitutto dal nome. Infatti Dickens attribuisce a ciascun nome composto dei messaggi per il lettore sulle qualit\u00e0 e sul destino gi\u00e0 intuibile del personaggio. Dunque nel romanzo ogni personaggio buono sar\u00e0 descritto con le migliori qualit\u00e0 e bellezze fisiche, mentre i cattivi saranno raffigurati con i peggiori vizi e le pi\u00f9 aberranti connotazioni fisiche. Un esempio \u00e8 Fagin, rappresentato come la personificazione del Diavolo, e Sikes, descritto come un mostro dagli istinti violenti e bestiali. \nLo stile di Dickens \u00e8 ricco di pathos e di metafore, spesso religiose, nonch\u00e9 di passaggi dal patetico al gioioso, dal triste al melanconico, non offrendo mai un andamento lineare, ma sempre ricco di particolari. Inoltre \u00e8 molto presente l'ironia, specialmente contro i personaggi cattivi della storia."}
{"id": "609572", "revid": "112010230", "url": "https://it.wikipedia.org/wiki?curid=609572", "title": "Costituzione di 17 articoli", "text": "La \u00e8 un documento del 604 che si presume sia stato scritto dal principe giapponese Sh\u014dtoku nel periodo Asuka.\nIl codice \u00e8 influenzato dall'organizzazione statale e dalla filosofia cinese del VI secolo: scritto infatti in cinese, esso elenca i principi e le regole di comportamento dei funzionari statali, senza enfatizzare le leggi sulle quali si dovrebbe fondare uno stato (come le costituzioni moderne), ma richiamando gli ideali confuciani di armonia e rispetto verso i superiori. Il documento presenta una serie di prescrizioni morali ed elenca una serie di virt\u00f9 che dovrebbero essere proprie di un sovrano.\n\u00c8 uno dei pi\u00f9 antichi documenti del genere."}
{"id": "609575", "revid": "1904508", "url": "https://it.wikipedia.org/wiki?curid=609575", "title": "Tassilo F\u00fcrstenberg", "text": "Biografia.\nTassilo F\u00fcrstenberg era figlio di Karl Emil F\u00fcrstenberg (1867-1945), secondo nato della casata dei principi F\u00fcrstenberg, originari della Foresta Nera (regione meridionale della Germania) e della principessa Marie Festetics von Tolna (1881-1953), figlia di una delle famiglie pi\u00f9 illustri e ricche d'Ungheria e sorellastra per parte di madre di Luigi II, principe di Monaco.\nNacque a Bruxelles nel 1903 e crebbe nelle varie deputazioni del padre, diplomatico alle dipendenze dell'Impero austro-ungarico ed ambasciatore d'Austria presso i regnanti di Spagna, nel corso della prima guerra mondiale.\nAlla fine della guerra, si trasfer\u00ec presso il nonno materno, nel castello di Keszthely, sul lago Balaton. Per la sua formazione, questo periodo ebbe grande importanza: impar\u00f2 l'ungherese, adattandosi ad un mondo quasi medioevale. In seguito alla rivoluzione di B\u00e9la Kun il 21 marzo 1919 ed al governo dei Soviet, rientra in Austria dal padre che si era ritirato nella residenza di Strobl, nel Salzkammergut, dove complet\u00f2 i suoi studi.\nSuccessivamente emigr\u00f2 in America lavorando come impiegato in un giornale sino al 1929, quando la borsa valori di Wall Street croll\u00f2 e Tassilo fu costretto a tornare in Austria, dove cre\u00f2 un'agenzia di caccia procurando le migliori battute di caccia del vecchio Impero Asburgico. Il nuovo lavoro lo rese autonomo e benestante, risollevando le finanze del ramo austriaco della famiglia F\u00fcrstenberg.\nNel 1937 conobbe Clara Agnelli, primogenita di Edoardo Agnelli, ereditiere della famosa famiglia di industriali italiani, gli Agnelli, che spos\u00f2 a Torino il 19 novembre 1938.\nDal loro matrimonio nascono tre figli:\nDopo la separazione da Clara si risposa il 17 ottobre 1975 con Cecil Amelia Blaffer.\nTassilo F\u00fcrstenberg muore il 15 luglio 1989 a Strobl (Austria), dove viene sepolto nella cappella di famiglia."}
{"id": "609576", "revid": "827882", "url": "https://it.wikipedia.org/wiki?curid=609576", "title": "Fujiwara", "text": ""}
{"id": "609580", "revid": "287204", "url": "https://it.wikipedia.org/wiki?curid=609580", "title": "Fernando Sorrentino", "text": "I suoi racconti sono caratterizzati da un interessante mix di immaginazione e humour che talvolta sconfina nel grottesco.\nL'opera.\nAlcuni dei suoi racconti sono stati tradotti in inglese e sono stati pubblicati in diverse riviste letterarie e in antologie negli Stati Uniti e in Gran Bretagna, di questi, alcuni sono stati diffusi dalla BBC di Londra.\nNel 1988 la casa editrice dell'Universit\u00e0 del Texas ha pubblicato un volume con una selezione dei suoi lavori col titolo di \"Sanitary Centennial and Short Stories\", tradotta in inglese ed annotata dal professor Thomas Meehan, dell'Universit\u00e0 dell'Illinois (Urbana, Illinois). Il romanzo satirico \"Sanitarios centenarios\" \u00e8 stato tradotto in portoghese da Reinaldo Guarany (Rio de Janeiro, Jos\u00e9 Olympio Editora, 1989.).\nOltre alle opere narrative ed a quelle di giornalismo culturale, ha scritto saggi completi su scrittori classici spagnoli e argentini (don Juan Manuel, l\u00ed arciprete de Hita, Juan Ruiz de Alarc\u00f3n, Mariano Jos\u00e9 de Larra, Jos\u00e9 Hern\u00e1ndez) ed ha curato diverse antologie tematiche di racconti argentini che sono state pubblicate dalla casa editrice Plus Ultra di Buenos Aires.\nFernando Sorrentino ha collaborato o collabora con la sezione letteraria dei giornali \"La Naci\u00f3n\", \"La Prensa\", \"El Clar\u00edn\", \"La Opini\u00f3n\", \"Letras de Buenos Aires\", \"Proa\" ed in altre pubblicazioni argentine o straniere. A partire dall'anno 2000 \u00e8 corrispondente della rivista culturale e letteraria \"\"Osservatorio Letterario\" di Ferrara \u2014 tre suoi racconti sono stati tradotti anche in ungherese e pubblicati a stampa e online: \"C'\u00e8 un uomo...\" online, \"Mera suggerti\u00f3n\", \"La lecci\u00f3n\" \u2014 e collabora inoltre alla rivista telematica \"Progetto Babele\"\".\nDi \"Siete conversaciones con Jorge Luis Borges\", Buenos Aires (1974), libro che raccoglie le sue interviste con il pi\u00f9 grande scrittore argentino del XX secolo, esiste anche una versione italiana: \"Sette conversazioni con Borges\" (Mondadori 1999 - trad. Lucio D'Arcangelo). Il libro, inoltre, \u00e8 stato tradotto in inglese (Troy - New York 1989) ed altre traduzioni sono in preparazione (compresa una in cinese). Al romanzo inedito \"Un estilo de vida\" (Uno stile di vita) \u00e8 stato attribuito il premio del Concorso Eduardo Mallea nel genere racconti e romanzi del periodo 1995-1997.\nBibliografia.\nLibri per ragazzi.\nSAGGIO\n2014: \"Sette\" \"conversazioni con Adolfo Bioy Casares Solfanelli Edizioni \""}
{"id": "609582", "revid": "14806", "url": "https://it.wikipedia.org/wiki?curid=609582", "title": "Murder Inc. Records", "text": ""}
{"id": "609584", "revid": "1632387", "url": "https://it.wikipedia.org/wiki?curid=609584", "title": "Conto corrente", "text": "Il conto corrente (spesso abbreviato con la sigla C/C) \u00e8 uno strumento tecnico bancario che indica generalmente il deposito di denaro da parte del titolare/possessore del conto, comunemente detto \"correntista\", all'interno dell'istituto di credito, e che consente l'utilizzo di moneta bancaria, del cosiddetto \"denaro elettronico\" ed altri strumenti finanziari da parte del titolare stesso.\nDescrizione.\nIl \"conto corrente\" viene utilizzato sia dai soggetti privati che dalle aziende. I primi lo adoperano principalmente per la canalizzazione dello stipendio, l'addebito delle utenze e come forma impropria di risparmio; le aziende lo utilizzano invece per convogliare i flussi di denaro (incassi e pagamenti) nazionali ed internazionali attraverso i bonifici. Esso permette quindi di utilizzare tutti gli strumenti che sostituiscono il denaro contante (quali: assegni, carte di credito, bonifici, addebiti preautorizzati), e servizi di home banking.\nNel Regno Unito e negli Stati Uniti \u00e8 diffusa la formula del conto corrente a zero spese, ossia con un numero illimitato di operazioni gratuite.\nTutela del risparmio.\nIl conto corrente \u00e8 una forma di risparmio tutelata in modo universale dall'intervento statale; la Costituzione della Repubblica Italiana prevede infatti che la Repubblica Italiana tuteli il risparmio \"in tutte le sue forme\". A giustificazione di questi interventi si considerano i costi sociali dovuti ad eventuale disordine pubblico, povert\u00e0 e disoccupazione che provocherebbero una corsa agli sportelli e la conseguente interruzione del credito ad imprese e cittadini.\nIn prima istanza, ogni istituto risponde dei crediti vantati da terzi nei suoi confronti. In caso di difficolt\u00e0, le banche centrali hanno il potere di imporre fusioni, acquisizioni e aumenti di capitale sociali ad altre banche, una \"cordata di salvataggio\" degli istituti in difficolt\u00e0. La Banca Centrale \u00e8 responsabile delle attivit\u00e0 e delle passivit\u00e0 degli istituti di credito operanti, o che hanno operato e terminato ogni attivit\u00e0, nel territorio nazionale. Da ultimo, lo Stato con il suo patrimonio \u00e8 garante dell'esposizione del sistema bancario verso terzi.\nDisciplina normativa.\nItalia.\nIl Codice Civile tratta due figure di conto corrente.\nIl Conto Corrente Ordinario \u00e8 disciplinato dall'art. 1823 e seguenti del Codice civile ed \u00e8 il contratto con il quale le parti (di norma, due imprenditori) si obbligano ad annotare in conto i crediti derivanti da reciproche rimesse, le quali verranno considerate inesigibili ed indisponibili fino alla chiusura del conto.\nAltra cosa \u00e8 il Conto Corrente Bancario (art. 1852) che, nonostante non abbia una diretta coincidenza con l'altro, subisce un rinvio attraverso l'art. 1857 agli articoli del conto corrente ordinario.\nIl Conto Corrente Bancario pu\u00f2 essere di due tipi: semplice e di corrispondenza.\nIn Italia l'identificazione del conto corrente \u00e8 stata a lungo basata sulle coordinate bancarie BBAN (codice alfanumerico di 23 caratteri), contenente il codice CIN, il codice ABI della banca, il CAB dell'agenzia/succursale e il numero di C/C. Dal 1\u00ba gennaio 2008 si \u00e8 passati al codice IBAN (codice alfanumerico di 27 caratteri) composto da 27 caratteri: il codice ISO 3166-1 dello Stato, due cifre di controllo, e il BBAN.\nIl titolare di un conto corrente semplice pu\u00f2 prelevare la somma depositata solo alla scadenza, mentre nel conto corrente di corrispondenza il correntista ha l'esigibilit\u00e0 a vista delle somme in esso depositate.\nLa banca che ha un rapporto di fiducia con il cliente (ne riceve garanzie economiche) pu\u00f2 concedergli il fido bancario, che consente scoperti in linea capitale in limiti prestabiliti.\nAl correntista, specie nel passato, pu\u00f2 venire riconosciuto un interesse sulle somme versate (definito \"interesse creditore\" o \"interesse attivo\") sia per incentivare il risparmio e quindi il deposito di somme sul conto corrente, sia quale parziale ricompensa per il rischio affrontato dal creditore.\nAl conto corrente possono essere associati servizi come:\nEstratto conto.\nPeriodicamente, con cadenza trimestrale o mensile, la banca mette a disposizione (in forma cartacea o su web) ai correntisti il cosiddetto \"estratto conto\" (normalmente identificato con la sigla E/C), contenente il saldo disponibile e, in un prospetto, il riepilogo dei movimenti effettuati nel periodo. Detto prospetto si presenta su cinque colonne: \nL'estratto conto \u00e8 molto importante per il cliente in quanto con esso verifica i movimenti sul C/C effettuati e conosce il saldo e, ai fini ISEE, anche la giacenza media.\nIn particolare nel conto corrente si ravvisano 3 tipi di saldo:\nAd esempio, se un cliente versa sul conto un assegno bancario/postale di euro 1.000 luned\u00ec 12/04/2010, supponendo che il C/C preveda per il versamento degli assegni bancari l'applicazione di 3 giorni lavorativi di valuta e 4 giorni lavorativi di disponibilit\u00e0 avremo che:\n- in data 12/04/2010 il saldo contabile aumenta di euro 1.000, quello liquido e quello disponibile non variano;\n- in data 15/04/2010 il saldo liquido aumenta di euro 1.000 e decorrono gli interessi creditori;\n- in data 16/04/2010 la somma di euro 1.000 diviene disponibile.\nGli istituti di credito prevedono vari tipi di conto corrente, ad es. a canone o con pagamento delle operazioni. Sono sempre pi\u00f9 diffusi i cosiddetti \"conti Internet\", ossia i conti correnti a canone zero o molto basso, che hanno un'operativit\u00e0 soprattutto su Internet.\nL'art. 119 del D.Lgs. n. 385/93 dispone che gli estratti conto si intendono approvati trascorsi 60 giorni di calendario dal ricevimento senza che il cliente si opponga.\nSecondo la giurisprudenza della Corte di Cassazione, nei rapporti privati fra banca e cliente, l'estratto conto corrente integrale, elaborato a partire dal saldo zero e dalla data dell'apertura conto, ha valore legale come prova di pagamento, e della conseguenza esistenza di un debito/credito da parte di una delle due controparti del rapporto bancario. Tuttavia, l'estratto conto \u00e8 opponibile solamente in casi limitati nei rapporti di diritto pubblico all'Agenzia delle Entrate, all'agente di riscossione fiscale e alla Pubblica amministrazione italiana, difettando del duplice requisito della certificazione della data e della certificazione del titolo di pagamento, laddove la causale \u00e8 un'informazione prodotta unilateralmente dal correntista. L'associazione fra il conferimento in denaro e l'adempimento di una determinata prestazione obbligatoria \u00e8 certificato dalla firma del creditore mediante la quietanza di pagamento.\nTutela e garanzia del risparmio.\nI conti correnti sono soggetti al Fondo Interbancario di Tutela dei Depositi, che tutela i depositi per importi fino a 100.000 euro. Diversamente dagli altri Paesi Europei, al fondo non vengono fatti accantonamenti al termine di ogni anno solare, n\u00e9 sono presenti riserve monetarie.\nI fondi di garanzia sono alimentati dagli Stati membri e dalle banche che vi hanno sede legale, limitatamente all'esposizione delle filiali poste nel territorio nazionale. Solamente a queste lo Stato pu\u00f2 imporre l'adesione al fondo: infatti lo Stato non ha giurisdizione sulle filiali estere di banche aventi sede legale nello Stato, n\u00e9 sulle sedi nazionali di banche di diritto estero. Perci\u00f2 i fondi di garanzia coprono i depositi dei cittadini di uno Stato membro, presso filiali nazionali di banche aventi sede legale nello Stato.\nAd esempio, l'Italia garantisce i depositi presso filiali situate in Italia di banche aventi sede legale in Italia. Invece non sono garantiti i conti correnti domiciliati presso filiali estere di nostre banche, n\u00e9 i conti correnti di cittadini italiani presso filiali presenti in Italia di banche di diritto estero.\nSe si presenta un'emergenza tale principio viene derogato e gli Stati membri intervengono con apposita legge a garanzia dei depositi dei cittadini, anche di quelli nelle filiali nazionali di banche straniere, sebbene queste non siano obbligate ad alimentare i fondi di garanzia. Spesso si tratta di un anticipo, salvo buon fine, del recupero del credito dal Paese nel quale la banca ha sede legale. Ad esempio, per la crisi islandese del 2008 il Regno Unito ha restituito ai cittadini inglesi le somme che avevano depositato presso le filiali nel Regno Unito di banche islandesi, chiedendone poi all'Islanda la restituzione.\nTasse e imposte sul conto corrente.\nUn normale conto corrente subisce una tassazione su due fronti: \nIn Europa.\nIl Regolamento europeo n. 655/2014 ha introdotto l\u2019ordinanza europea di sequestro conservativo per semplificare il recupero coattivo dei crediti di natura civile e commerciale. La normativa tutela i creditori nei casi in cui il conto corrente del debitore si trovi in un Paese diverso da quello del giudice che ha il compito a decidere del recupero del credito, oppure differente dal domicilio del creditore. La procedura non sostituisce quelle previste dagli Stati membri e non si applica ai diritti reali derivanti da testamenti, successioni o procedure fallimentari."}
{"id": "609592", "revid": "4507", "url": "https://it.wikipedia.org/wiki?curid=609592", "title": "Associazione liberi pensatori", "text": ""}
{"id": "609593", "revid": "33689", "url": "https://it.wikipedia.org/wiki?curid=609593", "title": "Nota di pegno", "text": ""}
{"id": "609597", "revid": "4507", "url": "https://it.wikipedia.org/wiki?curid=609597", "title": "Associazione nazionale del libero pensiero", "text": ""}
{"id": "609598", "revid": "115626615", "url": "https://it.wikipedia.org/wiki?curid=609598", "title": "The Inc. Records", "text": "The Inc. Records (inizialmente conosciuta come Murder Inc.), fondata nel 1997, \u00e8 una etichetta discografica hip hop, di propriet\u00e0 del produttore discografico Irv Gotti. La label produce artisti tra quelli di maggiore successo nell'hip hop e nel R&amp;B, come Ja Rule, Ashanti, Cadillac Tah, Vita (fondatore), Charli Baltimore (fondatore), Black Child e Lloyd (fondatore). La Murder Inc. \u00e8 la responsabile del lancio della carriera di Ashanti, cos\u00ec come del ritorno sulla scena principale della musica per artisti come Charli Baltimore e Bobby Brown nel 2002, entrambi presenti in due hit di Ja Rule: rispettivamente \"Thug Lovin'\" e \"Down Ass Chick\".\nL'etichetta pubblica i suoi prodotti attraverso la distribuzione della Def Jam Records, mantenendo il controllo dei diritti d'autore e delle registrazioni originali. Il primo colpo commerciale dell'etichetta arriva nel 1999 con il disco di Ja Rule \"Venni Vetti Vecci\" che diventer\u00e0 pi\u00f9 volte disco di platino. Gli artisti scritturati vanno aumentando da quel momento, andando ad includere anche l'R&amp;B con l'arrivo di Ashanti nel 2002, mentre Lil' Mo della Elektra Records nel periodo \u00e8 una assidua collaboratrice degli artisti della Murder Inc., partecipando a due famosi duetti con Ja Rule: \"Put It On Me\" e \"I Cry\". Alla fine del 2002, le collaborazioni diminuiscono di frequenza, ed il suo posto viene progressivamente preso da Ashanti.\nIl 14 novembre 2003 Gotti decide di abbreviare il nome della label in \"The Inc.\" per aumentare la presa sui canali televisivi musicali e sui negozi di musica che non gradivano molto la presenza della denominazione dell'etichetta della parola \"Murder\" (\"omicidio\"). Nel 2004, l'etichetta viene posta sotto investigazione per un presunto riciclaggio di denaro proveniente dal traffico di droga di Kenneth \"Supreme\" McGriff, ma le accuse non vengono provate. Irv segna per la casa discografica tre nuovi artisti: Kayoz, Newz, Harry-o.\nAttualmente, Gotti si sta occupando della sigla di un nuovo contratto di distribuzione attraverso la Universal Music Group attraverso la Universal Motown Records Group.\nCuriosit\u00e0.\nIn realt\u00e0 Murder Inc., prima di essere il nome di un gruppo musicale e successivamente dell'etichetta discografica, era il nome di un gruppo di killer assoldati dalle mafie statunitensi negli anni '40. Jay-Z, Ja Rule e DMX furono i membri del gruppo Murder Inc.. Ma a seguito di programmi in conflitto tra loro, della fortunata carriera solista di Ja Rule e la successiva tensione tra DMX and Jay-Z, il progetto musicale non vide mai la luce trasformandosi successivamente in un concetto legato alla casa discografica."}
{"id": "609600", "revid": "399", "url": "https://it.wikipedia.org/wiki?curid=609600", "title": "Julio Velasco", "text": "Ha legato la sua fama al ruolo di commissario tecnico della nazionale italiana di pallavolo maschile, incarico ricoperto dal 1989 al 1996: sotto la sua gestione gli Azzurri, fin l\u00ec ai margini del volley mondiale, nel corso degli anni 90 del XX secolo si affermarono tra le formazioni pi\u00f9 forti di tutti i tempi, in quella che \u00e8 passata alla storia come l'epopea della \"generazione di fenomeni\".\nCarriera.\nAllenatore.\nClub.\nI primi contatti di Velasco con la pallavolo avvengono ai tempi del liceo e dell'universit\u00e0, quando gioca e allena selezioni giovanili, ma la sua carriera vera e propria inizia nel di Buenos Aires, dove vince quattro campionati argentini consecutivi tra il 1979 e il 1982. In quello stesso anno, come vice della nazionale argentina, partecipa alla vittoria della medaglia di bronzo ai campionati mondiali, giocati in casa.\nNel 1983, scoperto da Giuseppe Cormio, giovane direttore sportivo, si trasferisce in Italia per allenare il Latte Tre Valli Jesi, in Serie A2, guidato dal vice-coach Alberto Santoni e dal Presidente Sandrino Casoni. Nel 1985, dall'abitazione jesina situata in zona Pianello Vallesina, passa alla Modena dove incontra, ancora giovani, alcuni dei giocatori che segneranno la storia del volley italiano e mondiale nel decennio seguente: Luca Cantagalli, Lorenzo Bernardi e Andrea Lucchetta, cui si aggiunger\u00e0 l'anno successivo Fabio Vullo; insieme al pi\u00f9 esperto Franco Bertoli, formeranno l'ossatura di una squadra capace di riportare lo scudetto a Modena e di difenderlo per quattro stagioni consecutive, fino al 1989.\nNel 2003 rientra nel campionato italiano, trascinando il alla finale scudetto, persa contro il . Nel 2004 torna a Modena dopo quindici anni. Dopo due stagioni con risultati altalenanti, nel 2006 passa alla dove, nella stagione 2007-08, raggiunge i play-off scudetto, traguardo che alla societ\u00e0 di Montichiari mancava da cinque stagioni.\nNell'annata 2018-19 torna ad allenare a Modena per la terza volta in carriera, conquistando la Supercoppa italiana nella finale contro il . Al termine della stagione, decide di mettere fine alla propria carriera da allenatore.\nNazionale.\nNel 1989 passa ad allenare la nazionale maschile italiana. Ottiene subito l'oro ai Campionati europei, disputati in Svezia, il primo nella storia della pallavolo italiana. \u00c8 solo il primo di una lunga striscia di successi. Fino al 1996, quando Velasco lascia la panchina azzurra, l'Italia colleziona 3 ori europei, 2 mondiali e 5 vittorie nella World League, oltre ad altri trofei minori.\nArtefici in campo di questi successi sono tra gli altri Andrea Zorzi, Andrea Giani, Paolo Tofoli, Pasquale Gravina, Marco Bracci, Andrea Gardini, oltre ai gi\u00e0 citati Bernardi, Cantagalli e Lucchetta: questo straordinario gruppo di giocatori forma la cosiddetta \"generazione di fenomeni\", e la nazionale italiana di quegli anni verr\u00e0 in seguito premiata dalla FIVB come \"Squadra del secolo\". Il talento dei giocatori che ha a disposizione non mette per\u00f2 in secondo piano la figura dell'allenatore, tanto che in quel periodo Velasco diviene noto anche al di fuori del mondo della pallavolo; celebri alcune sue espressioni, come gli \u201docchi della tigre\u201d, per indicare lo sguardo grintoso che pretende dai suoi giocatori in campo. Solo un traguardo resta irraggiungibile per quella formazione: l'alloro olimpico.\nNel biennio 1997\u201398 Velasco allena la nazionale femminile italiana. Da una sua idea prende vita il Club Italia, una squadra formata dalle giovani pi\u00f9 promettenti selezionate dalla Federazione, per permettere loro di allenarsi tutto l'anno senza lo stress legato alle competizioni con le proprie societ\u00e0; nel Club Italia militeranno tra le altre Elisa Togut, Eleonora Lo Bianco, Anna Vania Mello e Simona Rinieri, campioni del mondo nel 2002 in Germania.\nNel 2001 torna ad allenare una nazionale maschile, quella ceca, senza per\u00f2 ottenere grandi risultati. Bisogna attendere il 2008 per un nuovo ciclo di esperienze con le squadre nazionali: dopo una parentesi con la nazionale maschile spagnola, presa in mano da campione europea in carica (aveva vinto l'Europeo in Russia nel 2007 con in panchina Andrea Anastasi), accetta la sfida di allenare la nazionale maschile iraniana e riesce nell'impresa di vincere per la prima volta nella storia della nazionale persiana il Campionato asiatico nel 2011 disputatosi in casa a Teheran per poi ripetersi nell'edizione successiva di Dubai nel 2013. Nella prima partecipazione alla World League nel 2013 ottiene discreti risultati tra cui una vittoria in Italia contro i \"suoi\" Azzurri.\nNel febbraio 2014 viene scelto come commissario tecnico della nazionale del suo paese, la nazionale maschile argentina, ruolo che non aveva mai ricoperto nella sua lunga carriera. Esordisce il 16 maggio a Lan\u00fas in amichevole contro la Tunisia vincendo per 3-0.\nNel luglio 2015, a Toronto, vince la diciassettesima edizione dei Giochi panamericani.\nDirigente.\nLa popolarit\u00e0 di Velasco nel mondo dello sport italiano \u00e8 partita dalla citt\u00e0 di Jesi all'inizio degli anni 1980, ed \u00e8 stata tale da essere chiamato dal finanziere Sergio Cragnotti, all'epoca presidente della societ\u00e0 calcistica della , a ricoprire la carica di direttore generale del club biancoceleste nel 1998. Nel 2000 ricopre incarichi dirigenziali per un breve periodo anche nell' sotto la presidenza di Massimo Moratti.\nNel giugno 2019, dopo aver terminato la carriera da allenatore, viene nominato direttore tecnico del settore giovanile della Federazione Italiana Pallavolo."}
{"id": "609601", "revid": "2039709", "url": "https://it.wikipedia.org/wiki?curid=609601", "title": "Fido bancario", "text": "Il fido bancario, o affidamento, \u00e8 definito come l'impegno assunto da una banca a mettere una somma a disposizione del cliente, o di assumere per suo conto un'obbligazione nei confronti di un terzo.\nSoggetti beneficiari.\nUn fido bancario pu\u00f2 essere concesso sia ad un privato sia ad un'azienda, tuttavia \u00e8 quest'ultima la categoria che ricorre maggiormente al credito bancario. \nGli affidamenti bancari vengono concessi dagli istituti di credito a seguito di una complessa istruttoria che di norma ha ad oggetto sia i profili reddituali che quelli patrimoniali del soggetto richiedente al fine di stabilire la capacit\u00e0 di restituzione del credito concesso (profilo reddituale) e la solidit\u00e0 finanziaria (profilo patrimoniale).\nTipologia.\nGli affidamenti bancari si articolano in diverse forme tecniche che potremmo riassumere nelle seguenti categorie:\n1. Fidi di cassa ed assimilati: si tratta principalmente del classico scoperto di conto corrente, la linea di credito pi\u00f9 utilizzata, e anche pi\u00f9 costosa per il cliente. Essa consente di avere un'apertura di credito sul proprio conto corrente, che si esplicita nella possibilit\u00e0 per il cliente di utilizzare in qualsiasi momento ed in qualsiasi modo le somme messe a disposizione da parte dell'istituto di credito affidante, di norma senza preavviso e senza particolari obblighi di restituzione in termini temporali. Si tratta sicuramente di una linea di credito comoda per l'impresa o il privato che ne beneficia, tuttavia le banche affidanti preferiscono un utilizzo elastico di detta linea di credito, e tendono a ridurre o a revocare gli affidamenti caratterizzati da utilizzi pieni e statici. \n2. Smobilizzo crediti, definito anche come castelletto bancario: \u00e8 una categoria piuttosto ampia che riguarda quelle linee di credito che consentono lo smobilizzo dei crediti che il soggetto richiedente vanta nei confronti di soggetti terzi. In tale categoria si ravvisano principalmente i seguenti tipi di affidamento:\n3. Fidi di firma: si tratta di garanzie prestate dall'istituto di credito a favore di terzi per conto del soggetto richiedente, la forma tecnica pi\u00f9 diffusa \u00e8 sicuramente la fideiussione bancaria. Esistono fideiussioni del dare e del fare. Le fideiussioni del dare garantiscono il capitale che la garanzia espone come valore facciale di incasso. Le fideiussioni del fare garantiscono l'adempimento di lavori e prestazioni anche in forma finanziaria ma finalizzati a questi precisi scopi.\n4. Fidi estero: rientrano in questa categoria tutte quelle linee di credito che consentono di supportare un'azienda nella sua attivit\u00e0 commerciale con l'estero. Si evidenziano in tale categoria gli anticipi di fatture all'esportazione, le lettere di credito, i finanziamenti all'importazione.\n5. Fidi per derivati: \u00e8 una categoria molto in voga negli ultimi anni in quanto riguarda tutte quelle linee di credito necessarie per supportare l'operativit\u00e0 in derivati (ad es. futures, options, swap).\n6. Finanziamenti: si tratta di tutte quelle operazioni di finanziamento a breve, medio o lungo termine caratterizzate dall'erogazione di una somma capitale e dal rimborso effettuato mediante un piano di ammortamento prefissato. I pi\u00f9 diffusi in tale categoria sono i mutui ipotecari e chirografari. \n7. Fidi di anticipazione di fideiussioni bancarie: sono quelle linee di credito che vanno ad anticipare fideiussioni e garanzie bancarie che portano come beneficiario la societ\u00e0 del cliente richiedente l'anticipazione che le gira alla banca per l'eventuale incasso che avviene o al verificarsi di determinate condizioni o a scadenza predefinita (expiry date).\nLe aziende richiedono ed utilizzano le diverse linee di credito a seconda della particolare esigenza da finanziare e a seconda della struttura e della strategia finanziaria pianificata.\nRevoca degli affidamenti.\nFido e castelletto bancario sono strumenti finanziari imprescindibili per la continuit\u00e0 operativa di molte piccole e medie imprese italiane, per mantenere l'equilibrio fra entrate e uscite, a fronte di spese correnti mensili (utenze e stipendi), oltre al pagamento dei fornitori, e ritardi da parte dei clienti.\nDa contratto, la banca in genere si riserva la facolt\u00e0 di revoca dell'affidamento con obbligo di rientro del capitale entro 15 giorni. \nIl Testo Unico Bancario non disciplina la materia, ma la revoca degli affidamenti deve comunque rispettare i principi di diligenza, correttezza, ragionevolezza e buona fede che regolano i rapporti contrattuali, ed \u00e8 in caso contrario passibile quindi di contestazione e richiesta danni."}
{"id": "609605", "revid": "739313", "url": "https://it.wikipedia.org/wiki?curid=609605", "title": "Provincia del Bengo", "text": "Bengo \u00e8 una delle 18 province dell'Angola. Ha una superficie di 31.371\u00a0km\u00b2 ed una popolazione di 276.011 (stima del 2009). La provincia \u00e8 stata istituita il 26 aprile del 1980 ed il capoluogo \u00e8 Caxito.\nLa provincia del Bengo \u00e8 situata nella parte nord-occidentale del paese e circonda la provincia di Luanda. Confina a nord con la provincia di Zaire, a est con quelle di U\u00edge e Cuanza Norte e a sud con quelle di Cuanza Sul. A occidente si affaccia sull'Oceano Atlantico. \nLa provincia \u00e8 prevalentemente coperta di savana ma al centro si trova una zona intensamente coltivata attraversata dal fiume Cuanza.\nLa provincia prende il nome dall'omonimo fiume, che la attraversa per sfociare nell'Oceano Atlantico presso la Baia del Bengo, a nord di Luanda.\nI principali fiumi sono: Bengo; Dande; Loge; Onzo; Kwanza; Lufumo; Lu\u00e9; Longa.\nLa maggior parte della popolazione \u00e8 di etnia Ambundu e la lingua ufficiale della provincia \u00e8 il Kikongo.\nGeografia antropica.\nSuddivisioni amministrative.\nLa provincia del Bengo, in base al portale ufficiale della repubblica angolana, \u00e8 suddivisa in 9 municipalit\u00e0 e 33 comuni. Secondo il sito GeoHive le municipalit\u00e0 sono 8.\nEconomia.\nLe coltivazioni principali della provincia sono il caff\u00e8, il cotone, le banane la papaya e altri frutti tropicali. Significativi sono anche l'allevamento e la pesca soprattutto nei pressi della citt\u00e0 di Ambriz.\nTra le materie prime vi sono il caolino, il ferro e nel centro della provincia il petrolio."}
{"id": "609608", "revid": "404338", "url": "https://it.wikipedia.org/wiki?curid=609608", "title": "Il dottor Doolittle", "text": ""}
{"id": "609609", "revid": "125895142", "url": "https://it.wikipedia.org/wiki?curid=609609", "title": "Il dottor Dolittle (film)", "text": "Il dottor Dolittle (\"Dr. Dolittle\") \u00e8 un film del 1998 diretto da Betty Thomas.\nIl film \u00e8 ispirato alla serie di storie per bambini omonime di Hugh Lofting, ma non ha usato materiale da nessuno dei romanzi; il collegamento principale \u00e8 il nome e un medico che pu\u00f2 parlare agli animali.\nTrama.\nIl piccolo John Dolittle scopre di avere la capacit\u00e0 di poter parlare con gli animali, cominciando dal suo cane: viene per\u00f2 scoperto da suo padre Archer, che ordina di eseguire un esorcismo sul figlio, ma dopo che il suo cane attacca il sacerdote, l'uomo manda l'animale in un canile mentre John, disperato, dimentica di avere tale capacit\u00e0 cos\u00ec come i ricordi riguardo il proprio cane.\nDivenuto adulto, John si \u00e8 sposato con la bella Lisa, ha due figlie, Charisse e Maya, ed \u00e8 divenuto un medico molto apprezzato e stimato a San Francisco. Tuttavia, riscopre di poter parlare con gli animali quando viene rimproverato da un cane che stava per investire; John decide di adottarlo, ribattezzandolo Lucky con felicit\u00e0 dei suoi familiari, che John spesso trascura a causa dei suoi impegni. Inizialmente l'uomo si convince di avere un esaurimento nervoso, soprattutto quando comincia ad essere tartassato da Roddy, il logorroico porcellino d'India di Maya, ma poi la sua esistenza diventa nota fra gli altri animali, che iniziano ad affollare il suo studio e diventando suoi pazienti. Tra questi vi \u00e8 Jake, una tigre del circo che soffre di emicrania e che vorrebbe suicidarsi. Anche i suoi familiari ed i suoi colleghi vengono a conoscenza di questo suo potere quando scoprono fare una respirazione bocca a bocca ad un topo credendo cos\u00ec che John sia pazzo facendolo cos\u00ec chiudere in un ospedale psichiatrico. John tuttavia resiste alle cure e decide di tornare alla sua vita ricostruendo il rapporto con i suoi familiari e portando Jake in ospedale per farle un intervento chirurgico dopo averla rapita al circo. Il risultato riesce e John diventa famoso divenendo cos\u00ec non solo un medico ma anche un veterinario.\nProduzione.\nIl film \u00e8 stato prodotto dalla Twentieth Century Fox Film Corporation, con il supporto della Davis Entertainment e della Joseph M. Singer Entertainment. Gli effetti speciali sono ad opera di varie aziende, ovvero: Banned from the Ranch Entertainment (BFTRE), C.O.R.E. Digital Pictures, Cinesite (Hollywood), POP Film, The Computer Film Company (CFC), Pacific Title/Mirage, e VisionArt. Il catering \u00e8 stato organizzato dalla Caf\u00e9 on Location e dalla Silver Grill Caterers, mentre la Title House ha fornito il titolo per la pellicola. Le scene sono state girate dal 7 aprile al 25 luglio 1997 completamente nello Stato della California, pi\u00f9 precisamente a Los Angeles, San Francisco, Pasadena etc.\nTagline.\nLe tagline per il film sono le seguenti:\nDistribuzione.\nIl film \u00e8 stato distribuito al cinema negli Stati Uniti come premi\u00e8re il 23 giugno 1998 e in TV nel 2001 dalla ABC. In Argentina invece viene inserito nei palinsesti dei cinema 25 giugno dalla 20th Century Fox de Argentina, e distribuito in VHS nel 1999 dalla Gativideo; in Portogallo il 13 giugno dalla Filmes Castello Lopes; in Spagna l'11 settembre dalla Hispano Foxfilms S.A.E.\nAccoglienza.\nLa pellicola nel primo week-end di apertura ha incassato $ in patria e \u00a3 nel Regno Unito. In tutto negli Stati Uniti ha guadagnato $ , nell'isola britannica \u00a3 ; fuori dagli States $ , per un totale complessivo di circa $ . Su IMDb riceve un punteggio di 5.4/10, mentre su MYmovies.it 2.88/5. Sul sito Metacritic ottiene invece 46 punti su 100 per ci\u00f2 che riguarda lo staff, e 6.5/10 per quanto riguarda gli utenti che hanno votato.\nSeguiti.\nIl film ha ricevuto quattro seguiti: \"Il dottor Dolittle 2\" (2001), \"Il dottor Dolittle 3\" (2006), \"Il dottor Dolittle 4\" (2008) e \"Il dottor Dolittle 5\" (2009)."}
{"id": "609622", "revid": "1305772", "url": "https://it.wikipedia.org/wiki?curid=609622", "title": "Homeworld 2", "text": "Homeworld 2 \u00e8 un gioco di strategia in tempo reale, seguito di \"Homeworld\" della Relic Entertainment. Homeworld 2 \u00e8 ambientato 100 anni dopo il primo episodio; saremo chiamati a difendere Hiigara dai Vaygr, accorgimento gi\u00e0 attuato con . Mentre nel primo \"Homeworld\" le razze in guerra erano sostanzialmente identiche dal punto di vista strategico, del design e degli engines, in Homeworld 2 Hiigaran e Vaygr avranno a disposizione armamenti, navi e capacit\u00e0 molto diverse.\nAd aprile 2013 Gearbox ha acquistato all'asta la propriet\u00e0 intellettuale di Homeworld per 1,35 milioni di dollari.\nStruttura di gioco.\nIl \"gameplay\" di \"Homeworld 2\" non si discosta dall'approccio gi\u00e0 visto nel predecessore; il campo di battaglia (lo spazio) offre, rispetto a tanti altri giochi di strategia, anche la terza dimensione, cio\u00e8 l'altitudine rispetto al proprio punto di vista. Il gioco si basa sulle \"Unit\u00e0 Risorse\"(UR, o RUs in inglese), che sono la moneta di gioco. Servono sia a creare navi che a ricercare tecnologia, piazzando dei limiti sulla combinazione di ricerca e costruzione navi a partita.\nLa flotta del giocatore \u00e8 comandata dalla Astronave Madre(Mothership), la cui distruzione causa il game over nel singleplayer, e una grave perdita nel multiplayer. L'Astronave Madre \u00e8 capace di costruire tutte le navi tranne quelle pi\u00f9 grandi.\nRemake.\nIl 19 luglio 2013 Gearbox Software ha annunciato la distribuzione di \"Homeworld HD\" e \"Homeworld 2 HD\", insieme alle versioni originali per il 2014.\nIl 6 marzo 2014 \"Homeworld HD\" venne rinominato \"Homeworld Remastered Collection.\" La collezione include le versioni originali e con la grafica aggiornata. Il remake comporta texture e modelli in alta risoluzione, nuovi effetti grafici, scene cinematografiche ricreate e il supporto per l'HD, l'ultra HD e il 4K. La modalit\u00e0 multiplayer per entrambi i titoli \u00e8 stata combinata in un solo gioco."}
{"id": "609623", "revid": "228333", "url": "https://it.wikipedia.org/wiki?curid=609623", "title": "Amos Tutuola", "text": "Le sue opere sono note per i numerosi riferimenti al folklore e alla mitologia del popolo Yoruba.\nBiografia.\nTutuola nacque nel 1920 ad Abeokuta, in Nigeria. I suoi genitori erano coltivatori di cacao di etnia Yoruba e religione cristiana. A sette anni and\u00f2 a servizio da F. O. Monu, un uomo di etnia Ibo, che lo mand\u00f2 a scuola presso l'Esercito della Salvezza. A dodici anni frequent\u00f2 la scuola anglicana ad Abeokuta. Alla morte di suo padre, nel 1939, Tutuola abbandon\u00f2 gli studi e divenne un apprendista fabbro, professione che esercit\u00f2 dal 1942 al 1945 per la Royal Air Force. In seguito svolse numerosi altri mestieri; vendette il pane e fu messaggero del Dipartimento del Lavoro nigeriano. Nel 1946 complet\u00f2 il suo primo libro, \"The Palm-Wine Drinkard\", e nel 1947 spos\u00f2 Victoria Alake, da cui avrebbe avuto quattro figli maschi e quattro femmine.\nI primi tre libri di Tutuola gli guadagnarono la notoriet\u00e0 a livello addirittura internazionale. Fu uno dei fondatori dello Mbari Club, un'organizzazione di scrittori ed editori destinata a diventare un importantissimo polo culturale della Nigeria. In seguito tenne lezioni all'Universit\u00e0 di Ife (oggi Obafemi Awolowo University) e all'University of Iowa. Visse gli ultimi anni principalmente a Ibadan e Ago-Odo. Mor\u00ec a 77 anni, di ipertensione e diabete.\nOpera.\nNonostante gli studi piuttosto limitati, Tutuola scrisse i suoi romanzi in inglese, precorrendo la tradizione della letteratura africana in lingua inglese che avrebbe avuto moltissimi dei suoi esponenti di spicco proprio in Nigeria. Il suo primo romanzo, \"Il bevitore di vino di palma\", viene considerato un classico; fu pubblicato a Londra da Faber and Faber nel 1952 e poi tradotto in diverse altre lingue. Fu il celebre poeta Dylan Thomas a notare quest'opera e portarla all'attenzione della critica e del pubblico, favorendone il successo. Nonostante l'interesse della critica internazionale, il romanzo fu molto criticato in Nigeria per l'uso fantasioso della lingua inglese, che Tutuola intenzionalmente fece tendere al \"pidgin\".\nLo stile letterario molto originale di Tutuola ricalca le tecniche descrittive usate nella tradizione orale del suo paese con l'aggiunta di una dirompente fantasia ininterrotta in tutte le sue opere. \nDopo \"Il bevitore\" Tutuola continu\u00f2 a esplorare la tradizione folkloristica Yoruba in numerose altre opere, fra cui \"My Life in the Bush of Ghosts\" (1954), che tra l'altro ispir\u00f2 l'album omonimo degli artisti \"Brian Eno\" e \"David Byrne\". Molte delle opere di Tutuola sono raccolti presso lo Harry Ransom Humanities Research Center della Universit\u00e0 del Texas a Austin."}
{"id": "609625", "revid": "2168619", "url": "https://it.wikipedia.org/wiki?curid=609625", "title": "Tabelle millesimali", "text": "Le tabelle millesimali, ai sensi della legge italiana, rappresentano le quote di propriet\u00e0 nel condominio, espresso come rapporto fra il valore di ciascuna unit\u00e0 e il valore dell'intero edificio, fatto uguale a 1.000 (da qui il nome).\nCaratteristiche.\nGli articoli 1118 e 1123 del codice civile italiano disciplinano la misura, rispettivamente, del diritto e dell'onere di contribuzione di ciascun condomino, stabilendo che questa sia proporzionale al valore del piano o della porzione di piano (unit\u00e0 immobiliare). Le disposizioni di attuazione del codice civile (all'art. 68) prevedono che esso debba contenere il valore di ciascun piano o porzione di piano e che i valori stessi debbano essere espressi in apposita tabella allegata al regolamento.\nLa tabella millesimale \u00e8, pertanto, costituita da una tabella sintetica, nella quale sono riportati i valori proporzionali relativi alle singole unit\u00e0 immobiliari; i valori rilevano sia per quanto riguarda il voto in assemblea, sia per quanto riguarda il contributo alle spese.\nDettagli tecnici.\nLe tabelle sono un allegato del regolamento e ne rappresentano lo strumento attuativo pi\u00f9 importante. Da esse dipendono la ripartizione delle spese ordinarie e straordinarie e le maggioranze assembleari. Le Tabelle Millesimali devono essere redatte da un tecnico (Ingegnere, perito edile, geometra, architetto) che ha le competenze tecniche in quanto si dovr\u00e0 sempre procedere alle operazioni materiali, come le misurazioni di tutte le unit\u00e0 immobiliari, e poi alla successiva elaborazione tecnica con redazione delle tabelle vere e proprie e un elaborato descrittivo cosiddetto Relazione qualitativa e quantitativa del condominio.\nLa metodologia per la redazione, ad esempio delle Tabelle Millesimali Generali (che esprimono le quote sulla propriet\u00e0 comune) sono stabilite dalla superficie reale o volume delle varie unit\u00e0 immobiliari (appartamenti, negozi, sottotetti, ecc.) adattate con particolari coefficienti, questi coefficienti tengono conto delle caratteristiche intrinseche ed estrinseche di tutti i vani, calcolando cos\u00ec la superficie virtuale o volume virtuale. Ad esempio, i coefficienti pi\u00f9 usati sono coefficiente di destinazione, di esposizione, di illuminazione, ecc., ma essi sono arbitrari e dipendono dalla sensibilit\u00e0 del tecnico. La somma delle superfici virtuali di tutte le unit\u00e0 immobiliari viene rapportata a mille e con semplice procedimento aritmetico (facendo una proporzione) si giunge alla compilazione della tabella millesimale. Le tabelle non possono tenere conto del valore locativo dell'immobile, per legge, ma tengono conto, per lo pi\u00f9, delle superfici, ai quali valori vengono applicati i coefficienti riduttivi di cui al Decr. Min LL.PP. 12.480/66.\n\u00c8 tuttavia compito del Tecnico verificare e valutare i valori riduttivi suggeriti dalla Circolare Ministeriale LL. PP. 12480/66, in relazione alla situazione esistente. Detti valori possono infatti essere rigorosamente calcolati e determinati dal Tecnico sulla base della Circolare Ministeriale LL.PP. 4.12.64 n. 9836. \u00c8 costume usuale non procedere tuttavia alle calcolazioni laboriose della Circolare n. 9836/64 e applicare i coefficienti del metodo speditivo suggerito dalla circolare N. 12480/66.\nTuttavia, sebbene il metodo speditivo sia pi\u00f9 agevole e comprensibile, anche a chi non abbia cognizioni tecniche, e dia risultati generalmente corretti, il metodo scientifico suggerito dalla Circolare LL.PP. N. 9836/64 \u00e8 da ritenersi pi\u00f9 corretto.\nIl tecnico pu\u00f2 anche avvalersi di appositi programmi per computer come ausilio nell'operazione. In taluni casi \u00e8 comunemente preso in considerazione il volume delle unit\u00e0 immobiliari, in luogo delle superfici, poich\u00e9 vi \u00e8 differenza di altezze utili tra le varie unit\u00e0 (situazione tipica nei palazzi antichi), ovvero dovr\u00e0 considerarsi un coefficiente di altezza che tiene conto delle differenze di spazi (\u00e8 chiaro che in ambiente pi\u00f9 alto ha un coefficiente maggiore poich\u00e9 \u00e8 suscettibile di un maggior utilizzo ad esempio con la creazione di un soppalco).\nAltro metodo di calcolo.\nL'applicazione dei coefficienti correttivi \u00e8 oggetto di forti discussioni e contrasti tra i condomini che si ritengono danneggiati dall'applicazione dei valori anzich\u00e9 altri.\nIl D.M. del '66, nato per l'edilizia economica popolare, \u00e8 solo un riferimento su cui il tecnico, incaricato alla redazione delle tabelle, si basa per determinare il coefficiente pi\u00f9 appropriato.\nIl metodo che elimina tutti i coefficienti correttivi, e quindi tutte le discussioni conseguenti, \u00e8 quello della determinazione del valore di ciascuna unit\u00e0 immobiliare, la cui somma determina il valore complessivo dell'intero edificio condominiale.\nLa riforma del catasto fabbricato ha previsto l'inserimento delle superfici lorde, quindi commerciali, delle unit\u00e0 immobiliari, oltre al gi\u00e0 presente indicatore dei vani. Orbene, se a tali superfici si applica il prezzo a metro quadro indicato nell'Osservatorio Immobiliare dell'Agenzia delle Entrate, otteniamo il valore di mercato di ciascuna unit\u00e0 immobiliare e quindi il valore complessivo dell'intero stabile. Con i valori cos\u00ec ottenuti \u00e8 facile ragguagliare il tutto in millesimi di propriet\u00e0.\nMolteplicit\u00e0.\nIn ogni condominio possono esserci pi\u00f9 tabelle millesimali. Quella principale, delle tabelle millesimali in senso stretto, normalmente detta \"di propriet\u00e0\", rappresenta i valori proporzionali delle varie propriet\u00e0 e serve a suddividere la maggior parte delle spese del condominio.\nAltre tabelle millesimali possono essere poste in essere per l'uso delle propriet\u00e0 comuni: ad esempio, possono essere riferite alla singola rampa di scale, all'ascensore, all'impianto di riscaldamento centralizzato, al giardino. Queste tabelle devono considerare sia l'uso di servizi condominiali sia la quota di propriet\u00e0 espressa dalle tabelle millesimali di propriet\u00e0.\nLe pi\u00f9 frequenti nella prassi sono le tabelle millesimali d'uso per la ripartizione delle spese riguardanti scale e ascensore (ove presente). In tal caso si adotta di solito il seguente criterio (indicato come principio dall'art. 1124 del Codice Civile): la quota \u00e8 determinata per met\u00e0 dai millesimi di propriet\u00e0 e l'altra met\u00e0 in proporzione all'altezza del piano abitato. Per ottenere le quote della seconda met\u00e0 si divide questa per la sommatoria del numero di piani dell'edificio e il risultato si moltiplica per ciascun piano. Ad esempio: se in una palazzina di 5 piani con due unit\u00e0 immobiliari per piano, la spesa mensile per la pulizia delle scale \u00e8 EUR 1.000,00, EUR 500,00 andranno divisi secondo il valore degli immobili (come da tabella millesimale, se esistente, o dividendo mille millesimi per il numero complessivo delle unit\u00e0 immobiliari che fanno uso di quel servizio, equiparando cos\u00ec le quote millesimali) e gli altri EUR 500,00 andranno divisi secondo i calcoli di cui sopra ovvero per ogni singolo immobile del terzo piano 500/10*3/2 = 75, per il quarto 500/10*4/2 = 100 ecc..\nUna differenza importante \u00e8 che, mentre alle tabelle millesimali di propriet\u00e0 partecipano tutti i condomini (e di conseguenza alle spese ripartite con esse) senza possibilit\u00e0 di esclusione, le tabelle millesimali d'uso possono essere anche parziali. Ad esempio, alle spese ordinarie delle scale-ascensore, i condomini che non ne fanno uso possono essere esclusi (si pensi ai proprietari di negozi al pian terreno che hanno accesso indipendente e che non usufruiscono in nessun modo delle scale non dovendo neanche passare per l'androne del fabbricato).\nApprovazione, contenuto e modifica.\nLa giurisprudenza in passato ha stabilito che le tabelle esprimono una valutazione sul valore delle singole propriet\u00e0 immobiliari, e pertanto queste ultime hanno contenuto negoziale e dovevano essere sempre approvate all'unanimit\u00e0. Anche la loro redazione o modifica, in sede giudiziaria, richiedeva l'intervento dei singoli condomini. (Cass. 3967/84, Cass. 1057/85, T. MI 21/12/92, Cass. 1602/95, T. Roma, 4/3/97).\nCi\u00f2 comportava che fosse sempre necessaria l'unanimit\u00e0 dei condomini per l'approvazione o la modifica di tabelle e, in mancanza, ogni singolo condomino poteva adire l'Autorit\u00e0 Giudiziaria affinch\u00e9 provvedesse, citando ogni singolo condomino (e non l'amministratore) davanti al Giudice.\nPratica normalmente non gradita ai condomini, per le spese che essa comportava.\nPer lungo tempo anche la Suprema Corte ha fatto riferimento alla natura negoziale dell'atto di approvazione delle tabelle millesimali, nel senso che, pur non potendo essere considerato come contratto, non avendo carattere dispositivo (in quanto con esso i condomini, almeno di solito, non intendono in alcun modo modificare la portata dei loro rispettivi diritti e obblighi di partecipazione alla vita del condominio, ma intendono soltanto determinare quantitativamente tale portata), deve essere inquadrato nella categoria dei negozi di accertamento, con conseguente necessit\u00e0 del consenso di tutti i condomini (sent. 8 luglio 1964 n. 1801).\nTuttavia, anche nella precedente giurisprudenza della Corte le deliberaz\u00econi in materia delle modifiche a tabelle millesimali adottate dalla assemblea, \"sia a maggioranza sia a unanimit\u00e0 dei soli condomini presenti\", non configuravano una ipotesi di nullit\u00e0 non assoluta, ma soltanto relativa, in quanto non opponibile dai condomini consenzienti. Gi\u00e0 in passato le modifiche non votate all'unanimit\u00e0 non erano del tutto prive di efficacia, in quanto obbligavano tutti coloro che avevano votato a favore della modifica, ad accettare una ripartizione delle spese conseguente alle nuove tabelle. Almeno la Suprema Corte applicava questo orientamento, laddove pi\u00f9 di frequente i tribunali di primo grado e di appello annullavano le delibere richiedendo l'unanimit\u00e0 dei consensi.\nLa sentenza 18.477 del 9 agosto 2010 delle sezioni unite della Corte di Cassazione inverte questo orientamento e sostiene che l'approvazione o modifica delle tabelle millesimali non \u00e8 un negozio di accertamento del diritto di propriet\u00e0 sulle singole unit\u00e0 immobiliari e sulle parti comuni, la tabella millesimale serve solo a esprimere in prec\u00ecsi termini aritmetici \"un gi\u00e0 preesistente rapporto di valore tra i diritti dei vari condomini, senza incidere in alcun modo su tali diritti\":\nPoich\u00e9 la delibera assembleare non \u00e8 un negozio di accertamento (e nemmeno un contratto) per la modifica non \u00e8 obbligatoria l'unanimit\u00e0 degli aventi diritto o dei presenti in assemblea n\u00e9 la forma scritta.\nPer la modifica dei valori delle tabelle millesimali si applica l'art. 1136 comma 2 del codice civile, e quindi \u00e8 sufficiente una maggioranza non qualificata, raggiungere il doppio requisito che votino a favore la maggioranza dei presenti all'assemblea (voto capitario) e che questa maggioranza a favore rappresenti i 501/1000 del condominio ove si decidono le modifiche.\nConfedilizia ha operato una interpretazione restrittiva della portata della sentenza, sottolineando che non possono essere modificate a maggioranza le tabelle millesimali:\nLa modifica a maggioranza delle tabelle millesimali sarebbe invece lecita per la ripartizione delle spese ordinarie, che comunque costituiscono la quota prevalente del bilancio condominiale e delle rate degli inquilini. Il requisito \u00e8 diverso da quello per la validit\u00e0 dell'assemblea: perch\u00e9 l'assemblea sia valida \"i presenti\" devono rappresentare i 501/1000 della propriet\u00e0, mentre per modificare le tabelle millesimali i \"votanti a favore\" devono rappresentare i 501/1000.\nLa sentenza nasce con l'obiettivo dichiarato di ridurre i contenziosi derivanti da lavori abusivi e successivamente condonati che impediscono ai condomini di adeguare le tabelle millesimali perch\u00e9 manca il voto del proprietario interessato.\nTuttavia, l'introduzione del voto a maggioranza apre scenari diversi:\nIl condomino che ritiene di avere subito un aumento illegittimo dei millesimi di propriet\u00e0 a suo carico pu\u00f2 impugnare la delibera e ottenere dal giudice la sospensione, per la quale l'amministratore \u00e8 tenuto all'applicazione delle tabelle preesistenti, fino all'accertamento definitivo.\nIl combinato disposto di questa sentenza e della Cass. civ., Sez. un., Sentenza 8 aprile 2008, n. 9148), comporta che la ripartizione \"pro quota\" delle spese non pagate da un singolo condomino pu\u00f2 diventare una mera tutela formale, perch\u00e9 si possono cambiare le tabelle in modo che alcuni condomini paghino pi\u00f9 di altri per un proprietario moroso. Prima di questa sentenza, il singolo condomino non poteva essere chiamato ad anticipare pi\u00f9 di una cifra massima nota, corrispondente al debito del condomino moroso ripartito per i suoi millesimi di propriet\u00e0 (non modificabili se non all'unanimit\u00e0).\nuna mera tutela formale\nLa revisione.\nL'art. 69 delle disposizioni di attuazione del codice civile italiano dispone che le tabelle possano venire modificate ricorrendo una di queste due condizioni:\nContrasti giurisprudenziali sono sorti relativamente al significato di errore.\nIn passato, infatti, si erano affermati due indirizzi; il primo, stabiliva che la semplice divergenza tra valore oggettivo e valore espresso integrasse sempre presupposto per la modifica della tabella; in questa ipotesi, qualora il singolo condomino avesse verificato, per mezzo di un tecnico, che la sua propriet\u00e0 fosse stata sopra valutata in relazione alle spese, poteva chiedere la revisione, occorrendo, anche al Giudice e ci\u00f2 semplicemente sulla base di una divergenza oggettiva. Il secondo indirizzo, pi\u00f9 restrittivo, enunciava il principio secondo il quale non fosse sufficiente la divergenza oggettiva, ma colui che richiedesse la rettifica, dovesse dimostrare che la sua approvazione fosse stata frutto di un errore della volont\u00e0, errore essenziale, in quanto, se conosciuto, avrebbe comportato la mancata approvazione; naturalmente ci\u00f2 integra un aggravamento dell'onere della prova che renderebbe oltremodo difficile procedere a qualsiasi azione.\nLe Sezioni Unite della Cassazione erano intervenute con la Sentenza n. 6222 del 9/7/97, suffragando il primo orientamento ma, di recente, la Sentenza n. 7908 del 12 giugno 2001 si \u00e8 espressa in maniera difforme, riaprendo la questione; tale ultima pronunzia ha stabilito il principio secondo il quale, qualora la tabella abbia natura contrattuale, sia esperibile l'azione di cui all'art. 69 disp. Att. c.c., e sia esperibile l'ordinaria azione di annullamento del contratto per vizio della volont\u00e0 (errore essenziale, violenza o dolo).\nLa citata Sentenza n. 7908 del 12 giugno 2001 sembrerebbe lasciare aperta la porta all'esistenza di tabelle non contrattuali ma approvate a maggioranza; tale principio si porrebbe in contrasto con l'orientamento pressoch\u00e9 uniforme che vede necessaria l'approvazione all'unanimit\u00e0 delle tabelle. Su questa scia, Il Tribunale di Milano con sentenza del 12 febbraio 2007 n. 1812 ha ritenuto che l'assemblea pu\u00f2 approvare o modificare, con le maggioranze stabilite dall'art. 1136, comma 2, c.c. e senza incorrere in alcuna nullit\u00e0, la tabella di natura non contrattuale. La delibera assembleare potr\u00e0 solo essere annullata solo nel caso in cui non tenga conto della disposizione di cui agli artt. 1123, 1124, 1126 c.c.\nIl consenso dei condomini all'approvazione o alla modifica delle tabelle non deve necessariamente risultare da formale delibera assembleare, ben potendo risultare anche dal comportamento tacito ma inequivocabile dei condomini (ad esempio, utilizzo di una nuova tabella, con effettuazione di pagamenti sulla base della stessa, senza contestazioni da parte di alcuno, per anni). (Cass. Sez. II Civile, sentenza n. 8863 del 28 aprile 2005)\nLa Corte Suprema di Cassazione attraverso la sentenza n. 18477 del 9 agosto 2010 ribadisce la natura maggioritaria della possibilit\u00e0 di modifica della tabella millesimale come da dettato dall'art. 1136 (e non erroneamente 1139 come riportato nella sentenza), comma 2 del Codice Civile."}
{"id": "609628", "revid": "1782831", "url": "https://it.wikipedia.org/wiki?curid=609628", "title": "Nemici di Sailor Moon", "text": "Questa pagina contiene una lista completa delle coalizioni nemiche del manga/anime \"Sailor Moon\". \n\"Sailor Moon\".\nDark Kingdom.\nDurante il periodo di maggior splendore del Regno della Luna, denominato \"Silver Millennium\", sulla Terra giunse un essere malvagio, nel manga in seguito si scoprir\u00e0 che proviene da Chaos nemico ultimo di Eternal SailorMoon, Queen Metaria.\nAssoggettata al potere malefico di Metaria era Beryl, una perfida strega terrestre invidiosa della longevit\u00e0 di cui godevano gli abitanti della Luna e della Princess Serenity che le aveva portato via il suo amore, Prince Endymion. Beryl divenuta regina del suo esercito di rivoluzionari attaccher\u00e0 la Luna al fine di impadronirsi della pietra che permetteva la loro longevit\u00e0, il Cristallo d'argento, ma dopo la distruzione di Silver Millennium verr\u00e0 sigillata da Queen Serenity che perisce dopo aver utilizzato tutta l'energia del Cristallo d'Argento per scacciare i nemici dal suo territorio. Con l'intento di risvegliare Metaria, caduta in un sonno profondo dopo la cacciata dal Regno della Luna, Beryl inaugura il Regno delle Tenebre e incarica di raccogliere l'energia degli esseri umani a coloro i quali un tempo erano fedeli servitori del Principe Endymion: il primo ad andare in missione \u00e8 Jadeite, il quale opera ordendo trappole per gli esseri umani con l'ausilio di temibili mostri, ma viene punito a causa dei suoi continui fallimenti e sostituito da Nephrite, il quale si serve delle sue conoscenze astrologiche per individuare un'unica vittima nel momento in cui la sua energia \u00e8 all'apice, mentre il suo rivale, Zoisite, \u00e8 incaricato di rintracciare il Cristallo d'Argento; Nephrite, con l'ausilio del Cristallo Nero da lui creato per localizzare il Cristallo d'Argento, tenta di estromettere Zoisite dal suo incarico, ma quest'ultimo, per impadronirsi di quella pietra, gli tende un'imboscata. \nNel frattempo, l'accumulo di energia riesce parzialmente a risvegliare la Queen Metaria, che spiega a Beryl che il Cristallo d'Argento era stato diviso in 7 frammenti racchiusi nei corpi di altrettanti esseri viventi, reincarnazione dei 7 Daiy\u014dma, sette guerrieri tra i pi\u00f9 potenti che avevano partecipato alla guerra contro la famiglia lunare; Zoisite, preso il comando, si serve del Cristallo nero sottratto a Nephrite per rintracciare i frammenti e, una volta terminata la missione, gli viene inflitta la punizione massima per aver cercato di eliminare Tuxedo Kamen anzich\u00e9 catturarlo vivo, disobbedendo agli ordini impartitegli. Dopo il risveglio di Princess Serenity il Cristallo d'argento si ricompone, la Regina Beryl assegna l'incarico di rintracciarlo a Kunzite, che entra in competizione con Endymion, che non \u00e8 altri che Tuxedo Kamen passato alla parte del male dopo che Queen Metaria infonde in lui parte della sua energia oscura: Kunzite perisce dopo aver tentato di imprigionare le guerriere sailor in un labirinto del tempo, durante la quale finiscono sulla Luna e rammentano la loro vita precedente, mentre Endymion viene colpito da Beryl per proteggere Sailor Moon. Durante il combattimento finale, Metalia conferisce tutta la sua energia oscura a Queen Beryl, ma essa si rivela inutile contro quella del Cristallo d'argento di Sailor Moon unito al potere delle Guardian Senshi anche se presenti con il solo spirito, che determina la completa distruzione del Regno delle Tenebre. Nel manga la storia \u00e8 diversa in molti particolari.\nDark Agency.\nSi tratta di un sottogruppo del Regno delle Tenebre che appare nel manga prequel Sailor V, diretta dal sottoposto degli Shitenn\u014d Danburite che raccoglie energia umana attraverso degli idol che in realt\u00e0 altri non sono che esseri creati da loro, in alcuni casi non vengono utilizzati idol ma interi negozi da loro creati e gestiti.\nDa notare che i nemici affrontati da Sailor V nei singoli capitoli non prendano mai sembianze veramente mostruose o simili a quelle dei mostri affrontati dalle guerriere Sailor nel cartone animato, sebbene il loro modo di agire sia molto simile a quello di alcuni y\u014dma visti nella prima serie.\n\"Sailor Moon R\".\nAil e An.\nSi tratta di nobili vagabondi dell'universo, alieni intenzionati a risucchiare l'energia umana per nutrire un'enorme pianta custodita nel loro appartamento e dalla quale traggono la loro linfa vitale. Insediatisi tra gli esseri umani con le sembianze dei fratelli Seij\u016br\u014d e Natsumi, i due conducono le loro missioni materializzando, con l'ausilio di un flauto magico, le creature mostruose immortalate in un mazzo di carte dette Cardians. \nTuttavia, insinuandosi tra la gente comune, il legame amoroso che li univa comincia ad incrinarsi: Natsumi si invaghisce di Mamoru, Seij\u016br\u014d fa la corte a Usagi, e l'albero inizia a perdere le sue foglie e ad appassire rapidamente. Sennonch\u00e9 i due alieni si rendono conto finalmente che l'unica energia necessaria alla loro sopravvivenza \u00e8 quella del loro amore e che era tale energia ad aver permesso alla pianta la sua rigogliosa esistenza. Da quel momento, Ail e An abbandonano il pianeta Terra e riprendono il loro viaggio nell'universo, custodendo un nuovo germoglio del grande albero.\nBlack Moon.\nDurante il XXX secolo, a seguito di una terribile glaciazione terminata con l'avvento al trono della Neo-Regina Serenity e la proclamazione di Crystal Tokyo a capitale del mondo, alcuni potenti terrestri invidiosi si rifugiano sul decimo pianeta, Nemesis o Luna Nera, acquisendo un potere straordinario ed inviando contingenti per la conquista della capitale. Quando scoprono che la Piccola Lady \u00e8 stata spedita nel XX secolo per chiedere aiuto, alcuni esponenti della Famiglia della Luna Nera la raggiungono per catturarla. \nSi tratta di Rubeus, che, con l'ausilio di un fantasma chiaroveggente, il Saggio, assegna a quattro affascinanti combattenti, le Sorelle Ayakashi, il compito di catturare il \"coniglio\" e di distruggere le cinque punte di cristallo su cui sarebbe sorta la futura Crystal Tokyo. Rubeus, dall'alto della sua astronave, riesce da solo a catturare Chibiusa e le guerriere, ma perisce dopo aver tentato di far esplodere l'U.F.O. con tutte le combattenti a bordo. Dopo la sua scomparsa, Esmeraude viene incaricata dal Principe Diamond, sovrano di Nemesis e detentore di quello che viene definito \"Cristallo Corvino\", di individuare i punti della Terra che emanano energia negativa per contaminarli di potere nero; ma quando tenta di disfarsi di Sailor Moon, chiedendo un aumento di potere al Saggio, rimane vittima della sua stessa arma. Nel frattempo, Saphir, fratello di Diamond, incaricato di tenere sotto controllo la fornace del potere corvino, \u00e8 l'unico a rendersi conto che il Saggio, apparentemente innocuo, si sta servendo della famiglia della Luna Nera per i suoi loschi scopi, cio\u00e8 distruggere l'universo intero. \nDopo aver catturato Chibiusa, il perfido fantasma la sottopone ad un lavaggio del cervello e la piccola acquisisce le sembianze della Lady Nera, sua nuova seguace. Saphir, nel frattempo, con il sostegno delle Sorelle Ayakashi e delle guerriere sailor, tenta di rivelare al fratello la verit\u00e0 su quest'ultimo e di rammentargli che il loro intento era conquistare la Terra e non annientarla, ma viene sacrificato dal Saggio e costretto a tacere; nonostante ci\u00f2, Diamond viene comunque informato da Sailor Moon riguardo agli scopi del vecchio, ma tale informazione gli risulta fatale: il Saggio, infatti, si libera del principe e dirige tutto il potere corvino nel corpo della Lady Nera, disposta ad offrirsi per spalancare le porte del \"mondo tetro\", per permettere, cio\u00e8, la dominazione del nulla e dell'oscurit\u00e0. Ma quando Sailor Moon e Tuxedo Kamen riescono a far tornare la bambina alle sue sembianze naturali mediante la forza del loro amore, Chibiusa scopre di custodire all'interno del suo corpo il Cristallo d'argento del futuro: in questo modo, unendo la sua pietra con quella del presente, la minaccia del Saggio viene definitivamente debellata.\nFiore e Xenian.\nQuando Mamoru, in seguito alla morte dei genitori, venne ricoverato in ospedale, strinse un'amicizia con il suo compagno di stanza, un alieno di nome Fiore. Nel momento in cui i due dovettero lasciarsi, Mamoru regal\u00f2 a Fiore una rosa in ricordo della loro amicizia e, per riconoscenza, l'alieno gli disse che avrebbe cercato il fiore pi\u00f9 bello della galassia e che un giorno sarebbe tornato da lui per portarglielo. Passarono gli anni e Mamoru si era quasi dimenticato di Fiore, ma un giorno quest'ultimo ritorn\u00f2 sulla Terra per consegnare a Mamoru il fiore che gli aveva promesso: una Xenian. Tuttavia, Xenian si era rivelata una creatura parassita e distruttiva ed era riuscita a plagiare la mente di Fiore: egli, geloso del rapporto tra Mamoru e Usagi, rap\u00ec il suo vecchio amico e lo port\u00f2 sul suo asteroide, che in quel momento si trovava in rotta di collisione con la Terra. Le guerriere Sailor intervennero per recuperare Mamoru e per salvare il pianeta, in pi\u00f9 riuscirono a distruggere Xenian e a ricondurre Fiore allo stato infantile.\nAgli ordini di Fiore c'\u00e8 un esercito di mostri floreali fornitogli da Xenia, in grado di assorbire l'energia degl'esseri umani. Una volta assorbita essi si trasformano in mostri umanoidi vegetali d'aspetto femminile (Flower Y\u014dma). Ne esistono di tre tipi: Glycinia (che opera singolarmente e ha zampe aracnoidi), Campanula (in grado di volare) e Dahalian (operanti in gruppo e con la parte inferiuore del corpo dotata di spire). Nella specie dei Flowers Y\u014dma rientra anche la stessa Xenia.\n\"Sailor Moon S\".\nDeath Busters.\nDurante un esperimento presso il prestigioso Istituto Mugen, il professor S\u014dichi Tomoe, illustre scienziato nonch\u00e9 fondatore del liceo, mentre stava presentando un acceleratore atomico, a causa di un'esplosione del congegno, viene privato di ci\u00f2 che aveva di pi\u00f9 caro al mondo, la figlia Hotaru. Per salvarle la vita, stringe un patto con una entit\u00e0 diabolica, denominata Germatoid, offrendogli la sua anima e cedendo quella della figlia nelle mani di una creatura aliena: perseguendo i suoi malefici scopi, vale a dire la ricerca del Sacro Graal, il leggendario calice lunare in grado di creare un ponte fra la Terra e il pianeta da cui proviene, la Nebulosa Tau, Germatoid auspica la distruzione del mondo e l'avvento del grande dittatore del silenzio, il Faraone 90. \nAll'interno di un laboratorio sotterraneo, l'ormai folle dottore costruisce, infatti, potenti demoni che Kaolinite, la sua fedele assistente, invia alla ricerca dei tre cuori pi\u00f9 puri al mondo contenenti tre talismani, la cui unione darebbe origine al fatidico Sacro Graal. Quando la donna sottrae il cuore di Usagi, convinta di trovarvi un talismano, viene uccisa da Sailor Uranus, per poi ricomparire misteriosamente come badante di Hotaru. La missione di Kaolinite viene, pertanto, assegnata ad alcune allieve di Tomoe, le cosiddette 5 Streghe: dopo la manifestazione del calice lunare, alcune di loro vengono eliminate da un'altra compagna, altre sconfitte dalle guerriere Sailor. \nIn questo modo, Kaolinite ha la possibilit\u00e0 di tornare a combattere e offre a Hotaru il cuore della sua pi\u00f9 cara amica, Chibiusa, consentendole di apparire nelle vesti della Despota 9, la creatura aliena che si era impossessata del corpo della ragazza. Sailor Uranus e Sailor Neptune liberano Tomoe dall'influenza maligna di Germatoid con l'ausilio dei loro talismani, ma la Despota 9, tramite un inganno, riesce a farsi donare da Sailor Moon il Sacro Graal, permettendo comunque la creazione del ponte con la Nebulosa Tau e l'arrivo sulla Terra del Faraone 90. Quando Sailor Saturn prevale nell'animo di Hotaru, la malvagia demone scompare definitivamente, lasciando posto alla potente guerriera della distruzione, che interviene penetrando nella massa informe del Faraone 90 e annientandolo per sempre.\nPrincipessa Snow Kaguya e le Ballerine di Neve.\nPrincess Snow Kaguya (\"Principessa Neve di Luna\" nell'adattamento mediaset) \u00e8 la principale antagonista dell'omake del manga \"L'amante della Principessa Kaguya\" e del film da esso tratto. Il suo nome (datogli nella storia dall'astronauta Kakeru Oozora, l'umano che l'ha avvistata) deriva dalla protagonista della famosa fiaba giapponese \"Taketori monogatari\", mentre l'aspetto ricorda quello della Regina delle Nevi della fiaba di Andersen. Si tratta di una cometa senziente, che gi\u00e0 in passato tent\u00f2 di conquistare la Terra ricoprendola con i suoi ghiacci, e al fine di realizzare il suo scopo si serve di creature di ghiaccio da lei create chiamate \"Snow Dancer\" (\"Ballerine di Neve\" nell'adattamento italiano), oltre che di un cristallo (in realt\u00e0 un frammento del suo nucleo) trovato da Kakeru e che assorbe tutta l'energia vitale del giovane scienziato.\nViene in seguito distrutta dal potere del Cristallo d'argento illusorio (evocando il Silver Crystal Power dalle guerriere Sailor del sistema solare nel film e solo da Super Sailor Moon nel manga).\nSia nel fumetto che nel film viene detto che Snow Kaguya aveva gi\u00e0 provato a conquistare la Terra in passato, e che era stata respinta dal potere del Cristallo d'Argento, tuttavia il manga aggiunge che in passato la cometa era parte del sistema Solare primitivo di cui si riteneva la legittima sovrana. Nella versione animata non si fa riferimento a ci\u00f2, e Snow Kaguya vuole solo congelare la Terra per unirla alla sua collezione.\n\"Sailor Moon SuperS\".\nDead Moon Circus.\nIn passato, una sovrana saggia e giusta di nome Nehellenia vide un giorno riflessa nel suo specchio magico l'orribile immagine del suo futuro, covando nell'inconscio il terrore di invecchiare e un forte sentimento di invidia nei confronti della longevit\u00e0 degli abitanti del Regno argentato; decise, cos\u00ec, di sottrarre l'energia dei sogni umani per conservare la sua magnificenza. Inoltre, si rese conto di quanto fosse prezioso a tale scopo il Cristallo d'oro, una pietra custodita dal Principe Helios, guardiano dei sogni umani; lo cattur\u00f2, ma questi riusc\u00ec a scindere il proprio corpo dal proprio spirito e l'uno rimase in mano alla regina, l'altro cominci\u00f2 a vagare nello spazio con l'aspetto di un unicorno alato, Pegasus. La Principessa Serenity la pun\u00ec segregandola sulla Luna Spenta, vale a dire la faccia oscura dell'astro notturno, e rinchiudendola nel suo stesso specchio; tuttavia, Nehellenia proiett\u00f2 la sua paura di invecchiare dall'altra parte dello specchio, creando un insetto antropomorfico di nome Zirconia. \nQuando Pegasus riesce a trovare un po' di quiete nei sogni di Chibiusa, il tendone di un circo fa la sua comparsa tra i cieli di Tokyo durante una totale eclissi di sole e al suo interno una schiera di larve in veste di acrobati e illusionisti si raccoglie attorno alla figura di Zirconia: il suo scopo \u00e8 quello di rintracciare Pegasus all'interno dei sogni dei terrestri, cos\u00ec da mettere le mani sul cosiddetto Cristallo d'oro, capace di liberare Nehellenia dalla maledizione inflittale da Serenity e di permetterle un'eterna bellezza. Il compito \u00e8 assegnato al Trio Amazzonico, esseri a met\u00e0 fra il mondo umano e il mondo animale che si servono dei lemuri di Nehellenia. Quando i tre si rendono conto di essere soltanto delle pedine nelle mani dei loro superiori e di non possedere uno specchio, delle nuove soldatesse prendono il loro posto: si tratta del Quartetto Amazzonico, che Nehellenia aveva risvegliato dalle profondit\u00e0 dell'Amazzonia per arruolarle al servizio del suo circo, poich\u00e9 si accorse del loro straordinario potere di bambine. Dopo una serie di missioni fallite, anche il Quartetto Amazzonico si ribella e si schiera a favore delle guerriere sailor, mentre Nehellenia, stufa di attendere, riesce da sola a mettere le mani sul Cristallo d'oro e a liberarsi dal suo specchio, determinando in questo modo la scomparsa di Zirconia. \nQuando le guerriere Sailor, col supporto del Quartetto, si riappropriano del cristallo, il corpo di Nehellenia riprende ad invecchiare: pertanto, la perfida regina tenta di rapire Chibiusa, che custodisce momentaneamente l'ambita pietra, e fuggire nello spazio, ma quando si convince che per garantire fascino e bellezza al suo corpo non vi \u00e8 altra soluzione che restare rinchiusa nel grande specchio, vi riaccede e vi resta sino a quando Galaxia non le concede la possibilit\u00e0 di vendicarsi dell'odiata Sailor Moon. Ma le guerriere Sailor la spingono a superare la sua invidia e la sua solitudine permettendole di tornare fanciulla e di cominciare una nuova vita circondata da amici.\nRegina Badiane e gli elfi.\nDurante una notte di autunno, un gruppo di elfi giunge sulla Terra a bordo di quattro arche volanti per rapire tutti i bambini del mondo, tra cui Chibiusa, attirati al loro interno dalla melodia che questi producono con i loro flauti magici: lo scopo di questi elfi \u00e8 quello di raccogliere l'energia onirica dei bambini per alimentare un buco nero collocato presso il castello di marzapane governato da Badiane, una regina proveniente da un'altra galassia. Tuttavia, uno dei suoi quattro sottoposti, Perle (Peruru in Italia), offre il suo aiuto alle guerriere sailor soprattutto per salvare Chibiusa, che aveva avuto modo di conoscere e di cui si era innamorato: ribellandosi quindi a Badiane, Perle guida le guerriere sailor verso la base di quest'ultima, ma una volta arrivati scoprono che ella non \u00e8 altri che il buco nero stesso. Ma quando Chibiusa si risveglia e unisce il suo potere a quello di Sailor Moon, Badiane viene sconfitta e tutti gli altri bambini sono liberi di tornare sulla Terra.\nBadiane non \u00e8 un essere umano, ma un'entit\u00e0 nota come il \"Buco Nero dei Sogni\" che si alimenta dell'energia onirica degli abitanti dei pianeti. Il suo scopo \u00e8 infatti quello di imprigionare gli esseri umani in bare di cristallo (Le scatole dei sogni) in modo da assorbirne l'energia, e per far ci\u00f2 si giustifica dicendo che cos\u00ec facendo le persone sarebbero felici per sempre, vivendo in eterno all'interno dei propri sogni pi\u00f9 belli!\nGli elfi al servizio di Bandiane sono Bananu, Buburan (fratello maggiore di Peruru) e Oranja. Li ha ingannati per fargli rapire i bambini della Terra e portarne l'energia onirica ad accrescere il Buco Nero dei Sogni (il vero corpo di Bandiane). La malvagia entit\u00e0 aliena aveva promesso agli elfi che cos\u00ec facendo i bambini non sarebbero cresciuti e sarebbero stati felici per sempre.\nPer combattere usano dei flauti magici con cui incantano i bambini ed evocano illusioni. I loro strumenti gli permettono inoltre di evocare dei piccoli mostri dall'aspetto bambinesco da caramelle magiche chiamati \"Piccoli Bom-Bom\". I flauti sono la fonte del loro potere: quando gli strumenti vengono distrutti dalle Outer Senshi i tre prendono l'aspetto di uccelli.\nLillika Hubert.\nRagazzina vampiro compagna di classe di Chibiusa. \nAppare in un episodio speciale dell'anime e nel manga in una storia del \"Diario Illustrato di Chibiusa\" (pubblicata nella prima edizione italiana col titolo \"L'avventura di Chibiusa\"), da cui l'episodio \u00e8 tratto.\nLe due versioni divergono su un punto: la vera natura di Lillika. Nel manga \u00e8 un vampiro vero e proprio, come sua madre, mentre nell'anime \u00e8 una normale bambina trasformata in vampiro dalla magia di Zirconia (l'avventura \u00e8 infatti ambientata durante la lotta contro il Trio Amazzonico)\n\"Sailor Moon Sailor Stars\".\nGalaxia e le Veneranti.\nA migliaia di anni luce dalla Terra esistevano miriadi di galassie popolate da esseri pacifici, finch\u00e9 un giorno una leggendaria guerriera, Sailor Galaxia, decise di conquistarle tutte, riducendo in schiavit\u00f9 intere popolazioni e auspicando ad impossessarsi dei cosiddetti Semi di stella, cio\u00e8 i cristalli contenuti nel corpo di tutti quegli esseri viventi che all'origine del creato erano delle stelle, per esempio tutte le guerriere Sailor, non solo quelle del sistema solare, ma anche quelle appartenenti ad altre galassie, che altro non sono che stelle rigenerate. Con l'ausilio di questi Semi di stella, Galaxia intende risvegliare Chaos, l'entit\u00e0 malvagia che la possiede: anticamente, infatti, ella lott\u00f2 dalla parte del bene contro questa entit\u00e0, ma, non riuscendo a sconfiggerla del tutto, decise di sacrificarsi rinchiudendolo nel proprio corpo, in modo da scongiurare l'imminente catastrofe; e prima che Chaos si fosse impossessato definitivamente di Sailor Galaxia, questa nobile paladina abbandon\u00f2 il suo cristallo nella Via Lattea, con la speranza che un giorno esso avrebbe incontrato qualcuno capace di contrastare Chaos che ora \u00e8 in lei. \nQuando la ormai perfida Galaxia, dopo aver cominciato a collezionare Semi di stella su tutti quei pianeti ove vi fosse un nucleo di esseri umani, raggiunge il sistema solare, si insedia sulla Terra, sottraendo subito il cristallo di colui che la governa, cio\u00e8 quello di Mamoru. E per perseguire i suoi diabolici scopi arruola le quattro Veneranti, vale a dire quattro guerriere Sailor piegate al suo servizio durante le sue conquiste, private dei loro semi e dotate ciascuna di due braccialetti, da cui attingono i poteri e con cui trasformano le loro vittime in automi. Nel frattempo, il seme di stella di Sailor Galaxia approda sul nostro pianeta e, a contatto con l'atmosfera terrestre, prende le sembianze di una piccola fanciulla di nome Chibi Chibi. \nDopo la morte di tutt'e quattro le Veneranti, le guerriere Sailor raggiungono il quartier generale del nemico, ubicato nel fantomatico edificio della rete televisiva Ginga Tv, ma i cristalli delle Sailor del sistema solare interno vengono rapidamente sottratti da Sailor Galaxia. In seguito offre a Sailor Neptune e Sailor Uranus la possibilit\u00e0 di continuare a vivere come sue schiave. Quest\u2019ultime, dimostrandole la loro piena fedelt\u00e0, sottraggono i semi di Sailor Saturn e di Sailor Pluto: in realt\u00e0, il vero scopo delle due guerriere era quello di sferrare a tradimento il colpo di grazia a Galaxia, ma sembra tutto inutile. \nElla appare invincibile, ma improvvisamente, un fascio luminoso, quell'unico barlume di bont\u00e0, quella piccola parte dell'animo non ancora offuscata da Chaos, cio\u00e8 Chibi Chibi, invita Sailor Moon a sconfiggere la sua rivale per ristabilire la pace nell'universo, poich\u00e9 \u00e8 in lei che essa intravede la guerriera che lo salver\u00e0. Quando Galaxia, approfittando della debolezza di Sailor Moon, le sottrae il suo cristallo, la luce intensissima sprigionata da quest'ultimo riesce ad avere il sopravvento su Chaos, restituendole l'antica purezza e liberando i cristalli di cui si era impadronita: appare, cos\u00ec, una giovane ragazza, la prode e coraggiosa Sailor Galaxia, con il suo antico e rigoglioso aspetto: giustizia e pace trionfano ancora.\nChaos.\nChaos, nella mitologia \u00e8 l'entit\u00e0 primordiale creatrice, il principio dell'intero universo, ma anche il luogo dove luce e tenebra sono costretti ad affrontarsi. Attinta dalla tradizione cosmogonica della Grecia antica, prima fra tutte quella descritta nella \"Teogonia\" di Esiodo (Ascra, Beozia, VII-VI secolo a.C.), la tematica secondo cui questa entit\u00e0 sia il mandante di tutti i nemici affrontati dalle guerriere viene rivelata, tuttavia, solo con l'avvento finale di Sailor Galaxia e con la rivelazione del terribile scopo di Chaos: essere il supremo dittatore dello spazio, riportare l'universo alle origini e sterminare ogni forma di vita.\nTuttavia, il fatto che ciascuna coalizione siano figli di Chaos alla base \u00e8 reso esplicito solo nella versione a fumetto, dove viene anche specificato che all'interno del Galaxy Cauldron, luogo di nascita e morte delle stelle, Chaos stava per rinascere come stella (non solo come stella fisica ma anche come Sailor Senshi) prima che Sailor Moon la fermasse, difatti nel futuro descritto da Sailor Cosmos \u00e8 Sailor Caos a portare morte e distruzione, ma di questo personaggio viene data solo un'immagine approssimativa a differenza dell'anime in cui Sailor Caos combatte contro Usagi nell'ultimo episodio della quinta serie.\n\"SeraMyu\".\nNei musical sono stati introdotti nuovi nemici che non appartengono a nessuno dei gruppi sopracitati: i vampiri, gli alieni del pianeta Dark Sirius e gli abitanti della cometa Coalt.Esistono poi affiliati dei cinque gruppi principali (Dark Kigndom, Black moon, Death Busters, Dead Moon e Shadow Galactica) che non compaiono nelle versioni animate e a fumetto della storia. \nVampiri.\nSono i nemici delle guerriere Sailor nei quattro musical della saga \"Vampire Arc\". Non tutti sono veri e propri vampiri, poich\u00e9 questo gruppo comprende anche degli Homunculus e Le Fay, la sposa umana di Dracula. \nDark Sirius.\nSono i nemici del musical \"Ai no Sanctuary\", arrivano sulla Terra per prendere possesso del Cristallo d'Argento, che pensano essere la loro pietra sacra perduta. Arrivano da Dark Sirius, terzo pianeta della costellazione d'Orione, e sulla Terra prendono l'aspetto di lottatori di Wrestilng.\nCoalt.\nSi tratta di esseri che sono la personificazione di Coalt, una cometa senziente che cerc\u00f2 di diventare una stella pi\u00f9 splendente del sole, di cui era gelosa distruggendo per\u00f2 la Terra. La principessa della Luna la ferm\u00f2, ma Coalt torn\u00f2 5000 anni dopo, venendo fermata dalla Sailor senshi. Appaiono nel Musical \"Kaguya Island\".\nVideogiochi.\nGli unici nuovi nemici di Sailor Moon nei videogame compaiono nel gioco \"Sailor Moon Another Story\", l'unico creato come gioco di ruolo \nHell Destiny.\nProvenienti dal XXX secolo sono un gruppo di cittadini scontenti della sovranit\u00e0 di Crystal Tokyo. Capeggiati dalla sciamana Apsu, il loro obbiettivo \u00e8 modificare il passato cos\u00ec da creare un nuovo futuro."}
{"id": "609629", "revid": "93556", "url": "https://it.wikipedia.org/wiki?curid=609629", "title": "Provincia di Cuanza Nord", "text": "La provincia di Cuanza Nord (ufficialmente Cuanza Norte, in portoghese) \u00e8 una delle 18 province dell'Angola. Il capoluogo \u00e8 la citt\u00e0 di N'dalatando e la provincia prende il nome dal fiume Cuanza. Ha una superficie di 24.190\u00a0km\u00b2 ed una popolazione di 642.676 (stima del 2009).\nGeografia fisica.\nLa provincia di Cuanza Nord \u00e8 situata a nord del corso del fiume Cuanza e circa 100\u00a0km a est della citt\u00e0 di Luanda, capitale del paese. Confina a nord con la provincia di U\u00edge, a est con la provincia di Malanje, a sud con quella di Cuanza Sul e a ovest con quella di Bengo.\nNella provincia si trovano le maggiori aree di foresta tropicale ancora esistenti nel paese, la parte rimanente \u00e8 coperta di savana. I fiumi principali sono il Cuanza, il Lucala e il Bengo.\nEconomia.\nLe risorse principali della provincia di Cuanza Norte sono il legname e le coltivazioni di caff\u00e8, cotone e frutti tropicali. Significativo \u00e8 l'allevamento, mentre tra le materie prime presenti nell'area vi sono i diamanti, il rame e il ferro.\nSul fiume Cuanza vi sono alcune centrali idroelettriche.\nNella provincia si incrociano le principali vie di comunicazione del paese, la strada da Luanda a Huambo attraversa la parte occidentale della provincia e presso Dondo si biforca in direzione di Malanje e verso il Copper Belt e Lubumbashi. La strada principale verso Kinshasa inizia a Lucala, la provincia \u00e8 inoltre attraversata a meridione dalla linea ferroviaria Luanda - Malanje.\nSuddivisione amministrativa.\nLa Provincia di Cuanza Nord \u00e8 suddivisa in 10 municipi e 36 comuni.\nIl capoluogo N'dalatando \u00e8 un comune"}
{"id": "609632", "revid": "121366536", "url": "https://it.wikipedia.org/wiki?curid=609632", "title": "Cyprian Ekwensi", "text": "Biografia.\nEkwensi frequent\u00f2 il Government College di Ibadan. In seguito fu per qualche tempo guardia forestale, insegnante di materia scientifiche, impiegato presso Radio Nigeria, e studente di farmacia alla Lagos School of Pharmacy e alla Universit\u00e0 di Londra. \nOpera.\nEkwensi ha scritto centinaia di racconti e sceneggiature di spettacoli radiofonici e televisivi, diverse decine di romanzi, e numerose opere per ragazzi. Tra le altre opere, il suo romanzo \"Jagua Nana\" \u00e8 uno degli esempi pi\u00f9 rilevanti di uso del \"pidgin\" nella letteratura africana in lingua inglese."}
{"id": "609633", "revid": "767487", "url": "https://it.wikipedia.org/wiki?curid=609633", "title": "Age of Love", "text": "Age of Love, pubblicato nel 1997, \u00e8 un album della band tedesca Scooter.\nInformazioni aggiuntive.\nLa cover \u00e8 di Marc Schilkowski mentre la fotografia \u00e8 stata scattata da Michael Herman. Le canzoni sono state scritte da Ferris Bueller, H.P. Baxxter, Jens Thele, Nosie Katzmann (traccia 11), Rick J. Jordan, Shahin Moshirian (tracce 6, 7, 9), Stephan Browarczyk (tracce 6, 7, 9)\nLe voci usate in alcune canzoni sono quelle di Mary K. (traccia 9) e di Stephan Browarczyk (traccia 6)."}
{"id": "609644", "revid": "713714", "url": "https://it.wikipedia.org/wiki?curid=609644", "title": "Filippo Anivitti", "text": "Biografia.\nFiglio di Raffaele e di Agnese Grilli, Filippo Anivitti \u00e8 nato a Roma il 4 dicembre 1876 ed \u00e8 morto a Roma il 4 agosto 1955. Studia all'Accademia di Belle Arti di Roma, con Filippo Prosperi, titolare della cattedra di figura. Frequenta poi i corsi serali di Alessandro Morani, all'Istituto Artistico Industriale.\nAgli esordi del suo percorso artistico \u00e8 attratto dal divisionismo; ma \u00e8 solo una fase transitoria, che gli \u00e8 tuttavia utile per affinare la sensibilit\u00e0 alla gamma cromatica.\nTra i XXV della campagna romana.\nSpinto da Morani e da Onorato Carlandi Filippo Anivitti si \u00e8 unito ai XXV artisti della campagna romana, assumendo il nomignolo \u201corso\u201d, per la misura e la sobriet\u00e0 nel parlare. Onorato Carlandi lo ha portato alla pittura dal vero, al paesaggio. I dipinti ad olio di Anivitti, talvolta su cartone, sono rari, ma eseguiti con tecnica eccellente, veloce e fresca.\nGli acquerelli.\nFilippo Anivitti entra poi nel mondo degli acquerellisti: tecnica complessa, ma a lui congeniale. Nel 1907 egli infatti fa parte della \"Associazione degli Acquarellisti romani\", dedicandosi in un primo periodo ai ritratti, poi i suoi soggetti preferiti diventano scorci della vecchia Roma, le paludi pontine, i templi in rovina e la campagna romana con gli acquedotti e i cieli vasti e profondi. Sono gli acquedotti, nell'Agro romano, presenze mute di straordinario fascino: come sospesi nel tempo e nello spazio, narrano la loro realt\u00e0 di costruzione antica e la minuta vita che abita tra i loro archi: pastori, pecore, cavalli.\nRitrae angoli, scorci\u02d0 sono impressioni fugaci, colpi di luce carpiti con rapidit\u00e0 e freschezza, mescolando toni brillanti con altri pi\u00f9 delicati.\nAnivitti partecipa nel 1921 alla I Biennale di Roma, nel 1931 alla Quadriennale di Roma e a varie Biennali di Venezia. \nSue opere figurano nelle Gallerie d'Arte Moderna di Milano e di Roma, alla Galleria Capitolina e nella Quadreria del Quirinale, per acquisti fatti direttamente da Vittorio Emanuele III."}
{"id": "609645", "revid": "84184", "url": "https://it.wikipedia.org/wiki?curid=609645", "title": "Cabal", "text": ""}
{"id": "609648", "revid": "287204", "url": "https://it.wikipedia.org/wiki?curid=609648", "title": "Olaudah Equiano", "text": "Nato in Nigeria nel villaggio di Essaka in quello che oggi \u00e8 il sud della Nigeria, visse principalmente nel Regno Unito e nelle colonie britanniche in America. Sostenne il movimento britannico per porre fine alla tratta degli schiavi. Equiano lavor\u00f2 come autore, marinaio, mercante, parrucchiere e navigatore.\nNel suo racconto Equiano fornisce dettagli sul suo villaggio natale, Essaka, e sulle leggi e i costumi del popolo Igbo (scritto Eboe). Descrive alcune delle comunit\u00e0 africane conosciute quando fu forzatamente portato verso la costa, il suo viaggio su una nave di schiavi, la brutalit\u00e0 della schiavit\u00f9 nelle colonie della Indie Occidentali, Virginia, Georgia e la privazione dei diritti civili subita dalle persone liberate di colore (tra cui sequestro di persona e riduzione in schiavit\u00f9) in quegli stessi luoghi. Equiano era particolarmente attaccato alla sua fede cristiana che aveva abbracciato nel 1759, all'et\u00e0 di 14 anni, tema ricorrente nella sua autobiografia. Diversi eventi della sua vita lo portarono a mettere in discussione la sua fede, fin quasi a perderla del tutto dopo aver assistito al rapimento di un cuoco nero di nome John Annis da una nave in Inghilterra, poi torturato sull'isola di Saint Kitts.\nPrimi anni di vita e riduzione in schiavit\u00f9.\nEquiano sostenne di essere nato in un villaggio igbo nei pressi del fiume Niger, in Nigeria.\nDa piccolo fu rapito e impiegato come servo domestico in un altro villaggio. A undici anni fu portato nel Nuovo Mondo e venduto a un certo Michael Pascal, capitano della Royal Navy, che gli diede il nome di Gustavus Vassa. Fu poi nuovamente venduto al mercante quacchero Robert King di Filadelfia. King, che lo impiega prima nella riscossione del denaro dai debitori poi come aiutante nella tratta degli schiavi, gli insegn\u00f2 a leggere e scrivere, e gli diede un'istruzione cristiana. A 21 anni, Equiano riusc\u00ec ad acquistarsi la libert\u00e0 con i soldi che aveva messo da parte e con i proventi di alcuni commerci ed \u00e8 proprio come mercante di schiavi che Equiano riesce nel 1769 a comprarsi la libert\u00e0. Gli manca, per\u00f2, la garanzia che la sua conquista valga per sempre: proprio in quanto libero, \u00e8 un corpo spurio nella societ\u00e0 schiavista e mercantilista dell'epoca. Con il rischio di venir rapito ancora e ridotto in schiavit\u00f9, decide allora di far ritorno in Inghilterra, precisamente a Londra, non prima di aver viaggiato nel Mediterraneo e aver preso parte ad almeno due spedizioni (di cui una nell'Artico, alla ricerca del \u00abpassaggio a Nordovest\u00bb \u2014 Esplorazioni), dove opera nel movimento abolizionista, insieme a Thomas Clarkson e a William Wilberforce, pubblica l'autobiografia (un autentico successo, che lo scrittore promuover\u00e0 con un tour in Inghilterra, Scozia e Irlanda), \"The Interesting Narrative of the Life of Olaudah Equiano, or Gustavus Vassa the African\" (1789), che rappresenta uno dei primi esempi di letteratura africana in lingua inglese.\nIl dibattito sulle origini.\nVincent Carretta, autore di un saggio su Equiano dal titolo \"Equiano, the African: Biography of a Self-Made Man\" (2005), ha sostenuto di aver trovato la prova che Equiano era nato in effetti non in Nigeria, ma nella Carolina del Sud. La questione \u00e8 controversa, sebbene la maggior parte degli studiosi considerino attendibile l'autobiografia di Equiano.\nIl matrimonio e la famiglia.\nStabilitosi in Gran Bretagna, il 7 aprile 1792 spos\u00f2 Susannah Cullen, una ragazza bianca del posto, nella Chiesa di Sant'Andrea a Soham, nella contea di Cambridge. Il registro di matrimonio originale contenente la voce per Equiano e Cullen \u00e8 tenuto oggi dai \"Archivi Cambridgeshire e Local Studies\" presso l'Archivio di Stato della contea di Cambridge.\nHa enunciato il suo matrimonio in ogni edizione della sua autobiografia dal 1792 in poi. I critici hanno suggerito che credeva che il suo matrimonio simboleggiava l'unione commerciale tra l'Africa e la Gran Bretagna. La coppia si stabil\u00ec nella zona ed ebbe due figlie, Anna Maria (1793-1797) e Joanna (1795-1857).\nSusannah mor\u00ec nel febbraio del 1796, intorno ai 34 anni, e Equiano mor\u00ec un anno dopo, il 31 marzo 1797, a circa 52 anni (fonti differiscono sulla sua et\u00e0). Poco dopo, la figlia maggiore mor\u00ec all'et\u00e0 di quattro anni, lasciando alla figlia pi\u00f9 giovane Joanna le propriet\u00e0 di Equiano, valutate intorno alle 950 sterline (corrispondenti a circa 150.000 euro odierni).\nOmaggi ad Olaudah Equiano.\nIn onore di Equiano \u00e8 stato battezzato un cratere di Mercurio."}
{"id": "609650", "revid": "26891", "url": "https://it.wikipedia.org/wiki?curid=609650", "title": "Classe Brooklyn (incrociatore corazzato)", "text": ""}
{"id": "609652", "revid": "6923", "url": "https://it.wikipedia.org/wiki?curid=609652", "title": "Terzina (musica)", "text": "La terzina, nel sistema metrico occidentale, \u00e8 un gruppo irregolare per eccesso costituito nella maggior parte dei casi in uso, da tre figure musicali di ugual durata che occupano uno spazio sul pentagramma minore rispetto al loro valore nominale.\nNotazione.\nUn gruppo di tre note che formano una terzina risulterebbe ovviamente sovrabbondante rispetto alla durata complessiva della battuta se alle note della terzina fosse attribuito il loro valore nominale. Per poter essere identificate, le terzine posseggono una speciale notazione, secondo la quale la terzina \u00e8 indicata con la cifra 3 scritta al di sopra (o talvolta al di sotto) delle tre note, che possono essere o meno unite da una legatura. Nel caso essa sia presente, non costituisce n\u00e9 una legatura di valore n\u00e9 di portamento, bens\u00ec un segno convenzionale che identifica la terzina stessa, al pari della cifra tre.\nCaratteristiche.\nLa terzina \u00e8 il pi\u00f9 delle volte costituita da note nominalmente uguali a quelle della suddivisione del metro principale, ed \u00e8 impiegata quasi esclusivamente nei tempi a suddivisione pari.\nEssa \u00e8 un elemento ritmico dalla tradizione talmente consolidata nella letteratura musicale occidentale da non essere pi\u00f9 percepita come un\"'irregolarit\u00e0\" metrica, ma come uno dei procedimenti tipici per l'animazione del ritmo di un brano musicale. A causa del suo larghissimo impiego, \u00e8 impossibile definire, anche in maniera approssimativa, il suo carattere musicale, che pu\u00f2 essere estremamente variabile da un caso all'altro."}
{"id": "609655", "revid": "2026832", "url": "https://it.wikipedia.org/wiki?curid=609655", "title": "Rifugio Gherardi", "text": "Il rifugio Angelo Gherardi \u00e8 un rifugio situato nel comune di Taleggio (BG), in Val Brembana, nelle Prealpi Orobiche, a 1.650\u00a0m s.l.m.\nCaratteristiche e informazioni.\nIl rifugio \u00e8 di propriet\u00e0 della sezione di Bergamo del CAI, ma la gestione \u00e8 affidata ad un gruppo di volontari dell'Operazione Mato Grosso ed il ricavato \u00e8 interamente devoluto per il sostentamento dell'attivit\u00e0 dell'ospedale di Chacas in Per\u00f9, ha una capienza di circa 80 posti letto e altrettanti posti a sedere in sala da pranzo. \u00c8 aperto in modo continuativo da inizio giugno a met\u00e0 settembre, mentre per il resto dell'anno rimane aperto solo nei giorni festivi e prefestivi, rimane chiuso tutto il mese di febbraio.\nIl rifugio \u00e8 facilmente accessibile dalla frazione Quindicina di Pizzino in Val Taleggio e pertanto \u00e8 raccomandabile a chi inizia a muovere i primi passi in montagna. L'ambiente \u00e8 assolutamente dolce e privo di pericoli, ed offre un vastissimo panorama su tutta la valle e la pianura lombarda.\nAccessi.\nIl rifugio \u00e8 raggiungibile:\nTraversate.\nIl rifugio pu\u00f2 anche essere raggiunto:\nIl rifugio \u00e8 la meta intermedia della variante alla 1\u00aa tappa del Sentiero delle Orobie occidentali, da Quindicina di Pizzino, segnavia n. 120 percorribile in 1 h. Da qui si prosegue alla volta del rifugio Cazzaniga-Merlini (meta della 1\u00aa tappa) tramite il sentiero n. 101 in 3 h.\nCuriosit\u00e0.\nIn inverno i pendii alle spalle del rifugio ospitano la gara di sciescursionismo \"Trofeo Gherardi\". \u00c8 inoltre possibile raggiungere il rifugio in mountain bike da Pizzino lungo la nuova strada sterrata per i \"Piani d'Alben\"."}
{"id": "609664", "revid": "600229", "url": "https://it.wikipedia.org/wiki?curid=609664", "title": "Gruppo irregolare", "text": ""}
{"id": "609665", "revid": "107200985", "url": "https://it.wikipedia.org/wiki?curid=609665", "title": "Matteo Silvatico", "text": "Biografia.\nLa figura di Matteo Silvatico \u00e8 legata principalmente all\"'Opus Pandectarum Medicinae\": un trattato scientifico sulle erbe e sul loro utilizzo in campo medico. Un'altra importante opera del Silvatico fu \"Ortus sanitatis\", stampato nel XVI secolo.\nIl Giardino della Minerva a Salerno sorge nell'antico orto botanico in cui Matteo Silvatico effettu\u00f2 i suoi studi."}
{"id": "609669", "revid": "1442080", "url": "https://it.wikipedia.org/wiki?curid=609669", "title": "Paralepista flaccida", "text": "Paralepista flaccida \u00e8 un fungo commestibile abbastanza apprezzato, conosciuto ai pi\u00f9 con il binomio obsoleto di Clitocybe inversa.\nEtimologia.\nDal latino \"inversus\" = \"invertito\", perch\u00e9 il cappello possiede margine involuto.\nDescrizione.\nCappello.\nA forma di imbuto, con il margine spesso involuto, depresso al centro.\nSuperficie liscia, color rosso-mattone che schiarisce in et\u00e0 avanzata divenendo aranciata e talvolta giallo-sporco. Di consistenza elastica.\nLamelle.\nDecorrenti, fitte, biancastre, giallo-sporco per via della sporata.\nGambo.\nCorto, di forma pi\u00f9 o meno irregolare, concolore al cappello.\nCarne.\nBianco-sporca tendente al nocciola; consistente, poi elastica, infine molle.\nSpore.\nBianco-crema in massa, ellissoidali, rugose; 4-5 x 3 \u00b5m.\nDistribuzione e habitat.\nGregario, molto comune, autunno, nei boschi di latifoglie ma anche di conifere, su terreni umidi e ricchi di humus. Forma sul terreno i cosiddetti \"cerchi delle streghe\" oppure lunghe linee simili a quelle della Lepista nebularis.\nCommestibilit\u00e0.\nDiscreta negli esemplari pi\u00f9 vecchi e molli, buona negli esemplari giovani e di consistenza elastica. Migliori i carpofori che crescono sotto aghifoglie.\nTassonomia.\nSpecie simili.\nAltre specie congeneri, in particolare:"}
{"id": "609673", "revid": "108277880", "url": "https://it.wikipedia.org/wiki?curid=609673", "title": "Duina", "text": "La duina o doppietta, nel sistema tonale occidentale, \u00e8 un gruppo irregolare che rappresenta due note suonate in un'unit\u00e0 di tempo, solitamente quando il ritmo \u00e8 ternario.\n\u00c8 per\u00f2 anche possibile trovare la duina su un gruppo di tre tempi consecutivi. Se per esempio l'unit\u00e0 del tempo \u00e8 la semiminima \u00e8 possibile sostituire a tre normali semiminime due inserite in una duina, cosicch\u00e9 la somma sia uguale a quella di tre tempi, cio\u00e8 in questo caso al valore di una minima puntata.\nMatematicamente, formula_1\nApplicando la propriet\u00e0 dissociativa dell'addizione, cio\u00e8 dividendo in due i tre tempi, si ottiene che la duina corrisponde a formula_2\nApplicando ora la propriet\u00e0 commutativa si ha che la duina sia equivalente a formula_3, cio\u00e8 un terzo di battuta (e quindi un tempo) aumentato della sua met\u00e0 (un sesto), e cio\u00e8 la nota originale puntata. Quindi la duina pu\u00f2 essere sostituita da due valori puntati corrispondenti.\nUna duina pu\u00f2 anche non essere composta da note eguali, infatti basta che la somma delle durate sia equivalente a quella delle due note uguali. La duina, per esempio, pu\u00f2 contenere delle pause. Gli esempi qui sotto sono tutti equivalenti ad una duina formata da due crome.\nLa duina \u00e8 rappresentata da una legatura che unisce le due note (che non \u00e8 da considerare n\u00e9 una legatura di valore n\u00e9 una legatura di espressione) e un \"2\" (due) scritto sopra."}
{"id": "609674", "revid": "125154702", "url": "https://it.wikipedia.org/wiki?curid=609674", "title": "Tin.it", "text": "Tin.it, acronimo di Telecom Italia Net, \u00e8 stato uno dei pi\u00f9 grandi Internet Service Provider (operatori Internet) italiani per numero di abbonati. Viene inglobato in Telecom Italia nel 2006.\nStoria.\n\"Tin.it\" viene costituita come societ\u00e0 indipendente nel 1996 con la fusione dell'operatore di Telecom Italia, chiamato Telecom OnLine (TOL) con Video On Line (VOL), il principale operatore internet dell'epoca creato da Nicola Grauso e acquistato da Telecom. Alla sua nascita, \u00e8 un provider per la connessione Internet tramite servizi ISDN o la tradizionale connessione telefonica.\nNel 2000 \u00e8 protagonista di un'infuocata vicenda per la fusione di Tin.it con Seat Pagine Gialle che dar\u00e0 il controllo del gruppo Seat a Telecom Italia. Tin.it viene quindi integrata con il portale Virgilio.it che era stato nel frattempo acquistato da Seat.\nDopo la vendita nel 2003 del ramo d'azienda di Seat relativa alle pagine gialle, Tin.it-Virgilio si trovano all'interno del gruppo Telecom Italia Media sempre controllato da Telecom, la quale sviluppa un'altra offerta di accesso ADSL chiamata Alice.\nNel 2006, dopo la fusione di Telecom Italia Media con Telecom Italia, Tin.it viene di nuovo ricostituita come societ\u00e0 autonoma con la denominazione di \"Nuova Tin.it\" e il 1\u00ba ottobre 2006 viene acquisita direttamente nella Telecom, che la integra con Alice."}
{"id": "609675", "revid": "108277920", "url": "https://it.wikipedia.org/wiki?curid=609675", "title": "Quintina", "text": "La quintina, nel sistema tonale occidentale, \u00e8 un gruppo irregolare che rappresenta cinque note suonate in un'unit\u00e0 di tempo.\nDal punto di vista matematico, la quintina equivale a una divisione di un'unit\u00e0 di tempo in cinque quindi: 1/5 + 1/5 + 1/5 + 1/5 + 1/5 = 1\nLa quintina \u00e8 rappresentata da una legatura che unisce le cinque note (che non \u00e8 da considerare n\u00e9 una legatura di valore n\u00e9 una legatura di espressione) e un \"5\" scritto sopra."}
{"id": "609676", "revid": "1305772", "url": "https://it.wikipedia.org/wiki?curid=609676", "title": "Classe Swiftsure", "text": "Classe Swiftsure \u00e8 il nome di tre classi di unit\u00e0 navali della Royal Navy.\nPer le unit\u00e0 navali della Royal Navy con questo nome, vedi HMS \"Swiftsure\"."}
{"id": "609678", "revid": "400694", "url": "https://it.wikipedia.org/wiki?curid=609678", "title": "Lucy (ominide)", "text": ""}
{"id": "609683", "revid": "406372", "url": "https://it.wikipedia.org/wiki?curid=609683", "title": "Live Rust", "text": "Live Rust \u00e8 il primo album live di Neil Young composto interamente da pezzi non inediti. \u00c8 stato registrato nel 1978, durante il tour con i Crazy Horse, lo stesso da cui proviene il materiale che ha formato \"Rust Never Sleeps\".\nCi sono due canzoni dell'epoca dei Buffalo Springfield che aprono il disco, seguono molti successi di questo importante decennio di carriera da solista.\nAccoglienza.\nPubblicato (nel 1979) come doppio album in vinile, alla fine degli anni '80, fu uno dei primi album di Neil Young ad essere pubblicato in digitale, peraltro in un unico compact disc. L'album ebbe una notevole accoglienza da parte della critica e del pubblico: All Music lo recens\u00ec dandogli 4 stellette e mezza su 5, Robert Christgau gli diede A-. Nelle charts ebbe un successo rilevante (sulle orme del precedente \"Rust Never Sleeps\") in Europa, Giappone; ancora maggiore in Canada, Australia e Nuova Zelanda (dove arriv\u00f2 alla posizione #1). Negli Stati Uniti raggiunse la posizione # 15 nella Billboard 200 albums, rimanendo in classifica per molti mesi, guadagnando (nel 1980) il disco d'oro e in seguito (nel 1988) il disco di platino. Ci\u00f2 fu dovuto anche al fatto che \"Live Rust\" costituisce la reale colonna sonora del film-concerto \"Rust Never Sleeps\", che a sua volta fu dapprima un notevole successo al botteghino, poi divenne un film \"cult\" prima come videocassetta, poi, negli ultimi anni, come DVD. \"Live Rust\" \u00e8 ritenuto il miglior album dal vivo del canadese e per alcuni critici uno dei migliori album dal vivo della storia del rock. "}
{"id": "609684", "revid": "726373", "url": "https://it.wikipedia.org/wiki?curid=609684", "title": "Home of the Underdogs", "text": "Home of the Underdogs \u00e8 un sito web che venne fondato da Sarinee Achavanuntakul nel settembre del 1998, diventando uno dei pi\u00f9 importanti siti dedicati all'abandonware sul Web.\nInizialmente fu pubblicato con l'ausilio di siti gratuiti, per poi successivamente stabilirsi su un proprio server. Il 13 febbraio 2009 il sito \u00e8 stato chiuso a causa del fallimento del proprietario del server e successivamente riaperto.\nDescrizione.\nNel sito era possibile scaricare, leggere le recensioni ed i commenti degli utenti su pi\u00f9 di cinquemila videogiochi, oltre a numerosi dei manuali che corredavano le confezioni originali. La maggior parte dei videogiochi e dei programmi contenuti in questo sito riguarda pubblicazioni per sistemi Microsoft (MS-DOS e Microsoft Windows). In rete poi esistono anche siti specializzati per altre piattaforme, anche ormai obsolete come Amiga, Acorn, Commodore e quant'altro.\nIl sito pu\u00f2 senza dubbio essere considerato il primo e il pi\u00f9 grande museo di videogiochi del Web: esso offre praticamente ogni gioco che ha calcato le scene del videogaming, dalle origini ad oggi, purch\u00e9 il programma stesso non sia protetto da diritti d'autore (abandonware): se un gioco presente e scaricabile sul sito diventa nuovamente oggetto di copyright, esso viene naturalmente rimosso per non incorrere in sanzioni, e ne viene fatto un collegamento al sito del rivenditore.\nNonostante il nome (Home of the underdogs) stia a significare la \"Casa del perdente\", tra le migliaia di giochi presenti vi sono degli enormi successi commerciali (come ad esempio \"Metal Gear Solid\" e \"Dungeon Master\") oltre a quei pezzi che hanno veramente fatto la storia dei videogiochi (\"Elite\", \"Ultima\", \"Monkey Island\" sono solo alcuni esempi).\nIl sito, vista la sua longevit\u00e0 e il carattere prevalentemente amatoriale, ha dovuto cambiare il proprio indirizzo web in pi\u00f9 occasioni nel corso della sua storia, per la perdita del dominio o per problemi tecnici:"}
{"id": "609685", "revid": "339392", "url": "https://it.wikipedia.org/wiki?curid=609685", "title": "Oscar miglior canzone originale", "text": ""}
{"id": "609689", "revid": "63945", "url": "https://it.wikipedia.org/wiki?curid=609689", "title": "Oscar miglior colonna sonora", "text": ""}
{"id": "609691", "revid": "94102", "url": "https://it.wikipedia.org/wiki?curid=609691", "title": "Legatura di espressione", "text": ""}
{"id": "609697", "revid": "47767", "url": "https://it.wikipedia.org/wiki?curid=609697", "title": "Chester W. Nimitz", "text": ""}
{"id": "609698", "revid": "4711", "url": "https://it.wikipedia.org/wiki?curid=609698", "title": "Chester William Nimitz", "text": ""}
{"id": "609699", "revid": "312013", "url": "https://it.wikipedia.org/wiki?curid=609699", "title": "Fred Kaps", "text": "Fu l'unico mago a diventare per tre volte campione del mondo. Ha creato numerosissimi giochi originali, tra cui una sua versione dei foulard che cambiano colore.\nBiografia.\nI primi anni.\nAbraham nacque a Rotterdam e si interess\u00f2 alla magia grazie al suo barbiere, Piet Verschragen. Verschragen non era solo un barbiere, ma anche un prestigiatore dilettante. Provava spesso i suoi giochi di fronte alla sua clientela. Uno dei clienti pi\u00f9 interessati era il giovane Abraham, il quale visitava spesso il negozio di Verschragen. Abraham voleva imparare i giochi che Verschragen gli mostrava. Il barbiere diceva che lo avrebbe fatto se prima Abraham si fosse fatto fare un taglio di capelli. Cos\u00ec lasciava il negozio non solo con un nuovo taglio di capelli, ma anche con un nuovo gioco.\nAbraham andava a casa e si esercitava finch\u00e9 non sapeva come eseguire il gioco. Poi ritornava dal barbiere per impararne un altro. Mentre era l\u00ec si interess\u00f2 alla figlia di Verschragen, Nel o Nelly. Piet se ne accorse e dopo un po' gli chiese: \"Bram per quale motivo vieni qui per mia figlia o per i miei giochi?\"\nLui rispose imbarazzato: \"entrambi\". Abraham praticava ogni nuovo gioco che il barbiere gli aveva insegnato e, allo stesso tempo, faceva sempre pi\u00f9 amicizia con la figlia di Verschragen.\nQuando era nella scuola secondaria mostrava ai suoi compagni di classe ci\u00f2 che sapeva fare. Questo accadeva solitamente al momento sbagliato, la maestra gli confiscava il gioco e lo metteva nel suo cassetto. Il padre di Abraham non era contento di questo. Il padre gli ripeteva continuamente: \"Con questi giochetti non ti guadagnerai neanche una fetta di pane.\"\nAll'et\u00e0 di nove anni Abraham raccolse dei coupon e li invi\u00f2 per ricevere una scatola di giochi di prestigio. Dopo aver finito la scuola superiore consider\u00f2 l'idea di diventare un cuoco come suo fratello. Alcuni test rivelarono che aveva un talento naturale nel disegno. Il padre voleva iscriverlo a una scuola di disegno ad Amsterdam cos\u00ec che potesse lavorare come artista pubblicitario. Suo padre avrebbe fatto di testa propria se la Seconda Guerra Mondiale non fosse cominciata.\nNon c'erano treni che andavano ad Amsterdam a suo tempo e quindi Abraham dovette rimanere a Rotterdam. Fu in quel periodo che il suo interesse per la magia crebbe.\nCon il nome di Valdini si esib\u00ec a feste e matrimoni. Poi cambi\u00f2 il suo nome in Mystica e si esib\u00ec per i soldati olandesi. Successivamente anche lui dovette fare il militare. Fu inserito nel \"cabaret group\" e si esib\u00ec come prestigiatore. And\u00f2 in Indonesia dove mantenne la sua passione per la magia esibendosi.\nAmmirava molto il prestigiatore americano Channing Pollock, l'italiano Chefalo e il tedesco Kalanag. Kalanag girava il mondo come illusionista. Abraham lavor\u00f2 con lui per circa un mese. Ma le grandi illusioni di Kalanag non lo convinsero molto. Lui preferiva i piccoli oggetti.\nLa Seconda Guerra Mondiale fin\u00ec e la vita normale ricominci\u00f2. Ma il giovane Mystica trov\u00f2 difficile ottenere un lavoro. Nel 1946 Abraham partecip\u00f2 alla competizione del primo convegno nazionale olandese per l'International Congress of Magicians (Congresso Internazionale dei Maghi). Circa trecento artisti dai Paesi Bassi, dalla Francia, dal Regno Unito, dal Belgio e dalla Spagna parteciparono al convegno. L'evento fu allestito dalla rivista di magia, \"Triks\".\nAd Agosto si svolsero delle competizioni magiche al Krasnapolski Hotel ad Amsterdam. Alla competizione furono presenti esperti nel campo della magia come Jean Valton dalla Francia, John Ramsay dalla Scozia e Balsamo, Boeda e i Flezki's dai Paesi Bassi.\nAbraham, sotto il nome d'arte di Mystica, esegu\u00ec una routine sul gioco d'azzardo. Quel giorno non vinse un premio ma fece una buona impressione sull'editorialista Alex Wins che scrisse di lui: \"Secondo l'opinione del vostro reporter, questo giovane ha presentato la migliore performance di questa competizione. Il suo \"Poker Deal\" (il nome della sua performance) \u00e8 stato pulito, tecnicamente eccezionale e ad alti standard artistici. Egli ha anche dimostrato che il mimo e la recitazione hanno una grande validit\u00e0. E voglio osare predicendo che ha davanti a s\u00e9 un futuro abbagliante.\" Questo commento di Wins ha anche cambiato l'opinione dei suoi parenti, che ora apprezzavano di pi\u00f9 la professione scelta da Abraham. Ma persino Wins non realizzava quanto abbagliante potesse essere la carriera che attendeva il giovane prestigiatore olandese.\nAbraham era il protetto di Henk Vermeijden, proprietario di un atelier magico ad Amsterdam. Henk aveva allenato diversi campioni del mondo e divenne il manager e il maestro di Mystica. Nel 1950 Abraham aveva un nuovo numero, una continua produzione di bastoni da passeggio che aveva provato con Henk per circa un anno. Lo esegu\u00ec al convegno nazionale olandese e fu un gran successo. A impressionare tutti fu non solo la personalit\u00e0 che presto gli avrebbe fatto guadagnare fama internazionale, ma l'aspetto curato della routine e la brillante tecnica.\nIl primo FISM.\nDopo quell'anno perfezion\u00f2 la sua routine e and\u00f2 a Barcellona dove la esegu\u00ec per il terzo FISM WCM, nel 1950. Con la sua continua produzione di bastoni stup\u00ec i duemila partecipanti all'evento. Gli applausi che seguirono furono fragorosi. In dieci minuti aveva trasformato se stesso, un giovane sconosciuto di Utrecht, nel miglior artista dell'intero congresso. Vinse il suo primo Grand Prix, ancora sotto il nome di Mystica.\nDurante la cerimonia di chiusura dell'evento ad Abraham fu consegnato un altro premio dallo \"Svensk Magisk Cirkel \"(Circolo Magico Svedese). Gli fu consegnata una \"bacchetta d'argento \"per aver presentato la routine pi\u00f9 raffinata del congresso. Dopo il FISM fu ingaggiato per due settimane al nightclub \"El Cortijo \"di Barcellona. Da quel momento divent\u00f2 uno dei prestigiatori pi\u00f9 ricercati.\nC'erano altri maghi che usavano nomi assonanti a Mystica. A Henk non piaceva quel nome. Pensava che Abraham avesse bisogno di un nome che facesse colpo in qualsiasi lingua. Cos\u00ec si misero a pensare a un nome appropriato. Sfogliarono tutto l'elenco telefonico finch\u00e9 non trovarono una pubblicit\u00e0 di alcuni impermeabili fatti da una compagnia chiamata \"Daks. \"Da l\u00ec svilupparono la parola \"Kaps\". Ma Bram Kaps non andava bene perch\u00e9 c'erano gi\u00e0 diverse persone che usavano quel nome. Nel dicembre 1950, Abraham Bongers, cambi\u00f2 il suo nome d'arte in Fred Kaps.\nNel 1952, spos\u00f2 il suo primo amore, Nelly.\nIl Secondo Grand Prix.\nKaps non prese parte al congresso successivo. Lui intendeva difendere il suo titolo ma stava sviluppando una nuova routine. Partecip\u00f2 al congresso del 1955 ad Amsterdam. Il giorno prima della competizione alcuni dei suoi amici, che avevano visto le esibizioni di altri partecipanti, gli dissero di ritirarsi perch\u00e9 gli altri sembravano molto promettenti. Gli suggerirono di fingere qualche malattia. \"Devi per forza trovare una scusa per ritirarti\", gli dissero i suoi amici. Kaps era sconvolto da tutto questo.\nNelly sent\u00ec questa discussione e si arrabbi\u00f2. \"Siete matti?\", disse. Poi si rivolse a Kaps e gli disse: \"Se lo fai riveler\u00f2 tutto! Siamo qui per divertirci.\" La mattina successiva compr\u00f2 dei calmanti e lo convinse a farsi un bagno caldo per rilassarsi.\nI suoi amici non si rendevano conto di quante sorprese aveva in serbo la routine di Kaps. Il giorno della sua esibizione non aveva alcuna intenzione di lasciar percepire al pubblico la sua ansiet\u00e0. Entr\u00f2 sul palco con un bastone da passeggio. Tutti si aspettavano che avrebbe cominciato la sua continua produzione di bastoni da passeggio. Ma, sorprendendo tutti, Kaps produsse un coniglio dall'estremit\u00e0 del suo bastone. Successivamente fece una serie di manipolazioni con i foulard. Fece dei particolari cambi di colore ad una mano sola seguiti da un canarino che parlava al microfono. Inser\u00ec delle manipolazioni di carte da gioco in mezzo alle diverse parti della sua routine. Una delle manipolazioni consisteva nello stendere a nastro le carte sul suo braccio, rovesciarle con la stessa mano e poi raccoglierle senza che cadessero. Il finale della routine fu una versione del gioco di Roy Benson, \"Long Pour Salt. \"Infine si inchin\u00f2 davanti al pubblico che applaudiva fragorosamente. Vinse il suo secondo Grand Prix.\nAnni dopo Nelly, vedova di Kaps, disse al biografo di suo marito, Freddie Jelsma: \"Trovavo costantemente il sale sparso per il soggiorno, se me ne serviva un po' per la cucina e non riuscivo a trovarlo, sapevo che Fred aveva di nuovo lavorato al suo gioco.\"\nIl terzo Grand Prix.\nAncora una volta Fred aspett\u00f2 sei anni prima di riprendersi il suo titolo. Era il 1961 e ormai tutti se lo aspettavano da lui. La notte prima del FISM il quotidiano olandese \"Het Parool \"scrisse: \"Ieri a Rotterdam il campione del mondo Fred Kaps ci ha dato un esempio della routine che utilizzer\u00e0 per difendere il suo titolo.\" Il quotidiano continuava dicendo che, quando Kaps, ha mostrato ai suoi colleghi il suo numero, ha \"...quasi buttato gi\u00f9 la casa.\"\nKaps miglior\u00f2 la sua versione del \"Salt Pour Trick \"e aggiunse altri elementi al suo numero. Ancora una volta inser\u00ec un paio di altre sorprese. Il FISM ebbe luogo in Belgio, a Liegi, il 6 settembre 1961. Si iscrissero circa 560 maghi da trentatr\u00e9 paesi diversi, dei quali 120 parteciparono al Campionato del mondo d'Illusionismo.\nLa competizione and\u00f2 avanti per diversi giorni. Ci furono diverse parti noiose. Ma tra i vari spettacoli ripetitivi ce ne furono alcuni degni di nota. Tra cui il vincitore del terzo posto della scorsa edizione, Pierre Brahma e Fred Kaps.\nNella sua routine Brahma mostrava dei foulard vuoti e da essi faceva comparire dei gioielli, come finale produsse una cassa traboccante di gioielli.\nLa performance di Brahma fece salire ancora di pi\u00f9 la tensione di Kaps. La sua routine iniziava con alcuni elementi delle sue vecchie routine: inizi\u00f2 facendo scomparire un bastone da passeggio in un giornale, poi si mise a leggere il giornale, lo pieg\u00f2 e da esso produsse una candela accesa. Poi inser\u00ec degli elementi nuovi, non presenti nelle sue vecchie routine. Aveva predisposto una bottiglia di champagne in un secchio vicino a lui. Dalla bottiglia delle bollicine uscirono fuori scoppiettando. Kaps si allung\u00f2 e riusc\u00ec a prenderne una. Procedette eseguendo delle manipolazioni con la bolla. Prosegu\u00ec con il resto del suo spettacolo. Al posto delle carte da gioco Kaps manipol\u00f2 delle banconote, producendone un'infinita quantit\u00e0. Prese le banconote e le lanci\u00f2 nel suo cappello a cilindro. La candela accessa lo tormentava continuamente sparendo e riapparendo. Per il finale Kaps produsse un grosso candelabro.\nQuando fin\u00ec il sipario si chiuse e ci fu un momento di silenzio. Poi il pubblico si svegli\u00f2 dallo stupore e applaud\u00ec. Dodici giudici da dodici paesi diversi assegnarono a Kaps il \"Grand Prix de' Honour. \"Divenne la prima persona, e fino ad ora la sola, ad aver vinto per tre volte un campionato del mondo di magia."}
{"id": "609700", "revid": "4711", "url": "https://it.wikipedia.org/wiki?curid=609700", "title": "James Harold Doolittle", "text": ""}
{"id": "609701", "revid": "1873017", "url": "https://it.wikipedia.org/wiki?curid=609701", "title": "Derry City Football Club", "text": "Il Derry City Football Club (in gaelico: Cumann Peile Chathair Dhoire), meglio noto come Derry City, \u00e8 una societ\u00e0 calcistica irlandese con sede nella citt\u00e0 di Derry. Milita in Premier Division, prima divisione del campionato della Repubblica d'Irlanda.\nSi tratta dell'unica societ\u00e0 nordirlandese a giocare in Irlanda; infatti, il club, pur avendo sede in Irlanda del Nord, milita nel campionato irlandese dal 1985. Da quell'anno ha trascorso la maggior parte del suo tempo nella League of Ireland Premier Division, massima divisione irlandese. Gi\u00e0 afflitto da enormi debiti, venne espulso dalla lega nel novembre 2009 quando vennero scoperti dei contratti non regolari con dei calciatori. Il club si sciolse ma rinacque poco dopo con il nuovo presidente Philip O'Doherty. In concomitanza di ci\u00f2, il club fu reintegrato nella lega e riusc\u00ec ad ottenere la licenza UEFA necessaria a partecipare al campionato di seconda divisione. Lo stadio utilizzato per le partite casalinghe \u00e8 il Derry City Country Club e la squadra gioca in maglia a strisce biancorosse, dalle quali deriva il principale soprannome del club: \"the Candystripes\". Altri soprannomi ricorrenti sono \"the Red and White Army\" oppure le abbreviazioni \"Derry\" e \"City\".\nStoria.\nIl Derry City, fondato nel 1928, ha giocato nella Irish League (campionato nordirlandese) durante il primo periodo della sua storia; ha anche vinto un titolo nazionale nel 1964-1965. Nella stagione successiva raggiunge gli ottavi di finale di Coppa dei Campioni 1965-1966, quando viene eliminato dall\u2019 Anderlecht. Nel 1971, problemi di sicurezza dovuti al conflitto nordirlandese, costrinsero il Derry City a giocare le partite casalinghe a Coleraine, quasi 50 kilometri lontano dal proprio stadio di casa, il Brandywell. Le forze di sicurezza consentirono alla squadra di ritornare al Brandywell l'anno successivo, ma di fronte all'opposizione della \"Irish Football Association\", il club si ritir\u00f2 dal campionato. Dopo tredici anni passati nel calcio minore, il Derry si aggreg\u00f2 alla League of Ireland disputando il suo primo campionato nella First Division 1985-1986. La prima stagione termin\u00f2 con un quarto posto, mentre l'anno successivo la squadra vinse il campionato ottenendo la promozione in Premier Division, dove rimase ininterrottamente fino al 2009. La stagione 2010 vede la squadra di Derry risalire prontamente in League of Ireland grazie al primo posto conquistato in First Division, mentre nella stagione successiva torna a vincere un trofeo: la Coppa di Lega. La stagione con pi\u00f9 vittorie fu la 1988-1989, nella quale il club realizz\u00f2 il treble, l'unico nella storia del calcio irlandese."}
{"id": "609703", "revid": "112999731", "url": "https://it.wikipedia.org/wiki?curid=609703", "title": "Credito di firma", "text": "Il credito di firma \u00e8 un'operazione di prestito con cui la banca si impegna ad assumere o a garantire l'obbligazione di un terzo soggetto.\nIn particolare, se la banca autorizza il terzo a spiccare o fare tratte su se stessa e si impegna ad accettarle, concede un \"credito di accettazione\"; se invece la banca garantisce l'obbligazione del terzo concede un \"credito di avallo\" (nel caso in cui la garanzia \u00e8 data firmando per avallo una cambiale) oppure un \"credito di fideiussione\", se la garanzia \u00e8 data in altra forma.\nNon comportano costi per la banca a meno che il creditore non risulti insolvente."}
{"id": "609704", "revid": "4711", "url": "https://it.wikipedia.org/wiki?curid=609704", "title": "James Doolittle", "text": ""}
{"id": "609716", "revid": "1003477", "url": "https://it.wikipedia.org/wiki?curid=609716", "title": "Pre\u0161ov", "text": "Pre\u0161ov (in ungherese \"Eperjes\", in tedesco \"Preschau\" o \"Eperies\", in polacco \"Presz\u00f3w\", in russino \u041f\u0440\u044f\u0448\u0456\u0432, \"Prja\u0161iv\", in roman\u00ed \"Peryeshis\") \u00e8 una citt\u00e0 della Slovacchia. capoluogo del distretto e della regione omonimi.\nCon una popolazione di quasi unit\u00e0, \u00e8 la terza maggiore citt\u00e0 del Paese.\nPosizione.\nPre\u0161ov \u00e8 situata nella valle del fiume Torysa, alla confluenza con il suo immissario Sek\u010dov. \nPre\u0161ov \u00e8 a soli 33 km a nord di Ko\u0161ice, ed \u00e8 collegata con questa citt\u00e0 tramite un'autostrada.\nCaratteristiche.\nNel 2001, il 93,7% degli abitanti erano slovacchi, ma tra le minoranze pi\u00f9 significative c'erano ruteni (1,4%), zingari (1,2%) e cechi (1%). Le retribuzioni medie e il tasso di occupazione a Pre\u0161ov sono sotto la media nazionale; le pi\u00f9 importanti industrie della citt\u00e0 includono imprese di ingegneria meccanica e elettrica e industria del vestiario. Nella citt\u00e0 opera anche l'unica miniera di sale della Slovacchia.\nPi\u00f9 di studenti sono immatricolati alle due principali istituzioni di istruzione post-secondaria della citt\u00e0: l'Universit\u00e0 di Pre\u0161ov con 8 facolt\u00e0 oltre quella di Tecnologia Manifatturiera, e l'Universit\u00e0 Tecnica di Ko\u0161ice. Pre\u0161ov \u00e8 anche sede di un'arcieparchia greco-cattolica, di un vescovado luterano e di un arcivescovo ortodosso.\nPre\u0161ov \u00e8 una citt\u00e0 importante sotto il profilo culturale: nella nuova sede del Teatro Jon\u00e1\u0161 Z\u00e1borsk\u00fd si tengono concerti, opere, operette e opere teatrali, come anche avviene nella vecchia sede del teatro.\nLa citt\u00e0 mostra elementi di barocco, rococ\u00f2 e architettura gotica. Nell'antico centro (\"Star\u00e9 Mesto\"), sulla via principale si affacciano chiese e numerose case antiche costruite in questi stili. Fra queste spicca la concattedrale di San Nicola al centro della strada maestra. Nei quartieri periferici, invece, l'influenza sovietica \u00e8 evidente, nei casermoni popolari spogli; l'architettura socialista \u00e8 anche evidente in alcuni palazzi del governo vicino al centro.\nStoria.\nLa regione di Pre\u0161ov \u00e8 abitata sin dal Paleolitico. Gli utensili pi\u00f9 antichi ritrovati e le ossa di mammuth sono vecchi di anni. Gli slavi vivono nella zona della citt\u00e0 dal IV o V secolo dopo Cristo.\nCon la fine dell'XI secolo la citt\u00e0 pass\u00f2 sotto il controllo del Regno d'Ungheria e i soldati ungheresi si stabilirono nella citt\u00e0. nel XIII secolo i coloni tedeschi si stabilirono a Pre\u0161ov dalla regione di Spi\u0161.\nLa prima menzione scritta di Pre\u0161ov risale al 1247. Nel 1299 la citt\u00e0 ricevette i privilegi da citt\u00e0, e nel 1374 fu dichiarata \"libera citt\u00e0 reale\", il che fece sviluppare i commerci (specialmente le esportazioni di vino dalla regione del Tibisco verso la Polonia). Nel XV secolo Pre\u0161ov si un\u00ec alla Pentapolitana, un'alleanza di cinque citt\u00e0 della Slovacchia dell'est (Bardejov, Levo\u010da, Ko\u0161ice, Pre\u0161ov, e Sabinov).\nI primi riferimenti a una scuola in citt\u00e0 risalgono al 1429. Nel 1572 inizi\u00f2 ad essere operativa una miniera di sale a Solivar (a quel tempo una citt\u00e0 vicina a Pre\u0161ov, mentre oggi ne fa parte). L'accresciuta importanza della citt\u00e0 la fece diventare nel 1647 sede del comitato di \u0160ari\u0161.\nNel 1667 fu stabilito un importante Collegio Evangelico Luterano in citt\u00e0. Nel 1687 24 cittadini e nobili subirono un'esecuzione, ad opera del maresciallo di campo imperiale Antonio Carafa, per aver supportato la rivolta di Imre Th\u00f6k\u00f6ly.\nAll'inizio del XVIII secolo la popolazione fu decimata dalla peste bubbonica e fu ridotta a circa persone. Dalla seconda met\u00e0 del secolo la popolazione torn\u00f2 a crescere, i commerci rifiorirono e furono fondate nuove fabbriche.\nNel 1873 fu costruita la prima ferrovia che attraversava la citt\u00e0. Alla fine del XIX secolo, furono introdotti l'elettricit\u00e0, il telefono, il telegrafo e il sistema fognario. Nel 1887 un incendio distrusse gran parte della citt\u00e0. Nel 1918 Pre\u0161ov, come il resto della Slovacchia, divenne parte del neonato stato della Cecoslovacchia, ma in seguito al Primo arbitrato di Vienna molte istituzioni si trasferirono da Ko\u0161ice (che era stata annessa all'Ungheria) a Pre\u0161ov, dando maggior importanza alla citt\u00e0.\nDurante gli anni del regime comunista dopo il 1948, la citt\u00e0 divenne un centro industriale. La popolazione crebbe rapidamente da persone nel 1950 a nel 1970 e nel 1990.\nSport.\nCalcio.\nLa squadra principale della citt\u00e0 \u00e8 il 1. FC Tatran Pre\u0161ov."}
{"id": "609718", "revid": "287204", "url": "https://it.wikipedia.org/wiki?curid=609718", "title": "Presov", "text": ""}
{"id": "609721", "revid": "115549", "url": "https://it.wikipedia.org/wiki?curid=609721", "title": "Football Club Torino", "text": ""}
{"id": "609722", "revid": "160364", "url": "https://it.wikipedia.org/wiki?curid=609722", "title": "Prima repubblica", "text": ""}
{"id": "609723", "revid": "339392", "url": "https://it.wikipedia.org/wiki?curid=609723", "title": "Tricolore irlandese", "text": ""}
{"id": "609724", "revid": "125289313", "url": "https://it.wikipedia.org/wiki?curid=609724", "title": "Bruges", "text": "Bruges (in francese, pron. ) o Brugge (in nederlandese, pron. ; nella variante fiamminga pronunciato ; \"Br\u00fcgge\" in tedesco; in italiano storico \"Bruggia\") \u00e8 una citt\u00e0 del Belgio, capoluogo e maggiore citt\u00e0 delle Fiandre Occidentali, nella Comunit\u00e0 fiamminga.\nSede permanente del Collegio d'Europa e di una diocesi cattolica, il centro storico medievale \u00e8 stato proclamato nel 2000 patrimonio dell'umanit\u00e0 dall'UNESCO. Nel 2002 la citt\u00e0 \u00e8 stata capitale europea della cultura insieme alla citt\u00e0 spagnola di Salamanca.\nStoria.\nOrigini.\nSono state trovate poche tracce di attivit\u00e0 umane antecedenti il periodo gallo-romano. Le prime fortificazioni furono realizzate dopo la conquista dei Menapi da parte di Giulio Cesare nel I secolo a.C. I Franchi subentrarono ai Romani nella regione attorno al IV secolo e la amministrarono con il nome di \"Pagus Flandrensis\". Le incursioni vichinghe del IX secolo indussero Baldovino I, conte delle Fiandre, a rinforzare le fortificazioni preesistenti per ristabilire le rotte commerciali marittime. Nello stesso periodo iniziano ad essere coniate monete che portano impresso, per la prima volta, il nome \"Bryggia\" (probabilmente connesso con il germanico \"Br\u00fccke\", ponte).\nL'Ascesa medioevale.\nBruges ottenne lo statuto cittadino il 27 luglio 1128 e inizi\u00f2 la realizzazione di nuove mura e canali. Sin dalla met\u00e0 dell'XI secolo, un graduale processo di insabbiamento port\u00f2 la citt\u00e0 a perdere l'accesso diretto al mare. Nel 1134 una tempesta cre\u00f2 un canale naturale allo Zwin che ristabil\u00ec il collegamento con il mare del Nord. Il nuovo braccio di mare raggiungeva Damme, una citt\u00e0 che divenne l'avamposto commerciale di Bruges.\nL'Epoca d'oro.\nCon il risveglio della vita cittadina nel XII secolo il mercato della lana e dei vestiti e l'industria tessile collegata prosperarono anche grazie alla stabilit\u00e0 garantita dal patronato dei conti delle Fiandre. La citt\u00e0 era inoltre inserita nel circuito delle fiere di stoffe e vestiario dell'epoca. Gli imprenditori di Bruges realizzarono delle colonie economiche nei distretti lanieri di Scozia e Inghilterra. I contatti con l'Inghilterra fecero della citt\u00e0 un punto di importazione del grano della Normandia e dei vini della Guascogna. Navi della Lega anseatica affollavano il porto, che fu esteso oltre Damme, fino a Sluys per far attraccare le nuove cocche. Nel 1277 la prima flotta mercantile da Genova apparve nel porto, nel 1314 fu la volta delle galee veneziane; Bruges divenne cos\u00ec il principale centro dei commerci tra Europa settentrionale e Mediterraneo. Questo sviluppo oltre a far fiorire il commercio di spezie dal Levante introdusse anche nuove tecniche commerciali e finanziarie ed un flusso di capitale nelle banche di Bruges. Nel 1309 fu istituita nella citt\u00e0 quella che viene considerata come la prima borsa valori del mondo.\nLe contese.\nTra il XIII e il XIV secolo il re di Francia Filippo il Bello tent\u00f2 di annettere le Fiandre al proprio regno inviando nella regione una forza di occupazione. Il 18 maggio 1302 la citt\u00e0 insorse trucidando e cacciando i francesi in quelle che furono chiamate le mattinate di Bruges; Filippo il Bello invi\u00f2 il suo esercito per sedare la rivolta che nel frattempo si era estesa nella regione ma venne sconfitto l'11 luglio nella battaglia di Courtrai. Successivamente il predominio sul fiorente mercato tessile di cui Bruges era il centro commerciale fu una delle principali cause della guerra dei Cent'anni tra Francia e Inghilterra.\nDeclino.\nNel XV secolo Filippo il Buono, duca di Borgogna, stabil\u00ec una corte anche a Bruges, oltre che a Bruxelles e Lilla, attraendo nella citt\u00e0 numerosi artisti, banchieri ed altre eminenti personalit\u00e0 dell'epoca da tutta Europa.\nIn questo periodo Bruges arriv\u00f2 a contare pi\u00f9 di 40.000 abitanti ma contemporaneamente inizi\u00f2 il declino a causa dell'insabbiamento del canale Zwin e il traffico commerciale si spost\u00f2 verso la citt\u00e0 di Anversa.\nStoria moderna.\nNel XVII secolo ci fu un tentativo di rivitalizzare l'economia cittadina con l'industria del merletto. Nei secoli successivi, durante tutti i vari passaggi di potere, dagli Asburgo alla Francia ai Paesi Bassi sino ad oltre l'indipendenza del Belgio avvenuta nel 1830 continu\u00f2 la stagnazione economica. Nel 1893 la sonnolenta citt\u00e0 fu immortalata da Georges Rodenbach nel suo romanzo \"Bruges, la morte\". Soltanto nel 1907, con la realizzazione del porto di Zeebrugge si aprirono nuove prospettive di sviluppo per la citt\u00e0. Il porto venne notevolmente ingrandito negli anni settanta e ottanta del XX secolo.\nMonumenti e luoghi d'interesse.\nBruges \u00e8 uno dei luoghi turistici pi\u00f9 importanti di tutto il Belgio. Il centro storico, circondato da canali, conserva ancora intatta la propria architettura medievale essendo stato risparmiato da guerre o grandi incendi; dal 2000 \u00e8 un Patrimonio dell'umanit\u00e0 tutelato dall'UNESCO.\nI canali sono chiamati dagli abitanti \"Reien\" (in olandese sarebbe \"Grachten\"). Servivano per il trasporto di merce, oggi sono utilizzati solamente a fini turistici.\nI principali luoghi di interesse sono:\nSport.\nCalcio.\nLe squadre principali della citt\u00e0 sono il Club Brugge che ha vinto 15 titoli nazionali e il Cercle Brugge che ha vinto 3 titoli nazionali. Entrambe partecipano attualmente nella Jupiler Pro League 1 e giocano allo Stadio Jan Breydel.\nUltimate Frisbee.\nNel primo weekend di maggio si disputa a Bruges il \"Tom's Tourney\", uno dei pi\u00f9 importanti tornei di Ultimate Frisbee che vede coinvolte le nazionali e le squadre pi\u00f9 forti di Europa."}
{"id": "609731", "revid": "1543377", "url": "https://it.wikipedia.org/wiki?curid=609731", "title": "Torre delle Acque", "text": "La Torre delle Acque \u00e8 un antico manufatto idraulico situato lungo la strada provinciale per Golese a Colorno, in provincia di Parma.\nStoria.\nIl primo manufatto idraulico in corrispondenza della confluenza fra i canali Galasso e Lorno e il torrente Parma fu costruito intorno alla met\u00e0 del XV secolo, probabilmente ad opera dell'ingegnere bolognese Aristotele Fioravanti. La zona costituiva gi\u00e0 all'epoca un luogo strategico dal punto di vista idraulico, tanto che nei secoli successivi vi furono innalzati anche altri edifici legati allo sfruttamento dell'acqua: le cinquecentesche Case dei Pescatori, l'ottocentesco Mulino della Corona e la novecentesca Fabbrica dell'Ossigeno.\nAgli inizi del XVIII secolo lo sviluppo del grande parco del vicino Palazzo Ducale richiese la realizzazione di un nuovo impianto di sollevamento delle acque, che fosse in grado di alimentare le numerose fontane che arricchivano il giardino, tra cui quelle del Trianon e di Proserpina; il duca Francesco Farnese per questo incaric\u00f2 della progettazione della torre l'ingegnere Jean Baillieul, che gi\u00e0 stava lavorando alle opere idrauliche del parco.\nCon l'estinzione della dinastia dei Farnese nel 1731, tuttavia, il manufatto perse la sua originaria funzione di raccolta e convogliamento delle acque e cadde in disuso; fu quindi trasformato in edificio residenziale e nel XIX secolo furono addossati alle facciate sud-ovest e sud-est due nuovi corpi, contenenti rispettivamente un torchio da olio ed un pollaio, nelle condizioni odierne quasi completamente distrutto.\nOggi la torre si presenta in stato di abbandono, ma un accordo firmato nel 2015 fra la famiglia Guiducci, proprietaria dell'edificio, e l'associazione Agrithermae ne prevede la risistemazione e messa in sicurezza, con lo scopo di realizzarvi un impianto per la produzione di energia idroelettrica; un progetto ulteriore sviluppato in collaborazione dell'Universit\u00e0 degli Studi di Parma contempla anche la trasformazione degli spazi interni in sede di un museo delle acque.\nDescrizione.\nL'edificio \u00e8 costituito prevalentemente da due corpi addossati di pianta rettangolare, delle dimensioni rispettivamente di 6 x 11\u00a0m e 6 x 10\u00a0m; la porzione pi\u00f9 antica a nord-est, occupata dalla torre, \u00e8 alta oltre 18\u00a0m, in quanto concepita originariamente per garantire una quota piezometrica sufficiente ad alimentare in pressione le fontane del parco.\nI prospetti, oggi rivestiti in laterizio, in origine erano ricoperti da intonaco, le cui tracce sono ancora parzialmente visibili sulla facciata sud-est. Ai quattro livelli interni della torre corrispondono altrettanti ordini di finestre, aperte in varie epoche; in particolare in sommit\u00e0 \u00e8 presente un'elegante loggia ad archi sui quattro lati, realizzata fin dall'origine ma in seguito parzialmente murata internamente; due fasce marcapiano arricchiscono ulteriormente i prospetti, coronati da un ampio cornicione a sostegno del tetto a quattro falde di copertura.\nAll'interno il piano terreno, con accesso a nord-ovest, \u00e8 composto da due stanze rettangolari, corrispondenti alle due porzioni principali dell'edificio; l'ambiente sotto la torre \u00e8 ricoperto da un solaio in ferro e laterizio che si conclude con un arco ribassato, mentre sulla stanza del corpo ottocentesco \u00e8 presente un tetto a falda unica inclinata, oggi in parte crollato.\nI due livelli superiori della torre furono aggiunti in occasione della trasformazione in edificio residenziale, mentre all'ultimo piano, sostenuto da un'ampia e massiccia volta ogivale, era originariamente collocata la vasca di raccolta. All'epoca della costruzione, infatti, l'acqua del canale Galasso veniva captata da una ruota idraulica posizionata al di sotto della volta a botte a tutto sesto, mascherata all'esterno da un arco ogivale, a scavalco del ruscello e quindi veniva pompata, per mezzo di uno stantuffo, fino al bacino; quest'ultimo era poi collegato, attraverso una rete di tubazioni in piombo, in parte sviluppate in quota ed in parte interrate in base alla topografia del sito, con le fontane del parco. Oggi degli antichi impianti di sollevamento rimangono solo le tracce degli incastri nei muri."}
{"id": "609733", "revid": "297059", "url": "https://it.wikipedia.org/wiki?curid=609733", "title": "Four Courts", "text": "Four Courts (in gaelico irlandese \"Na Ceithre C\u00fairteanna\", il significato in italiano \u00e8 \"Quattro Corti\") \u00e8 un elegante palazzo di Dublino situato sulla sponda nord del Liffey che ospita le corti supreme di giustizia in Irlanda (esattamente la Supreme Court, la High Court, e la Central Criminal Court).\nStoria.\nL'edificio fu costruito tra il 1796 ed il 1802 dal rinomato architetto James Gandon, che a Dublino disegn\u00f2 anche la Custom House e che riprese il progetto di Thomas Cooley. Nel palazzo originariamente venivano ospitate le quattro corti \"Chancery\", \"King's Bench\", \"Exchequer\", e \"Common Pleas\", da cui il nome attuale. Una riforma del sistema giudiziario alla fine del XIX secolo ridusse le corti, ma il palazzo mantenne il nome originario. Il sistema venne cambiato ulteriormente nel 1924 con la nascita dello Stato Libero d'Irlanda, il quale cambi\u00f2 completamente l'assetto giudiziario britannico e introdusse un sistema proprio.\nNel 1916 l'edificio fu preso durante la Sollevazione di Pasqua dalle forze repubblicane guidate da Ned Daly e pass\u00f2 sotto i bombardamenti dell'artiglieria britannica senza per\u00f2 essere distrutto, a differenza di gran parte del centro cittadino.\nSimile sorte nel 1922, durante la Guerra civile irlandese, quando i repubblicani anti-trattato si impadroniro delle Four Courts guidati da Rory O'Connor e costrinsero il nuovo governo, nella persone del governatore provvisorio Michael Collins, ad attaccare l'edificio per farlo evacuare, causando successivamente una settimana di scontri nel centro urbano, episodio chiamato come Battaglia di Dublino. Proprio durante l'assedio alle corti avvenne un episodio controverso e sfortunato: mentre le forze anti-trattato si stavano arrendendo, l'ala ovest dell'edificio fu coinvolta in un'esplosione che distrusse il vecchio archivio dei documenti, causando la perdita di importanti informazioni storiche sull'Irlanda. Questo fatto ha sgomentato spesso l'opinione pubblica irlandese e i repubblicani di allora vennero accusati di aver deliberatamente minato l'archivio, anche se questi smentirono.\nDal 1924 al 1932 la giustizia fu amministrata al Castello di Dublino e il palazzo sub\u00ec dei restauri che per\u00f2 si rivelarono spesso fallimentari. La quasi totalit\u00e0 dei documenti storici e molti oggetti erano irrecuperabili, le ali dell'edificio vennero allontanate dal fiume per agevolare il cammino dei passanti, i comignoli rimossi e, soprattutto, gli interni decorativi non ripristinati per mancanza di fondi. Ci\u00f2 che ne risent\u00ec di pi\u00f9 fu l'omogeneit\u00e0 architettonica del progetto originario di Gandon.\nNonostante gli anni successivi siano state uno dei luoghi pi\u00f9 imponenti di Dublino, le Quattro Corti subirono anni di trasandatezza sia nel contesto della pianificazione urbana, con edifici vicini non adeguati, sia nel mantenimento degli elementi decorativi.\nIl palazzo.\nLe Four Courts sono ospitate da uno dei palazzi pi\u00f9 imponenti di Dublino. Visibile da gran parte dei \"quay\" sul Liffey, ci\u00f2 che subito colpisce \u00e8 la sua cupola azzurrina di notevoli dimensioni appiattita, sorretta da una struttura cilindrica adornata di un colonnato circolare. Altro elemento importante \u00e8 l'elegante e imponente portico, proiettato in avanti rispetto al resto dell'edificio, ma scavato interiormente.\nL'intero edificio presenta varie statue di Edward Smith."}
{"id": "609735", "revid": "486946", "url": "https://it.wikipedia.org/wiki?curid=609735", "title": "Comunit\u00e0 montana Stilaro Allaro", "text": ""}
{"id": "609745", "revid": "2519", "url": "https://it.wikipedia.org/wiki?curid=609745", "title": "Rifugio Lecco", "text": "Il rifugio Lecco (1.779\u00a0m s.l.m.) \u00e8 un rifugio situato nel comune di Barzio (LC), in Valsassina, nelle Prealpi Orobie.\n\u00c8 posto in posizione panoramica nella parte superiore dei Piani di Bobbio, all'inizio del Vallone dei Camosci, con alle spalle le ripide pareti dei monti del Gruppo dei Campelli. Il rifugio, che dispone di servizio ristorante, bar e pernottamento, \u00e8 aperto tutto l'anno: in inverno serve gli sciatori delle adiacenti piste da sci, in estate offre un punto d'appoggio agli escursionisti e alpinisti che frequentano le vicine cime, una su tutte lo Zuccone Campelli. L'edificio \u00e8 di propriet\u00e0 della sezione CAI di Lecco, ed \u00e8 raggiungibile senza particolari difficolt\u00e0 sia dalla lecchese Valsassina che dalla bergamasca val Brembana. \nStoria.\nTra la fine dell'800 e l'inizio del '900 l'attivit\u00e0 alpinistica sulle Alpi lombarde era in rapida crescita, e in molte zone si pales\u00f2 la necessit\u00e0 di costruire dei ricoveri in quota per fornire un punto d'appoggio alle scalate degli alpinisti, fino a quel momento costretti a partire a piedi dai paesi di fondovalle, spesso superando distanze e dislivelli importanti. Per questo motivo un Consorzio formato dal CAI di Lecco, la Societ\u00e0 Escursionisti Lecchesi e la Societ\u00e0 Alpina Operaia Stoppani si riun\u00ec il per discutere la costruzione di un nuovo rifugio sulle montagne vicine, e il 17 dicembre 1900 venne concordata la costruzione di un rifugio sulla Grigna Settentrionale denominato \"rifugio Lecco\". In seguito per\u00f2 a problemi riguardanti la concessione dei terreni necessari, l'ubicazione dovette essere modificata e si opt\u00f2 per l'altopiano dei piani di Bobbio, frequentatissimo da alpinisti che si cimentavano sulle pareti strapiombanti dei monti del Gruppo dei Campelli. Le societ\u00e0 del Consorzio si trovarono per\u00f2 in disaccordo sui fondi necessari per l'edificazione, e cos\u00ec nel 1906 il CAI di Lecco decise di proseguire autonomamente nel progetto. Il 20 aprile 1907 venne quindi deliberata la costruzione del rifugio, che venne ultimato nell'estate 1909 e consisteva di quattro locali disposti su due piani, con 16 posti letto totali. In agosto la struttura venne messa a disposizione dei soci CAI, mentre il 25 settembre 1910 si tenne l'inaugurazione ufficiale.\nNegli anni successivi il rifugio dimostr\u00f2 di essere importante punto di riferimento per l'alpinismo estivo ed invernale: anche grazie al suo appoggio, famosi alpinisti (tra gli altri Riccardo Cassin, Vitale Bramani, Eugenio Fasana, Emilio Comici, Mary Varale e Carlo Mauri) aprirono numerosissime vie sulle rocce dei vicini Zuccone Campelli, Zucco Barbesino e Zucco di Pesciola. L'edificio acquis\u00ec anche un fondamentale ruolo di supporto per lo sviluppo della neonata attivit\u00e0 di sport invernali ai Piani di Bobbio, con il passare degli anni ampliatasi e culminata con l'organizzazione dei campionati italiani di sci nel 1920.\nCon l'avvento della seconda guerra mondiale ogni attivit\u00e0 sportiva venne meno ed il rifugio, come molti altri sulle Alpi, venne sovente utilizzato come ricovero partigiano. Nell'ottobre 1944 una colonna di Brigate Nere ed SS italiane, con l\u2019ausilio di SS tedesche, salirono da Barzio per rastrellare l'intera area e, armati di mortai e proiettili incendiari, distrussero il rifugio Lecco e il vicino rifugio Savoia. \nDopo il conflitto ripresero vita soprattutto le attivit\u00e0 sportive invernali: negli anni '50 vennero realizzati nuovi impianti di risalita, e, con l'intento di rendere i Piani di Bobbio un importante polo sciistico, si decise la ricostruzione del rifugio Lecco, iniziata nel giugno 1966 ad opera del CAI, con il prezioso aiuto di una ventina di giovani volontari appartenenti al Servizio Civile Internazionale. L\u2019anno dopo i lavori vennero ultimati e il 15 ottobre 1967 si tenne l'inaugurazione ufficiale, con grande adunata alpina la domenica successiva. \nDalla ricostruzione fino agli anni '80 il rifugio Lecco torn\u00f2 a vivere un'epoca florida per l'alpinismo: il gruppo dei Campelli infatti fu interessato da una notevole attivit\u00e0, con numerose nuove ascensioni (vi si cimentarono gli alipinisti Casari, Segatel, Mozzanica, Bertulessi, i fratelli Minonzio, Gilardi e Corti). A partire da quel periodo la struttura \u00e8 stabilmente frequentata da scuole di roccia di diverse sezioni del CAI, e da molti appassionati di alpinismo ed escursionismo, data anche l\u2019attrezzatura di molte vie ferrate.\nDal 2010 al 2012 l'edificio \u00e8 stato sottoposto a importanti interventi che ne hanno ampliato la parte diurna, adeguato i servizi igienici e i locali alle nuove esigenze e ridotto notevolmente l'impatto ambientale, migliorandone l'isolamento termico e il consumo energetico.\nAccessi.\nIl rifugio \u00e8 raggiungibile:\nTraversate.\nIl rifugio \u00e8 la meta della 2\u00aa tappa del Sentiero delle Orobie occidentali, da Cassiglio, segnavia n. 101 percorribile in 2,30 h. Da qui si prosegue alla volta del rifugio Alberto Grassi (3\u00aa tappa) tramite i sentieri numeri 101 e 120 in 4 h."}
{"id": "609753", "revid": "123564561", "url": "https://it.wikipedia.org/wiki?curid=609753", "title": "Ahmed S\u00e9kou Tour\u00e9", "text": "\u00c8 stato presidente della Guinea dal 1958 fino alla sua morte.\nBiografia.\nTenne il potere con grande forza, tanto da essere considerato da molti un dittatore; l'opposizione ha spesso denunciato minacce con campi di detenzione, come quello di Camp Boiro, e polizia segreta. I suoi detrattori dovettero spesso scegliere fra tacere e andare in esilio. Dal 1965 al 1975 tagli\u00f2 tutte le relazioni con la Francia, di cui la Guinea era stata una colonia. \nMaurice Robert, responsabile del settore Africa del Servizio di documentazione esterna e controspionaggio (SDECE) dal 1958 al 1968, spiega: \"Abbiamo dovuto destabilizzare Sekou Tour\u00e9, renderlo vulnerabile, impopolare e facilitare il suo rovesciamento. Un'operazione di questa portata comporta diverse fasi: la raccolta e l'analisi delle informazioni, l'elaborazione di un piano d'azione basato su tali informazioni, lo studio e l'attuazione dei mezzi logistici e l'adozione di misure di attuazione del piano. Con l'aiuto dei rifugiati guineani esuli in Senegal, abbiamo organizzato anche la macchia mediterranea dell'opposizione a Fouta-Djalon. La supervisione \u00e8 stata fornita da esperti francesi in operazioni clandestine. Abbiamo armato e addestrato questi oppositori guineani a sviluppare un clima di insicurezza in Guinea e, se possibile, a rovesciare S\u00e9kou Tour\u00e9. Tra queste azioni destabilizzanti, posso citare l'operazione \"Persil\", ad esempio, che consisteva nell'introdurre nel paese una grande quantit\u00e0 di banconote guineane contraffatte per squilibrare l'economia. \u00bb \nLa Guinea mantenne comunque sempre buoni rapporti con moltissimi paesi socialisti; la rottura con la Francia non fu per\u00f2 apprezzata dai colleghi africani, tanto che si verificarono numerosi incidenti diplomatici, provocando in casi non rari l'interruzione dei rapporti diplomatici. D'altra parte Tour\u00e9 si attir\u00f2 le simpatie dei movimenti anticolonialisti. \nIl suo principale alleato fu Kwame Nkrumah, presidente del Ghana, che accolse poi nel 1966 dopo un colpo di Stato. Ha fornito sostegno finanziario all'ANC di Nelson Mandela dal 1962 in poi.\nTour\u00e9 mor\u00ec a Cleveland il 26 marzo 1984 durante un'operazione al cuore.\nNell'ottobre 2021, in occasione del 50\u00b0 anniversario del massacro dell'ottobre 1971, i parenti di 70 guineani giustiziati sotto il regime di S\u00e9kou Tour\u00e9 hanno chiesto al presidente Mamady Doumbouya la riabilitazione e una degna sepoltura per le vittime."}
{"id": "609754", "revid": "484362", "url": "https://it.wikipedia.org/wiki?curid=609754", "title": "Sekou Tour\u00e8", "text": ""}
{"id": "609758", "revid": "399", "url": "https://it.wikipedia.org/wiki?curid=609758", "title": "Fulvio Polesello", "text": "\u00c8 un nome storico per la pallacanestro romana. Il suo nome \u00e8 legato strettamente a quello della Virtus Roma, di cui \u00e8 stato giocatore, capitano, e poi dirigente. Assieme a Enrico Gilardi, Stefano Sbarra e Roberto Castellano formava il cosiddetto \"gruppo dei romani\" all'interno della rosa dei giocatori, che permise di identificare la squadra con la citt\u00e0 e i tifosi.\nCarriera.\nClub.\nContrariamente a quelle dei suoi ex compagni di squadra, la sua carriera, oltre ad esser stata pi\u00f9 lunga, \u00e8 stata ricca di esperienze da protagonista con formazioni di altre citt\u00e0, pur se non raccogliendo gli stessi frutti degli anni romani. Basti pensare alla esperienza casertana, durata un biennio, e terminata appena un anno prima che Caserta vincesse il suo primo e unico titolo.\nMossi i primi passi nella citt\u00e0 natale, esordisce a livello professionistico giocando tre anni nella Bologna sponda Fortitudo e poi 2 anni a Vigevano prima del rientro a Roma. Ha concluso in modo dignitoso la sua carriera di giocatore nel 1992 ad Arese.\nIl suo nome \u00e8 entrato nella memoria dei tifosi romani e di tutta la pallacanestro italiana, grazie al ciclo vincente della Roma targata Banco Roma e alla vittoria della Coppa dei Campioni a spese del , nella storica finale di Ginevra.\nTerminata la carriera di giocatore ha ricoperto il ruolo di dirigente, entrando a far parte dello staff della Virtus Roma. Nel 2007-08 allena in Serie C1, la LUISS Roma, nel girone F.\nNazionale.\nHa indossato anche la maglia azzurra, partecipando alla spedizione nel Mondiale spagnolo del 1986."}
{"id": "609766", "revid": "247222", "url": "https://it.wikipedia.org/wiki?curid=609766", "title": "Gianni Fiorellino", "text": "Carriera.\nGli studi e il primo disco.\nA 7 anni inizia gli studi di pianoforte; si diploma in seguito in pianoforte ed inizia ad esibirsi in locali e teatri napoletani con successo. A 14 anni \u00e8 gi\u00e0 protagonista del suo primo disco dal titolo \"E io canto\".\nL'ascesa.\nDal 1997 in collaborazione con Mario Simeoli della Clacson Records scrive brani musicali e in quell'anno d\u00e0 vita a \"C'\u00e8 una voce in giro\". L'anno a seguire produce \"Dolce pulcino\" (con Mariano Barba e Vittorio Riva alla batteria) e nel 1999 vince il \"Festival di Napoli\" con il paroliere Antonio Casaburi con la canzone \"Girasole\". In quest'anno riceve anche il \"premio Renato Carosone\". L'anno successivo il brano far\u00e0 parte del nuovo disco intitolato \"Futurosemplice\". Nel 2001 sforna la sua prima raccolta di brani dai lavori in studio precedenti dal nome \"Racconti di... vita\".\nI due festival di Sanremo giovani.\nNel 2002 partecipa al Festival di Sanremo nella \"sezione Giovani\" con la canzone \"Ricomincerei\" in collaborazione con Antonio Casaburi, arrivando 4\u00ba in classifica. Il brano sar\u00e0 contenuto nel disco \"Gli amori sono in noi\" dello stesso anno. Successivamente partecipa al \"Festival dei Due Mondi\" di Spoleto come jazzista al pianoforte acustico. Nel 2003 partecipa nuovamente al Festival di Sanremo con la canzone \"Bastava un niente\", arrivando 5\u00ba in classifica. Partecipa nel 2004 al \"reality show\" Music Farm (Rai 2). Il 15 agosto 2004 registra il suo primo album dal vivo da piazza Diaz a Napoli dal titolo \"Live Tour (Agosto 2004 Napoli)\": uscir\u00e0 tre mesi dopo con 18 brani, tra i quali un inedito. Nel 2005 esce l'album \"Passion\" con dieci nuovi brani in collaborazione con artisti Kevin Hettenne, Dodi Battaglia e Mario Reyes.\nIl ritorno a Napoli.\nDal 2006 recita nel \"musical\" \"Masaniello\", interpretando il ruolo del protagonista.\nNel 2008 tenta di qualificarsi per l'Eurovision Song Contest 2008 per la Bulgaria, ma non ci riesce per pochi voti. Nello stesso anno d\u00e0 vita alla sua seconda raccolta intitolata \"XLMC - Per la mia citt\u00e0\", che viene presentata il 27 dicembre in piazza Dante a Napoli.\nNel 2012 esce il nuovo album \"30\", in occasione del suo trentesimo compleanno e l'anno successivo pubblica il suo secondo live dal titolo \"30 cum laude (Live in Milan 17.09.2012)\" con alla chitarra Ciro Manna, al basso Christian Capasso e alla batteria Antonio Muto.\nNel gennaio 2014 la collaborazione con l'autore di sempre Antonio Casaburi e con Vincenzo D'Agostino porta alla distribuzione di un nuovo album di inediti dal titolo \"Sangue napoletano\", quasi tutto in napoletano.\nIl sodalizio con Vincenzo D'Agostino.\nNel dicembre 2015, con la firma di Vincenzo D'Agostino, esce il disco in lingua napoletana \"Io mantengo le promesse\" su etichetta Zeus Records con Lele Melotti\u00a0alla batteria.\nNel gennaio 2017 prende parte alla sceneggiata \"Zappatore\", un progetto di Nino D'Angelo in ricordo di Mario Merola, essendo cos\u00ec impegnato a teatro insieme a Francesco Merola, per la regia di Bruno Garofalo.\nIl 3 ottobre dello stesso anno pubblica il suo nuovo lavoro discografico quasi tutto in lingua napoletana, intitolato \"Overo se po' ffa'\", distribuito dalla Zeus Records e che vede di nuovo alla batteria Lele Melotti.\nIl 18 settembre 2018 pubblica il singolo fuori disco \"L'unica femmena\", via Zeus Records, con testo di Vincenzo D'Agostino, musica e arrangiamenti dello stesso cantautore e con il ritorno alla batteria di Mariano Barba.\nIl 4 aprile 2019 pubblica il \"blu-ray\"/doppio \"live\" \"Overo se po' ffa' Live Palapartenope\", distribuito anch'esso dalla Zeus Records, tratto dal suo spettacolo nel teatro-tenda di Fuorigrotta il 10 novembre 2018, che registra il \"sold-out\" a pochi mesi dall'annuncio. Il live vede sul palco musicisti come Mariano Barba (batteria), i due musicisti di Peppino Di Capri Pasquale De Angelis (basso) e Antonio Balsamo (tastiere), i giovani Guido Della Gatta e Raffaele Salapete (chitarre). \nIl 5 novembre dello stesso anno annuncia il nuovo disco \"Sono sempre io\", che sar\u00e0 distribuito dalla Mea Sound dal 9 dicembre. Il disco contiene i singoli \"Malatia\" (con Franco Ricciardi) e \"Tre rose rosse\" che lo anticipano ampiamente, com'\u00e8 stato comunicato dall'annuncio di un nuovo concerto-spettacolo al teatro Palapartenope di Napoli, dal titolo \"Sono sempre io - Da un viaggio lungo una vita\", che si \u00e8 tenuto l'11 gennaio 2020.\nDa questo concerto \u00e8 estratto il singolo \"Nun riattacca'\" che precede il disco live in fase di lavorazione durante il periodo di stop causato dalla pandemia Covid-19.\nIn attesa della ripresa dell'attivit\u00e0 live fermata dalle disposizioni restrittive che vigono in Italia, Gianni pubblica il singolo homemade \"Nisciuna nuttata nun po' maie ferni'\" che vede il cantautore anche alla batteria.\nIl 31 marzo 2021 annuncia il suo tredicesimo disco \"C'era una volta Peter Pan\" in uscita in anteprima il 12 aprile sulla sua pagina Facebook. Il 13 aprile via Zeus Record viene pubblicato il disco accompagnato dal DVD del live al Palapartenope del gennaio 2020 \"Sono sempre io - da un viaggio lungo una vita\" e dal singolo \"Carme'\". L'album contiene anche il brano pubblicato quasi un anno prima \"Nisciuna nottata nun po' male ferni'\". In questo lavoro discografico oltre alla presenza di Mariano Barba in 5 brani, c'\u00e8 anche Steve Ferrone in \"Chillo \u00e8 sempe 'o stesso\", opentrack, e in \"Un bravo attore\"."}
{"id": "609768", "revid": "6923", "url": "https://it.wikipedia.org/wiki?curid=609768", "title": "Rust Never Sleeps", "text": "Rust Never Sleeps \u00e8 un album discografico del musicista canadese Neil Young e dei Crazy Horse, pubblicato nel 1979 dalla Reprise Records. Sebbene dal vivo, si compone di pezzi inediti. Gli interventi del pubblico sono stati modificati (e quasi sempre tagliati) in fase di missaggio in post-produzione.\n\u00c8 considerato uno degli album pi\u00f9 importanti della storia del rock, il numero 350 nella lista dei 500 migliori album di tutti i tempi redatta dalla rivista \"Rolling Stone\" nel 2003.\nIl disco.\n\u00c8 insieme a \"Harvest\" l'album pi\u00f9 significativo del canadese. Un \"classico\", fondamentale per apprendere appieno la dicotomia artistica che caratterizza tutta la carriera di Young, ovvero la divisione tra un folk rock tenue e uno scatenato e violento rock elettrificato.\nDue tracce sull'album non furono registrate dal vivo: la countrycheggiante \"Sail Away\" era stata incisa in studio senza i Crazy Horse durante o dopo le sessioni per l'album \"Comes a Time\", mentre \"Pocahontas\" proveniva da una registrazione in solitaria del 1975.\nNeil Young produsse anche un film del concerto con il medesimo titolo, che documenta fedelmente la performance di Young e compagni, pi\u00f9 genuina, con errori e sbavature che nell'album invece sono ridotti al minimo grazie alla scelta dei pezzi meglio riusciti. Da segnalarsi inoltre la curiosa presenza sul palco dei roadies del gruppo travestiti da \"jawa\" di \"Guerre stellari\". Pi\u00f9 avanti nel 1979, Neil Young &amp; Crazy Horse pubblicarono l'album dal vivo \"Live Rust\", una compilation di vecchi classici inframezzati dai nuovi brani di \"Rust Never Sleeps\", anch'esso acclamato da critica e pubblico.\nIl titolo dell'album (in italiano \"La ruggine non dorme mai\") fu suggerito da Mark Mothersbaugh dei Devo, ispirandosi ad una pubblicit\u00e0 di vernici antiruggine marca \"Rust-Oleum\".\nDescrizione.\nPrima facciata.\nLa prima facciata ci regala dei pezzi folk, con voce controllata e uso dell'armonica. Si apre con \"My My, Hey Hey (Out of the Blue)\", versione acustica di \"Hey Hey, My My (Into the Black)\", che diventer\u00e0 tristemente famosa perch\u00e9 Kurt Cobain cit\u00f2 il verso: \"\u00abIt's better to burn out than to fade away\u00bb\" (\"\u00c8 meglio bruciare che spegnersi lentamente\") nel biglietto lasciato prima del suicidio. \u00c8 una canzone che parla della storia del rock (\"il rock 'n' roll non pu\u00f2 morire\"), dedicata a Elvis Presley, morto da poco, e Johnny Rotten dei Sex Pistols. L'autobiografica \"Thrasher\" (in cui la trebbiatrice \u00e8 la metafora della morte), \u00e8 ancora una canzone sulla distruttivit\u00e0 del rock and roll, inteso qui come stagnazione artistica che deriva dalla vita facile che provoca la caduta in basso come avvenne con molti suoi amici e colleghi; il brano \u00e8 stato inciso in studio dato che nella versione filmata ad un certo punto Neil Young sbaglia le parole. Poi c'\u00e8 la nostalgia di \"Ride My Llama\" e \"Pocahontas\" che cantano la saga degli indiani d'America. Si chiude con \"Sail Away\" in duetto con Nicolette Larson che ricorda le atmosfere country del precedente \"Comes a Time\".\nSeconda facciata.\nLa seconda facciata si apre con \"Powderfinger\", una ballata elettrica che sta nel mezzo tra i due stili. Era stata scritta da Neil per i Lynyrd Skynyrd ma poi da loro rifiutata. Parla ancora dei pellerossa e di un'invasione in cui un ragazzo deve difendere i propri cari ma \u00e8 troppo giovane e il suo grido disperato non viene accolto. Poi le dure \"Welfare Mothers\" e \"Sedan Delivery\" contro la societ\u00e0 bigotta e ipocrita, immersa nel degrado metropolitano, sostenitrici della causa della convivenza e del divorzio. La melodia \u00e8 distorta per un genere musicale che sar\u00e0 seminale in futuro, da molti additato come prototipo del grunge. Il tutto sar\u00e0 estremizzato in \"Re-ac-tor\". \"Hey Hey, My My (Into the Black)\" \u00e8 la versione elettrica del brano d'esordio e costituisce uno dei capolavori del \"Neil Young elettrico\". L'idea delle due esecuzioni diverse torner\u00e0 nell'album \"Freedom\" del 1989. \"Rust Never Sleeps\" si piazz\u00f2 alla posizione n. 8 negli Stati Uniti, guadagnando il disco di platino. L'album ebbe un notevole successo anche in Canada, Australia, Giappone e soprattutto in Europa. Divenne pertanto l'album pi\u00f9 venduto del canadese dopo \"Harvest\", anche grazie al film omonimo, di cui per\u00f2 la colonna sonora \u00e8 formata, non solo da 6 brani tratti da questo album, ma da altri \"classici\" di Young (come \"The Needle and the Damage Done\", \"Lotta Love\", \"Cortez the Killer\" e \"Like a Hurricane\"...). In realt\u00e0 \u00e8 quindi \"Live Rust\", doppio album dal vivo (pubblicato alla fine del 1979) la vera colonna sonora del film."}
{"id": "609771", "revid": "15756", "url": "https://it.wikipedia.org/wiki?curid=609771", "title": "Vico Equense", "text": "Vico Equense \u00e8 un comune italiano di abitanti della citt\u00e0 metropolitana di Napoli in Campania: citt\u00e0 della penisola sorrentina, \u00e8 posta tra il golfo di Napoli, i monti Lattari e il golfo di Salerno.\nGeografia fisica.\nVico Equense sorge su un blocco tufaceo e calcareo, ad un'altezza media di 90 metri: si affaccia sul mar Tirreno, nella parte meridionale del golfo di Napoli, all'inizio della costiera sorrentina, per arrivare poi ad un'altezza massima di 1.444 metri con la cima del monte Sant'Angelo, la pi\u00f9 alta dell'intera catena dei monti Lattari; per un breve tratto, montuoso e scosceso verso il mare, la citt\u00e0 \u00e8 bagnata anche dalle acque del golfo di Salerno, lungo la costiera amalfitana, nelle vicinanze dell'arcipelago de Li Galli. Con una superficie di quasi 30 chilometri quadrati, Vico Equense \u00e8 il pi\u00f9 vasto comune della penisola sorrentina, nonch\u00e9 l'ottavo dell'intera citt\u00e0 metropolitana.\nStoria.\nLe prime testimonianze di vita nell'area del comune di Vico Equense risalgono al periodo del VII secolo a.C., grazie a ritrovamenti di corredi funerari facenti parte di una necropoli scoperta negli anni sessanta del XX secolo; la prima citazione scritta riguardante il territorio invece risale al I secolo, quando Silio Italico, nel poema Punica, cita un certo guerriero di nome Murrano, proveniente dall\"'Aequana\", un territorio vicino Sorrento: documenti di epoca medievale confermano poi l'esistenza del borgo di Aequa, nel tratto di costa che oggi viene identificato oggi nella frazione di Seiano. Tuttavia doveva anche esistere un piccolo borgo, a forma di impianto ippodameo, sul pianoro dove sorge l'attuale citt\u00e0, di cui non si conosce il nome e che and\u00f2 spopolandosi poi durante il medioevo: a testimonianza di questa ipotesi \u00e8 un documento del 1213 che indica una localit\u00e0 denominata \"ad Vicum dicitur\" e della struttura viaria attuale che ricorda quello dell'antico borgo.\nCon l'arrivo degli Aragonesi e poi degli Angioini, il vecchio paese sul pianoro ritorn\u00f2 a vivere, grazie anche allo spopolamento dell'abitato di Aequa, divenuto oggetto di razzie da parte dei pirati: vennero cos\u00ec costruite mura, al cui interno fu poi edificata la cattedrale con annesso episcopio ed il castello. Con il passare degli anni intorno al centro si svilupparono, sparsi anche sui monti circostanti, spesso intorno a chiese, piccoli borghi, che costituisco le attuali frazioni; fu tuttavia nel XIX secolo che si ebbe un totale riassetto dell'urbanistica: vennero infatti eliminate le mura e fu aperta la strada che collegava Castellammare di Stabia con Sorrento; fu in questo periodo inoltre che inizi\u00f2 la forte vocazione turistica del paese, soprattutto durante il periodo estivo, sia come luogo balneare che termale, grazie alla presenza del complesso termale dello Scrajo.\nNel 1906 l'isolamento termin\u00f2 con l'apertura della linea tranvia Castellammare di Stabia - Sorrento, sostituita poi nel 1948 dalla ferrovia Torre Annunziata - Sorrento che collega la costiera sorrentina con Napoli; durante gli anni sessanta e settanta del XX secolo Vico Equense fu interessata da un notevole sviluppo edilizio che comunque non intacc\u00f2 la fisionomia urbana: danni si ebbero con il terremoto del 1980, successivamente riparati.\nMonumenti e luoghi d'interesse.\nLa chiesa della Santissima Annunziata \u00e8 stata la cattedrale della diocesi di Vico Equense fino al 1818 quando \u00e8 stata soppressa: eretta agli inizi del XIV secolo su un costone roccioso a strapiombo sul mare, \u00e8 uno dei rarissimi esempi dell'architettura gotica, all'interno, della costiera sorrentina mentre la facciata \u00e8 in stile barocco, ricostruita nel XVIII secolo; l'interno \u00e8 suddiviso in tre navate e conserva tele di Giuseppe Bonito, Jacopo Cestaro e Francesco Palumbo e l'urna funeraria di Gaetano Filangieri. Due sono i santuari sul territorio vicano: il santuario di Santa Maria del Toro fu costruito nel XVI secolo a seguito di diverse leggende e avvenimenti miracolosi attribuiti all'affresco della \"Vergine col bambino\": restaurato all'inizio del XIX secolo, dopo essere stato utilizzato come stalla, il santuario \u00e8 a unica navata e conserva una statua di Maria con Ges\u00f9 bambino che stringe tra le mani un giglio d'argento, affreschi di Francesco Solimena ed altre numerose opere pittoriche. Il santuario di San Michele Arcangelo si trova sul monte Faito, nei pressi del luogo in cui l'arcangelo Michele apparve ai santi eremiti Catello e Antonino: ricostruito pi\u00f9 volte, l'attuale edificio \u00e8 stato consacrato il 24 settembre 1950 e si presenta a navata unica in stile contemporaneo; ha un altare in legno, una statua di san Michele realizzata da Edoardo Rubino e due statue raffiguranti san Catello e sant'Antonino opera di Francesco Jerace; l'originale statua in marmo di san Michele, famosa per il miracolo della sudorazione della manna, risalente al VI secolo, \u00e8 conservata all'interno della concattedrale di Santissima Maria Assunta e San Catello a Castellammare di Stabia. La chiesa dei Santi Ciro e Giovanni \u00e8 la principale della citt\u00e0: consacrata nel 1774, al suo intero viene venerato il patrono di Vico Equense, ossia san Ciro; ha croce latina, conserva una statua lignea dell'Immacolata, una tela raffigurante la deposizione, opera di Antonio Asturi e due busti reliquiari in argento, rispettivamente di san Ciro, risalente al XVII secolo e di san Giovanni, realizzato nel 2008. Caratteristica \u00e8 la cappella di Santa Lucia, nella frazione di Massaquano, che conserva un ciclo di affreschi del tardo trecento di scuola giottesca: le raffigurazioni riguardano l'assunzione di Maria, scene della vita di santa Lucia e quelle di Ges\u00f9. Numerose poi sono altre chiese sparse per le varie frazioni della cittadina.\nEdificato tra il 1284 ed 1289, si narra per volere del re Carlo II d'Angi\u00f2, ma pi\u00f9 probabilmente del feudatario Sparano di Bari, il castello Giusso \u00e8 stato sia utilizzato come struttura militare che per uso residenziale: viene cos\u00ec chiamato dal nome dei proprietari Luigi ed il figlio Girolamo Giusso, che durante il XIX secolo eseguirono numerosi lavori di restauro e abbellimento, come la costruzione di una cappella e la creazione di un ciclo di affreschi all'interno di alcuni saloni; il 21 luglio 1788, mor\u00ec al suo interno il giurista napoletano Gaetano Filangieri.\nL'Antiquarium Silio Italico \u00e8 un museo archeologico fondato nel 1966 che raccoglie principalmente i corredi funerari di una necropoli, scoperta a Vico Equense durante la costruzione di alcuni palazzi negli anni sessanta e settanta: si tratta di buccheri, oggetti in bronzo, ceramiche a figure nere e rosse, oltre ad armi e vasi, di cui uno caratteristico poich\u00e9 riporta caratteri dell'alfabeto nucerino. Il museo mineralogico campano \u00e8 stato inaugurato il 22 ottobre 1992 ed ospita una collezione di minerali, raccolti in oltre cinquant'anni di ricerca, dall'ingegnere Pasquale Discepolo: nel corso del tempo si \u00e8 arricchito di numerose donazioni come meteoriti, fossili ed una sezione dedicata interamente alle gemme. Il museo di arte sacra di San Vito offre un'esposizione di oggetti sacri realizzati tra il XVI e XVIII secolo, provenienti da diversi regioni italiane: oltre a dipinti, si osservano anche opere lavorate in corallo ed in argento.\nTra le attrazioni naturalistiche della zona, le terme dello Scrajo, fondate nel 1895, grazie a diversi sorgenti di acqua solfurea, offrono terapie per diverse patologie sia dermatologiche che respiratorie: grazie alla vicinanza del complesso al mare, viene sfruttato anche per il turismo balneare; sulle spiagge della citt\u00e0 \u00e8 possibile scorgere torri di vedetta, alcune ridotte a ruderi e resti di una villa romana sulla spiaggia del Pezzolo. Non lontano dalle terme dello Scrajo, al confine con Castellammare di Stabia, \u00e8 il banco di Santa Croce, una secca che varia tra nove ed i sessanta metri di profondit\u00e0, tra le pi\u00f9 belle del mar Mediterraneo, che ospita diverse specie sia animali che vegetali, tra cui il corallo rosso, difficilmente individuabile nel bacino mediterraneo. Il paesaggio collinare e montano offrono invece itinerari escursionistici, come nelle frazioni di Arola o Santa Maria a Castello, fino ad arrivare alle vette pi\u00f9 alte della catena dei monti Lattari, come il monte Comune, Faito e Sant'Angelo.\nSociet\u00e0.\nTradizioni e folclore.\nLa processione delle \"Pacchianelle\" si svolge il 6 gennaio di ogni anno per le strade del centro cittadino: si tratta di una sorta di presepe itinerante, composto da oltre trecento persone, nell'atto di portare doni a Ges\u00f9 bambino, per lo pi\u00f9 prodotti tipici locali come agrumi, formaggi, animali e pesci; del corteo fanno parte dei pescatori che camminano scalzi, i re magi a cavallo e la Sacra Famiglia. Altra tradizionale processione \u00e8 quella del Venerd\u00ec santo, organizzata con cadenza triennale dalla confraternita Morte ed Orazione di Seiano: partecipano oltre trecentocinquanta figuranti, coperti da un cappuccio rosso o vestiti con abiti d'epoca, per rappresentare Giuda, Ponzio Pilato, Caifa ed altri protagonisti della passione di Ges\u00f9; viene inoltre portata in processione la statua di Ges\u00f9 deposto e quella dell'Addolorata. Numerose poi sono altre tradizioni, come presepi viventi nel corso del periodo natalizio, come quello di San Salvatore che coinvolge circa duecento persone e sagre durante l'estate che sponsorizzano i prodotti locali, tra cui il provolone del Monaco, tipico della zona della costiera e il \"Riavulillo\", la cui si sagra si tiene ad Arola, una sorta di caciocavallo, servito caldo, ripieno di prosciutto, pomodoro, olive e funghi, oltre al peperoncino.\nGeografia antropica.\nFrazioni.\nLe frazioni del comune di Vico Equense sono: Arola, Bonea, Fornacelle, Massaquano, Moiano, Monte Faito, Montechiaro, Pacognano, Patierno, Pietrapiana, Preazzano, Sant'Andrea, Seiano, Ticciano, San Salvatore, Santa Maria del Castello.\nInfrastrutture e trasporti.\nStrade.\nVico Equense era originariamente attraversata dalla strada statale 145 Sorrentina, che congiunge la penisola sorrentina con lo svincolo autostradale di Castellammare di Stabia sull'A3 Napoli - Reggio Calabria: a seguito dell'apertura della galleria di Seiano, che permette di bypassare il centro cittadino, la parte di statale che correva all'interno della citt\u00e0, \u00e8 stata declassata a strada urbana; la costruzione della galleria ha comunque risolto il gravoso problema del traffico nel cuore di Vico Equense, soprattutto nel periodo estivo, visto il gran numero di veicoli, soprattutto turistici, che affollano la costiera.\nFerrovie.\nDal 1948 Vico Equense \u00e8 attraversata dalla ferrovia Torre Annunziata-Sorrento, facente parte della rete Circumvesuviana gestita dall'Ente Autonomo Volturno; la citt\u00e0 dispone di una stazione, denominata Vico Equense, e delle fermate di Seiano, che serve l'omonima frazione, posta su un viadotto e Scrajo Terme, realizzata in parte in galleria e funzionante solo nel periodo estivo per permettere l'accesso ai turisti al vicino stabilimento termale e balneare.\nDal 1906 al 1946 la citt\u00e0 era servita dalla tranvia Castellammare di Stabia-Sorrento.\nMobilit\u00e0 urbana.\nVico Equense dispone di un servizio di autobus urbani gestiti dal gruppo EAV, che collega principalmente la zona della stazione con le frazioni sparse sui monti circostanti.\nPorti.\nLa citt\u00e0 \u00e8 servita dal porto di Vico Equense, utilizzato prevalentemente da pescherecci e barche di uso turistico, e dal porto di Seiano, di maggiori dimensioni rispetto al precedente e usato anche per il servizio passeggeri; entrambi gli scali sono collegati al centro cittadino con un servizio di autobus urbani.\nSport.\nLa principale realt\u00e0 sportiva di Vico Equense \u00e8 la squadra calcistica del Football Club Real Citt\u00e0 di Vico Equense, precedentemente conosciuta come Associazione Sportiva Calcio Vico Equense, fondata nel 1958, ha sempre partecipato a campionati di categoria minore, fino alla stagione 2009-10 quando venne ripescata in Lega Pro Seconda Divisione, retrocedendo per\u00f2 a fine campionato."}
{"id": "609772", "revid": "1590006", "url": "https://it.wikipedia.org/wiki?curid=609772", "title": "Teologia morale", "text": "La teologia morale \u00e8 una disciplina di studi sviluppatasi principalmente in ambito cristiano e che, secondo la sua definizione \"essenziale\" (cio\u00e8 \"che ne chiarisce l'essenza\"), \u00e8 \u00ab\"la scienza procedente dalla divina rivelazione che ordina gli atti umani alla beatitudine soprannaturale\"\u00bb; si pu\u00f2 parlare inoltre della teologia morale come della disciplina che considera le azioni dell'uomo alla luce della sua costituzione metafisica e della rivelazione divina.\nLe fonti della teologia morale.\nPertanto le fonti principali da cui muove la teologia morale sono:\nLe branche della teologia morale.\nA seconda che si ritenga o no che la tradizionale \"teologia morale generale\"\" sia stata superata dalla nuova \"\"teologia morale fondamentale\" nella sua stessa ragion d'essere, la teologia morale pu\u00f2 essere suddivisa in due o tre parti: nel primo caso, si avr\u00e0 la bipartizione \"teologia morale fondamentale\"/\"teologia morale speciale\"; nel secondo caso, ad esse continuer\u00e0 ad affiancarsi una \"teologia morale generale\", in un sistema tassonomico, pertanto, tripartito.\nLa teologia morale fondamentale.\nLa teologia morale \"fondamentale\" \u00e8 una disciplina relativamente recente, che intende sostituirsi od affiancarsi (a seconda dell'impostazione bipartita o tripartita che si voglia seguire nello studio della teologia morale), negli studi ecclesiastici, alla tradizionale disciplina conosciuta come \"teologia morale generale\", in risposta all'emanazione del decreto del Concilio Vaticano II \"Optatam Totius\" (cfr. in particolare l'art. 16): la nuova disciplina intende offrire, in chiave sensibilmente rinnovata rispetto agli studi ecclesiastici preconciliari, i fondamenti epistemologici e metodologici - in particolare, gli strumenti critici ed argomentativi - della teologia morale. Per la teologia morale \"fondamentale\" il fondamento o presupposto dell'agire umano - beninteso, ove tale agire sia volontario e dotato di senso - non \u00e8 pi\u00f9 la legge naturale, come esposto dalla tradizionale \"morale generale\"\" di impostazione essenzialmente tomistica, ma la Rivelazione.\nLa teologia morale fondamentale tratta dei principi primi comuni a tutte le questioni morali concrete (dei principi, dunque, ai quali deve essere ricondotto ogni altro principio stabilito nell'ambito della teologia morale: tal era, ad esempio, nell'economia della prevalente teologia morale anteriore al Concilio Vaticano II, l'imperativo, derivante dalla legge naturale posta da Dio, di fare il bene ed evitare il male, imperativo al quale l'uomo pu\u00f2 certamente corrispondere, in quanto provvisto di ragione pratica che gli fa discernere ci\u00f2 che \u00e8 bene e ci\u00f2 che \u00e8 male, in relazione alla finalit\u00e0 perseguita (e potr\u00e0 corrispondere meglio all'imperativo, poi, ove siffatta ragione sia accompagnata dalla conoscenza della Rivelazione, della Tradizione e dal riconoscimento dell'autorit\u00e0 del Magistero); per San Tommaso d'Aquino, in particolare, la conoscenza del bene e del male discende dall'esame della natura umana condotto dall'intelletto speculativo, esame che ha per esito la produzione delle norme morali.\nPer contro, alla teologia morale speciale spetta, invece, la specificazione normativa della condotta umana negli specifici ambiti dell'esistenza in cui essa pu\u00f2 estrinsecarsi: ambito medico, sacerdotale, giudiziario, familiare, ecc.; ove si ritenga, poi, che la teologia morale generale sopravviva agli esiti postconciliari in qualit\u00e0 di disciplina autonoma e non ancillare alla \"fondamentale\", ad essa spetter\u00e0 l'analisi delle strutture morali dell'azione umana (coscienza, volont\u00e0, discernimento, intenzione, percezione del peccato, responsabilit\u00e0, ecc.). Non mancano, tuttavia, attesa la relativa giovent\u00f9 scientifica della \"fondamentale\" rispetto alla \"generale\", incertezze sui limiti dei rispettivi ambiti e confusioni od oscillazioni terminologiche fra le due branche teologiche e ci\u00f2, sia fra gli studiosi che ritengono che la morale fondamentale abbia superato, soppriantadola, quella generale, sia fra quelli che conservano una tripartizione \"fondamentale/generale/speciale\".\nLa teologia morale speciale.\nLa teologia morale speciale tratta in maniera specifica dei vari temi morali. L'organizzazione del materiale dipende dall'architettura scelta: \nIn genere si considerano discipline di teologia morale speciale la bioetica, la teologia dell'amore umano e la dottrina sociale della Chiesa."}
{"id": "609773", "revid": "857138", "url": "https://it.wikipedia.org/wiki?curid=609773", "title": "Pentapolitana", "text": "Pentapolitana (o raramente Pentapolis) fu una Lega di citt\u00e0 delle cinque maggiori citt\u00e0 dell'odierna Slovacchia orientale (Ko\u0161ice, Bardejov, Levo\u010da, Pre\u0161ov e Sabinov) nel periodo del Medioevo.\nIl primo incontro dei rappresentanti delle citt\u00e0 in questione ebbe luogo nel 1412, anche se l'alleanza effettiva fu stipulata tra il 1440 e il 1445.\nIl principale ruolo della Pentapolitana era di controllare e di sviluppare i commerci, dato che vi erano importanti antichi crocevia nella regione della Slovacchia dell'est. La citt\u00e0 che aveva il comando della lega era Ko\u0161ice. \nNel 1549, durante il periodo della riforma protestante, Pentapolitana cre\u00f2 una propria confessione religiosa, la Confessio Pentapolitana."}
{"id": "609778", "revid": "4711", "url": "https://it.wikipedia.org/wiki?curid=609778", "title": "Arcipelago giapponese", "text": ""}
{"id": "609787", "revid": "1745361", "url": "https://it.wikipedia.org/wiki?curid=609787", "title": "Canace", "text": "Canace () \u00e8 un personaggio della mitologia greca.\nGenealogia.\nEsistono due differenti tradizioni su Canace, tanto da far ritenere che possa trattarsi di due personaggi distinti: Secondo Esiodo e Apollodoro, Canace era la figlia di Eolo, (il re di Tessaglia) e di Enarete, e fu amata da Poseidone, che la rese madre di Aloeo, Epopeo, Opleo, Nireo e Triopa.\nSecondo autori successivi come Ovidio e Igino, Canace fu figlia di un altro Eolo, il figlio di Poseidone e re delle Isole Eolie, e di sua moglie Anfitea. Questa Canace ebbe un rapporto incestuoso con il fratello Macareo e divenne madre di Anfissa.. Il mito prevalente su Canace riguarda questa seconda figura.\nMitologia.\nFu costretta dal padre a uccidersi come punizione per essersi innamorata di suo fratello Macareo (re di Tirrenia), da cui ebbe un figlio. Per quanto avesse nascosto la nascita del bimbo al padre, fu un vagito del piccolo a insospettirlo e a determinarne la punizione. Il padre fece consegnare una spada alla figlia, affinch\u00e9 si uccidesse. Macareo, invece, fugg\u00ec a Delfi, dove fu fatto sacerdote di Apollo.\nLa storia \u00e8 raccontata da Ovidio nelle Eroidi, dove Ovidio scrive anche di un bambino che fu fatto a pezzi da bestie feroci dopo essere stato esposto dal padre dei due amanti (Eolo).\nSperone Speroni, esponente pi\u00f9 estremo del classicismo padovano cinquecentesco, scrisse la tragedia \"Canace\" secondo i dettami della \"Poetica\" aristotelica. L'opera fu letta presso la patavina \"Accademia degli Infiammati\" nel 1542."}
{"id": "609788", "revid": "76819", "url": "https://it.wikipedia.org/wiki?curid=609788", "title": "FIPAV", "text": ""}
{"id": "609789", "revid": "599013", "url": "https://it.wikipedia.org/wiki?curid=609789", "title": "Ubiquitina", "text": "L'ubiquitina \u00e8 una piccola proteina regolatoria, \"ubiquitaria\" negli eucarioti. Con il termine di ubiquitinazione ci si riferisce alla modificazione post-traduzionale di una proteina dovuta al legame covalente di uno o pi\u00f9 monomeri di ubiquitina. Tale legame porta, solitamente, alla degradazione della proteina stessa.\nL'ubiquitina (originariamente chiamata \"ubiquitous immunopoietic polypeptide\", \"polipeptide immunopoietico ubiquitario\") fu identificata per la prima volta nel 1975 come proteina di funzione ignota presente in tutte le cellule. Le funzioni basilari di tale proteina furono chiarite solo all'inizio degli anni ottanta dal lavoro di Aaron Ciechanover, Avram Hershko ed Irwin Rose, per il quale hanno ricevuto il Premio Nobel per la Chimica nel 2004.\nAspetti generali.\nTutte le proteine cellulari sono soggette ad un continuo ricambio con nuove sintesi e degradazioni. L'emivita di una proteina eucariotica varia da mezzo minuto a molti giorni. Le proteine che pi\u00f9 velocemente subiscono degradazione sono quelle anomale o con conformazione errata.\nLe proteine che hanno una breve emivita (come p53) o quelle \"difettose\" sono sottoposte ad una degradazione ATP-dipendente sia negli eucarioti che nei procarioti. Negli eucarioti la chiave di questa via \u00e8 l'ubiquitina, una proteina di 76 amminoacidi e di 8564 Dalton. \u00c8 una delle proteine maggiormente conservate durante l'evoluzione ed \u00e8 sostanzialmente identica dai lieviti all'uomo.\nLa sua sequenza amminoacidica \u00e8:\nLa poli-ubiquitinazione, il processo attraverso cui una catena di almeno quattro ubiquitine si lega alla lisina di una proteina bersaglio, genera solitamente la degradazione della proteina stessa all'interno del proteasoma. Sebbene siano numerosi i dati sperimentali che confermano tale ipotesi, sono state evidenziate diverse molecole degradabili nel proteasoma anche senza la presenza di almeno quattro polipeptidi di ubiquitina. Oltre alla poli-ubiquitinazione esistono anche processi di mono-ubiquitinazione e multi-ubiquitinazione: il primo sembra essere implicato nella regolazione dell'istone H1, il secondo sembra servire da segnale per l'endocitosi mediata da recettore di materiale extracellulare.\nLa mono-ubiquitinazione, che genera il legame di una singola molecola di ubiquitina ad un substrato, \u00e8 associata a processi di \"cell signaling\", dal momento che tale legame permette l'associazione al substrato di numerose altre proteine regolatorie in grado di legare ubiquitina. La mono-ubiquitinazione \u00e8 anche legata al processo di recapito di molecole all'interno della cellula (come avviene ad esempio nei processi di recapito di proteine al lisosoma).\nStoria.\nIl processo di ubiquitinazione \u00e8 stato inizialmente caratterizzato come un sistema proteolitico dipendente dalla presenza di ATP. Si caratterizz\u00f2 inizialmente una proteina in grado di legare covalentemente il lisozima che, attraverso un processo possibile solo in presenza di ATP e Mg2+, portava alla proteolisi del lisozima stesso. Tale proteina, resistente alle elevate temperature, fu chiamata \"ATP-dependent proteolysis factor 1\" (o APF-1). Se ne individuarono diverse copie presso ogni singolo substrato e si evidenzi\u00f2 il rapido effetto degradativo che APF-1 sembrava avere sul substrato. L'APF-1 fu successivamente caratterizzata e chiamata ubiquitina. Il gruppo carbossile della glicina (Gly76) posta all'estremit\u00e0 carbossi-terminale dell'ubiquitina fu descritto come il sito di legame della proteina al residuo di lisina presente sul substrato.\nProcesso di ubiquitinazione.\nOsservazioni pi\u00f9 recenti hanno chiarito ulteriormente il processo di ubiquitinazione. L'ubiquitina viene legata covalentemente alla proteina bersaglio attraverso l'azione di alcuni enzimi specifici.\nL'ubiquitina viene attivata tramite l'agente XPOMIX, con il consumo di una molecola di ATP, attraverso la creazione di un legame tioestere ad alta energia tra il carbossile della glicina terminale dell'ubiquitina ed un residuo di cisteina presente sull'enzima \"E1\".\nSuccessivamente, l'ubiquitina viene trasferita su un'altra cisteina presente nel sito attivo di un enzima \"E2\" (ne esistono diversi tipi) con una reazione di trans(tio) esterificazione.\nL'ultimo passaggio richiede l'intervento di un enzima \"ubiquitina-proteina ligasi\" (o \"E3\"), in grado di interagire con \"E2\" e, specificamente, con il substrato da degradare (o da \"marcare\" con ubiquitina). Esistono centinaia di enzimi \"E3\": la loro variabilit\u00e0 garantisce estrema specificit\u00e0 di substrato all'intero processo.\nSebbene non siano completamente conosciuti i segnali che innescano tale processo, ne \u00e8 stato proposto uno molto semplice che riguarda il solo amminoacido ammino-terminale della proteina bersaglio, che sarebbe dunque l'unico discrimine per il legame con i rispettivi enzimi \"E3\". A seconda della natura dell'amminoacido ammino-terminale, la proteina potr\u00e0 dunque avere emivita pi\u00f9 o meno breve.\nDegradazioni particolarmente importanti.\nLa proteolisi ubiquitina-dipendente \u00e8 importante sia nella regolazione dei processi cellulari che nell'eliminazione delle proteine difettose.\nTale meccanismo \u00e8 necessario per la modificazione e la presentazione degli antigeni MHC di classe I.\nCos\u00ec la degradazione ubiquitina-dipendente della ciclina \u00e8 cruciale per la regolazione del ciclo cellulare.\nMalattie correlate.\nIl processo di ubiquitinazione \u00e8 coinvolto in diversi processi patologici. In diversi casi la patologia insorge per mutazione o errata regolazione di un gene codificante per un prodotto proteico coinvolto nel processo.\nIn altri casi, la patologia \u00e8 indotta dall'accumulo di prodotti ubiquitinati ma non degradati all'interno dei cosiddetti \"corpi di inclusione\". Tali accumuli possono consistere di:"}
{"id": "609791", "revid": "188717", "url": "https://it.wikipedia.org/wiki?curid=609791", "title": "Angoloide quadrico", "text": ""}
{"id": "609792", "revid": "188717", "url": "https://it.wikipedia.org/wiki?curid=609792", "title": "Angoloide triedrico", "text": ""}
{"id": "609794", "revid": "438678", "url": "https://it.wikipedia.org/wiki?curid=609794", "title": "Datalog", "text": "Datalog \u00e8 un linguaggio di interrogazione per basi di dati che ha riscosso un notevole interesse dalla comunit\u00e0 scientifica dalla met\u00e0 degli anni ottanta.\nDatalog si presenta come un linguaggio di programmazione logica sintatticamente derivato da Prolog rappresentandone un sottoinsieme relativo ai database relazionali; infatti \u00e8 basato anch'esso su regole di deduzione ma non permette l'utilizzo di simboli di funzione n\u00e9 un modello di valutazione non procedurale (risoluzione SLD). Viene spesso utilizzato come linguaggio di query per database deduttivi. Negli ultimi anni, Datalog ha trovato nuove applicazioni per l'integrazione dei dati, l'estrazione delle informazioni, il networking, l'analisi dei programmi, la sicurezza e il cloud computing.\nDavid Maier \u00e8 accreditato come inventore del termine Datalog.\nDettagli.\nIn Datalog \u00e8 possibile descrivere un dominio attraverso predicati estensionali, che corrispondono alle relazioni nelle basi di dati e all'ABox delle\nbasi di conoscenza, e predicati intensionali che vengono specificati attraverso regole logiche e che, come la TBox delle basi di conoscenza, ne arricchiscono il modello concettuale.\nLa risposta ad interrogazioni complesse \u00e8 tipicamente affidata ad un motore d'inferenza di tipo backward chaining il quale realizza una procedura chiamata \"goal-driven\"; per verificare la richiesta dell'utente (\"goal\") cerca di scomporla riducendo i predicati intensionali fino a renderli una serie di predicati estensionali da verificare singolarmente. \u00c8 tuttavia ininfluente dal punto di vista dei risultati ottenuti la scelta di utilizzare un motore d'inferenza di tipo forward; questo tipo di decisione \u00e8 lasciata al progettista della specifica implementazione. Le pi\u00f9 semplici implementazioni del linguaggio, per portare a terminazione il processo deduttivo, ricorrono alla tecnica del punto fisso, che consiste nell'interrompere il processo di valutazione delle regole relative al predicato intensionale ricorsivo quando l'ultima iterazione non genera nuovi risultati.\nOgni regola \u00e8 composta da una testa (\"head\" o conseguente) e da un corpo (\"body\" o antecedente) a loro volta formati da uno o pi\u00f9 predicati atomici con argomenti che possono essere variabili, costanti oppure il simbolo di \"don't care\". Nella definizione di regole si possono anche usare predicati speciali come operatori di confronto e funzioni aritmetiche predefinite. Se tutti gli atomi del corpo sono verificati ne consegue logicamente che anche il predicato atomico della testa lo sia.\nLa veridicit\u00e0 di un atomo \u00e8 affidata al processo di unificazione che sostituisce valori costanti alle variabili e ne controlla la\npresenza nella base di dati. L'interpretazione in logica del prim'ordine di una regola \u00e8 dunque quella di un'implicazione tra disgiunzione di predicati.\nVi \u00e8 inoltre da segnalare che Datalog costituisce anche un linguaggio per la definizione di viste e di vincoli d'integrit\u00e0 dato che il corpo di una regola pu\u00f2 verificare delle eventuali inconsistenze e la testa segnalarle all'applicazione che gestisce il DB.\nEspressivit\u00e0.\n in questo modo si introduce per\u00f2 un costrutto non monot\u00f2no che attribuisce al linguaggio un'espressivit\u00e0 all'infuori della logica del prim'ordine, nota come negation as failure. La maggiore espressivit\u00e0 \u00e8 dovuta alla possibilit\u00e0 di scrivere regole ricorsive in grado cio\u00e8 di richiamare il medesimo atomo della testa anche nel corpo della regola. L'introduzione di ricorsione e negazione porta facilmente alla scrittura di regole indecidibili. Per non incorrere in questo problema e per preservare l'integrit\u00e0 della base di dati si \u00e8 scelto di imporre alcune condizioni di scrittura\ndelle regole che limitano il potere espressivo del linguaggio chiamate safety conditions.\nLa prima impone che i predicati estensionali possano comparire solo nel corpo delle regole in modo da garantire che non vi sia il tentativo di\nridefinire le relazioni memorizzate nella base di dati. La seconda e la terza condizione impongono che tutte le variabili che appaiono nella testa debbano apparire anche nel corpo della regola e che se una variabile compare in un atomo di confronto debba allora comparire in un atomo del corpo della stessa regola. Queste ultime hanno lo scopo di garantire che il processo di deduzione giunga a termine.\nL'operatore di negazione inoltre deve essere usato con la clausola di safe che tutte le variabili in un letterale negato debbano apparire anche in uno non negato all'interno del corpo; inoltre non ci devono essere cicli di dipendenza tra letterali negati."}
{"id": "609800", "revid": "1543377", "url": "https://it.wikipedia.org/wiki?curid=609800", "title": "Bolbitius vitellinus", "text": "\"Bolbitius vitellinus\" (Pers.) Fr., \"Epicrisis Systematis Mycologici\" (Upsaliae): 254 (1838).\n\"Bolbitius vitellinus\" \u00e8 un fungo basidiomicete appartenente alla famiglia Bolbitiaceae.\nCaratteri morfologici.\nCappello.\nPiuttosto piccolo, 2\u00a0\u2013 5\u00a0cm.\nInizialmente campanulato, diventa poi convesso ed infine piano; viscido con l'umidit\u00e0; color giallo-citrino (oppure color tuorlo d'uovo), a volte giallo-ocra; presenta striature radiali.\nSbiadisce con l'et\u00e0 ma preserva il colore giallo vivo al centro, sotto forma di umbone. A volte si decolora a tal punto da diventare quasi \"trasparente\".\nLamelle.\nLibere, fragili; dapprima gialline, successivamente giallo-sporco, infine giallo-ocra per via della sporata.\nGambo.\n3-7 x 0,5\u20131\u00a0cm, cilindrico, esile, molto fragile, cavo, fioccoso, bianco alla base, color giallo-chiaro altrove.\nCarne.\nBiancastra oppure giallina, inconsistente.\nReazioni chimiche.\nCon KOH (idrossido di potassio) la superficie del cappello vira al grigio scuro.\nHabitat.\nGregario, spesso cespitoso; cresce dalla primavera all'autunno, su prati ricchi di humus.\nPredilige lo sterco ma cresce anche su materia organica in decomposizione come legno marcescente, fogliame, fieno ecc.\nCommestibilit\u00e0.\nSenza alcun valore alimentare, anche se probabilmente innocuo.\nEtimologia.\nDal latino \"vitellinus\"= \"inerente al tuorlo d'uovo\", per via del colore giallo."}
{"id": "609801", "revid": "644081", "url": "https://it.wikipedia.org/wiki?curid=609801", "title": "Forough Farrokhzad", "text": "Biografia.\nSfidando le autorit\u00e0 religiose e i letterati conservatori, Farrokhzad espresse con fermezza sensazioni e sentimenti della situazione femminile nella societ\u00e0 iraniana degli anni cinquanta-sessanta, contribuendo in modo decisivo al rinnovamento della letteratura persiana del '900. Il ruolo della donna nel matrimonio convenzionale, le libert\u00e0 prevaricanti del ruolo di madre e donna libera, il rapporto conflittuale dell'essere donna e non poter godere del proprio corpo liberamente, le diedero la forza di combattere ma le impedirono di godere di una vita normale.\nDel 1963 \u00e8 il suo unico documentario \"Khaneh siah ast\" (\"The House is Black\"), che mostra la situazione dei lebbrosi iraniani e vinse premi in tutto il mondo.\nMor\u00ec nel 1967 in un incidente stradale, di ritorno da una visita alla madre."}
{"id": "609807", "revid": "729019", "url": "https://it.wikipedia.org/wiki?curid=609807", "title": "Giro del Belgio 1964", "text": "Il Giro del Belgio 1964, quarantottesima edizione della corsa, si svolse in quattro tappe tra il 13 e il 16 aprile 1964, per un percorso totale di 837,5\u00a0km e fu vinto dal belga Benoni Beheyt."}
{"id": "609809", "revid": "124506175", "url": "https://it.wikipedia.org/wiki?curid=609809", "title": "Antonio Annarumma", "text": "L'antefatto.\nQuel pomeriggio a Milano si svolgeva uno sciopero generale contro il caro-affitti, indetto dalle confederazioni sindacali CGIL-CISL-UIL. Si tenevano anche due cortei: uno dei marxisti-leninisti, e uno anarchico. Il corteo marxista-leninista era tallonato dagli automezzi della celere. Il corteo passava davanti al Teatro Lirico, dove era in corso un comizio sindacale indetto dalla CISL con oratore Bruno Storti.\nI reparti di scorta alla manifestazione dei marxisti-leninisti passarono davanti al teatro prima che uscissero i sindacalisti e i lavoratori: gli agenti su automezzi tirarono candelotti lacrimogeni nell'ingresso e nel mezzanino del teatro, dirigendosi verso gli studenti mentre i lavoratori \u2013 visibilmente scossi \u2013 uscirono dalle uscite di sicurezza del teatro, due persone uscite dal teatro furono investite dai mezzi della polizia, che si ritir\u00f2 di 200 metri e, mentre si prestavano le prime cure ai feriti, part\u00ec un'improvvisa carica con lancio di lacrimogeni e l'uso degli automezzi per disperdere i presenti. Nel frattempo, a sostegno di lavoratori e manifestanti, accorsero dalla vicina Universit\u00e0 Statale giovani militanti del Movimento Studentesco.\nLa morte.\nVersione ufficiale.\nLa ricostruzione dei fatti della magistratura \u00e8 corroborata da fotografie in cui si vedono alcuni manifestanti nei pressi di un cantiere raccogliere e lanciare dei tubolari d'acciaio contro i mezzi della polizia. Un tubo colp\u00ec l'agente Antonio Annarumma, penetrandogli nel cranio, causandone una morte pressoch\u00e9 istantanea: il mezzo che guidava, senza pi\u00f9 controllo, and\u00f2 a urtare contro un altro.\nLa magistratura accert\u00f2 che:\nVersione dei manifestanti.\nBench\u00e9 le istituzioni e quasi tutti i mezzi di informazione di massa abbiano accettato la versione ufficiale secondo cui l'agente sarebbe stato ucciso dai dimostranti, la ricostruzione dei manifestanti imput\u00f2 invece la sua morte allo scontro tra i due automezzi della polizia. La ferita mortale di Annarumma, secondo questa ricostruzione, sarebbe stata prodotta dalla guida di ferro sporgente che si trova al lato dell'intelaiatura del vetro del veicolo. Alcune fonti accreditano l'esistenza di un filmato, mai realmente visionato, che secondo quanto riportato da alcuni giornali del periodo, sarebbe stato girato da una troupe francese per conto dell'ORTF, e farebbe emergere con chiarezza questa diversa ricostruzione. Il materiale sarebbe tuttavia scomparso dall'archivio televisivo nel quale sarebbe stato depositato. Agli atti dell'inchiesta esiste una foto, non un filmato.\nMario Capanna, leader del Movimento Studentesco, sostenne che \u00abla magistratura non \u00e8 mai riuscita a stabilire se Annarumma mor\u00ec perch\u00e9 colpito al capo da un corpo contundente lanciatogli contro o perch\u00e9, andato a cozzare alla guida del suo automezzo, batt\u00e9 mortalmente la testa\u00bb, ma questa tesi fu sconfessata dalla perizia dei medici Caio Mario Cattabeni, Raineri Luvoni e Romeo Pozzato: \u00abAnnarumma \u00e8 stato ucciso da un oggetto contundente usato come una vera e propria lancia. L'oggetto... l'ha colpito con violenza alla regione parietale destra, poco sopra l'occhio, procurandogli una vasta ferita con fuoruscita di materia cerebrale\u00bb.\nGli esiti giudiziari.\nL'inchiesta della magistratura identific\u00f2 le cause della morte stabilendo l'omicidio dell'Annarumma, ma non pot\u00e9 identificare i responsabili della sua morte. Nel gennaio 1970 si apr\u00ec il processo per i disordini di via Larga, ma nessuno degli imputati era accusato di omicidio, dal momento che i colpevoli non furono identificati. Furono condannate cinque persone per resistenza e oltraggio a pubblici ufficiali; sei furono assolte. Tutti gli imputati furono assolti dall'accusa di radunata sediziosa \u00abperch\u00e9 il fatto non sussiste\u00bb.\nLe esequie e il ricordo.\nAl caduto pervennero messaggi di solidariet\u00e0 da parte del Presidente della Repubblica Giuseppe Saragat e di tutto l'arco costituzionale. Al funerale partecip\u00f2 una folla enorme: si era all'inizio di quelli che furono poi chiamati gli anni di piombo e la citt\u00e0 era rimasta sconvolta da questo primo fatto di guerriglia urbana.\nIn seguito alla morte del collega ci furono forti proteste tra gli agenti di polizia e Mario Capanna, che si era presentato al funerale per dimostrare l'estraneit\u00e0 del MS dai fatti, si salv\u00f2 a stento dal linciaggio dei colleghi del defunto.\nIl \"Corriere della Sera\" del 22 novembre 1969 pubblic\u00f2 una foto in cui si vedeva il commissario Luigi Calabresi soccorrere Mario Capanna, sottraendolo all'aggressione degli agenti e di militanti neofascisti. Lo stesso Capanna raccont\u00f2 che, portato sotto scorta in Questura, fu circondato da un nugolo di poliziotti, con Calabresi e altri funzionari che dovettero ingaggiare una vera e propria colluttazione per non farlo raggiungere.\nIn un , l'ex questore di Milano, allora Dirigente della Squadra Mobile, prefetto Achille Serra, ricorda l'incontro con il padre che and\u00f2 a prendere il figlio morto. Ad Annarumma \u00e8 intitolato l'omonimo parco e la caserma sede del III Reparto Mobile di Milano."}
{"id": "609811", "revid": "767487", "url": "https://it.wikipedia.org/wiki?curid=609811", "title": "A'Lelia Walker", "text": "Nel 1919 eredita dalla madre Madam C. J. Walker un'azienda di grande successo nel campo della cosmesi. Per la sua bellezza e il suo stile nel vestire viene soprannominata \"Mahogany Millionairess\". \nLa sua vita ispira molti cantanti, poeti e scultori della Harlem Renaissance. Secondo Langston Hughes lei \u00e8 la dea della gioia della Harlem degli anni 1920. Zora Neale Hurston scrive una canzone su di lei e sua madre. Carl Van Vechten la prende come esempio per un personaggio del suo Nigger Heaven.\nNegli anni venti si fa mecenate proprio degli artisti dell\"'Harlem Renaissance\".\nLa sua azienda entra in crisi, come molte altre, con la Grande depressione del 1929."}
{"id": "609812", "revid": "827882", "url": "https://it.wikipedia.org/wiki?curid=609812", "title": "Scuola (Venezia)", "text": "Nella citt\u00e0 di Venezia, per scuola o schola si intende sia un'antica istituzione di carattere associativo-corporativo sia l'edificio che ne costituisce la sede.\nLe istituzioni.\nLe Scuole erano confraternite laiche (a Venezia le prime associazioni di lavoratori risalgono all'XI secolo), che sceglievano un santo protettore e alle quali aderivano cittadini di ceto medio. I patrizi aderivano solo alle Scuole Grandi. \nNella ricorrenza del giorno in cui si celebrava il Santo Protettore di una confraternita, veniva tenuta una processione; nel giorno di San Marco (25 aprile) ogni Scuola si recava in corteo nella Basilica, esponendo il proprio stendardo.\nGli organi della Scuola.\nDal 1261 la Repubblica istitu\u00ec due magistrature che, fra le varie mansioni di controllo delle merci, avevano anche il compito di approvare le \"Mariegole\" (Madre Regola), ossia gli atti istitutivi delle Scuole stesse.\nLe Scuole erano presiedute da un \"Guardian Grande\". Il \"Capitolo\" era l'organo che riuniva tutti i confratelli. La \"Banca e Zonta\" era l'organismo con incarichi direttivi, tipicamente composto da una quindicina di persone.\nI tipi e le funzioni delle Scuole.\nMolte Scuole riunivano associazioni di lavoratori stranieri a Venezia: Albanesi, Schiavoni, Bergamaschi, Greci e di altre provenienze, fornendo alla comunit\u00e0 straniera assistenza economica, avviamento al lavoro, aiuti spirituali e materiali nei momenti difficili dell'esistenza. Fra le Scuole di stranieri arrivate fino ai giorni nostri, spicca la Scuola Dalmata, per la completezza e il buono stato di conservazione dell'impianto originario cinquecentesco del piano terra e per la presenza delle \"Storie dei Santi Giorgio, Gerolamo e Trifone\" e di due \"Storie Evangeliche\" dipinte da Vittore Carpaccio.\nLe pi\u00f9 numerose erano Scuole che riunivano gruppi di artigiani in base alla professione svolta; la loro \"mariegola\" costituiva anche una sorta di albo professionale. \u00c8 questo il caso, ad esempio, delle Scuole dei Laneri (commercianti e artigiani della lana), dei Luganegheri (salumai), dei Varoteri (pellicciai).\nUn'ultima tipologia \u00e8 quella delle Scuole di carattere religioso, dedicate alla devozione di un santo o alla penitenza (Scuole dei Battuti), nonch\u00e9 con finalit\u00e0 caritatevoli. Ne sono esempi le Scuole del Santissimo Sacramento, sorte soprattutto in seguito al Concilio di Trento, nelle varie parrocchie della citt\u00e0. In ogni caso \u00e8 da notare che anche la maggior parte delle Scuole erano dedicate al santo protettore della nazione (come Giorgio per Greci e Dalmati) o della professione (come Stefano per i laneri).\nAl tempo del cronista Marin Sanudo il Giovane (1466-1536), le Scuole Piccole erano 210, anche se altre fonti documentarie, intorno alla met\u00e0 del XV secolo, ne indicavano circa 400.\nLe Scuole Grandi erano quelle di importanza maggiore. Vennero istituzionalizzate in via ufficiale dal Consiglio dei Dieci nel 1467, che cos\u00ec nominava le quattro Scuole dei Battuti della Carit\u00e0, di San Marco, di San Giovanni Evangelista e della Misericordia. Di fatto, oltre agli onori concessi, la Repubblica le us\u00f2 come strumento di welfare. Queste Scuole erano infatti finalizzate ad opere di beneficenza e assistenza e di pubbliche espiazioni. Grazie alla loro importanza e alle cospicue donazioni e autotassazioni dei confratelli stessi, in gran parte esponenti del patriziato, queste Scuole disponevano di molto denaro liquido, che poteva essere investito in prestiti ed immobili, o per arricchire la propria sede con opere di artisti di rilievo, come Carpaccio, Tintoretto, Jacopo Palma il Giovane o Giambattista Tiepolo, o con oggetti di culto, quali importanti immagini sacre o reliquie. Queste operazioni non facevano che aumentarne il prestigio anche presso gli strati pi\u00f9 alti della societ\u00e0 veneziana, tanto che, in alcuni momenti di crisi, le Scuole Grandi ebbero un ruolo fondamentale nel reperire i fondi per sostenere lo sforzo bellico della Serenissima.\nAlla caduta della Repubblica di Venezia, si elencavano nove Scuole Grandi:\nGli edifici.\nNon tutte le Scuole potevano vantare una sede propria: molto spesso i confratelli si riunivano davanti all'altare del santo al quale si erano votati, magari semplicemente all'interno della chiesa della propria parrocchia.\nI regolamenti per la costruzione delle Scuole veneziane erano rigidi e l'architetto doveva assolutamente tenerne conto. L'edificio doveva essere fornito di due grandi sale, una al piano terra per le cerimonie religiose e una al primo piano per le riunioni degli affiliati; in quest'ultima sala era prevista una porta, che collegava ad una piccola stanza, detta \"stanza dell'albergo\", destinata a contenere la \"mariegola\".\nLa fine delle Scuole.\nCon la caduta della Serenissima nel 1797 a causa dell'avanzata napoleonica, prima, e con la successiva occupazione del 1806, che port\u00f2 alla soppressione degli ordini, le Scuole cominciarono a cessare la loro funzione secolare e, in breve tempo, molti dei beni in esse contenuti (mobili, corredi, dipinti) furono dispersi nei mercati antiquari e nelle collezioni di tutto il mondo. Cinque Scuole riuscirono, per\u00f2, a partire dall'Ottocento, a rinascere, continuando ancora oggi la propria attivit\u00e0: le Scuole Grandi di San Rocco (ricostituita nel 1806), dei Carmini (ricostituita nel 1807), di San Giovanni Evangelista (ricostituita nel 1857), di San Teodoro (ricostituita nel 1960) e la Scuola Dalmata dei Santi Giorgio e Trifone (non colpita dalla soppressione)."}
{"id": "609813", "revid": "767487", "url": "https://it.wikipedia.org/wiki?curid=609813", "title": "Chatham Roberdeau Wheat", "text": " Fu ufficiale nell'US Army, combattente in Sud America e maggiore dell'esercito degli Stati Confederati durante la guerra di secessione. Combatt\u00e9 per l'unit\u00e0 dell'Italia con Garibaldi. Si distinse per il coraggio e per l'impavido comportamento di fronte al nemico.\nPartecip\u00f2 alla prima battaglia di Bull Run, la prima battaglia della Guerra di secessione americana sul fiume Bull Run (1861) alla testa del battaglione \"Tigri della Louisiana\", lanciandosi all'attacco di forze nemiche superiori di numero, che grazie all'audacia sua e dei suoi uomini furono ricacciate indietro. Segu\u00ec poi il generale Stonewall Jackson nella famosa Campagna della Valle della Shenandoah (1862), nella quale 18.000 confederati sconfissero in diversi scontri oltre 60.000 nemici. Trov\u00f2 la morte mentre caricava impetuosamente con il suo battaglione le linee nordiste alla battaglia di Gaines' Mill. Prima di spirare chiese ai suoi uomini di essere sepolto sul campo di battaglia."}
{"id": "609815", "revid": "729019", "url": "https://it.wikipedia.org/wiki?curid=609815", "title": "Giro del Belgio 1965", "text": "Il Giro del Belgio 1965, quarantanovesima edizione della corsa, si svolse in quattro tappe tra il 6 e il 9 aprile 1965, per un percorso totale di 834\u00a0km e fu vinto dal francese Jean Stablinski."}
{"id": "609818", "revid": "486946", "url": "https://it.wikipedia.org/wiki?curid=609818", "title": "Telemilano 58", "text": ""}
{"id": "609821", "revid": "729019", "url": "https://it.wikipedia.org/wiki?curid=609821", "title": "Giro del Belgio 1966", "text": "Il Giro del Belgio 1966, cinquantesima edizione della corsa, si svolse in quattro tappe tra l'11 e il 14 aprile 1966, per un percorso totale di 781,5\u00a0km e fu vinto dall'italiano Vittorio Adorni."}
{"id": "609822", "revid": "834", "url": "https://it.wikipedia.org/wiki?curid=609822", "title": "Kalaallisut", "text": ""}
{"id": "609823", "revid": "547034", "url": "https://it.wikipedia.org/wiki?curid=609823", "title": "Giro del Belgio 1967", "text": "Il Giro del Belgio 1967, cinquantunesima edizione della corsa, si svolse in quattro tappe tra il 4 e il 7 aprile 1967, per un percorso totale di 805,8\u00a0km e fu vinto dall'italiano Carmine Preziosi."}
{"id": "609827", "revid": "729019", "url": "https://it.wikipedia.org/wiki?curid=609827", "title": "Giro del Belgio 1968", "text": "Il Giro del Belgio 1968, cinquantaduesima edizione della corsa, si svolse in quattro tappe tra il 2 e il 5 aprile 1968, per un percorso totale di 805\u00a0km e fu vinto dal belga Wilfried David."}
{"id": "609828", "revid": "4813081", "url": "https://it.wikipedia.org/wiki?curid=609828", "title": "Antonio Bodio", "text": ""}
{"id": "609829", "revid": "729019", "url": "https://it.wikipedia.org/wiki?curid=609829", "title": "Giro del Belgio 1969", "text": "Il Giro del Belgio 1969, cinquantatreesima edizione della corsa, si svolse in quattro tappe tra il 7 e il 10 aprile 1969, per un percorso totale di 768,8\u00a0km e fu vinto dal belga Eric De Vlaeminck."}
{"id": "609831", "revid": "767487", "url": "https://it.wikipedia.org/wiki?curid=609831", "title": "I tre nemici", "text": "I tre nemici \u00e8 un film del 1962, diretto dal regista Giorgio Simonelli.\nTrama.\nUno scienziato mette a punto un nuovo potente esplosivo, ma la sua cameriera, che \u00e8 in realt\u00e0 una spia, un uomo travestito da donna, lo uccide e gli ruba la formula. Poi, una volta braccato, fingendosi un tatuatore, trascrive la formula sulla pelle del fondoschiena di Leo, un impiegato che lavora in un'agenzia turistica. Ma le spie nemiche, capitanate dal dottor Otto Kreutz, cercano in tutti i modi di sottrargli il segreto ch'egli si porta addosso senza saperlo. Un ultimo incidente porta Leo all'ospedale, dove la pelle viene trapiantata sulla faccia del suo capoufficio Gerardo, che a questo punto passa dei guai per sfuggire la minaccia delle spie. Intanto Kitty resasi conto dell'onest\u00e0 di Leo, si decide finalmente a ricambiarne l'amore."}
{"id": "609834", "revid": "834", "url": "https://it.wikipedia.org/wiki?curid=609834", "title": "KLM Royal Dutch Airlines", "text": ""}
{"id": "609836", "revid": "5", "url": "https://it.wikipedia.org/wiki?curid=609836", "title": "\u00c9ric De Vlaeminck", "text": ""}
{"id": "609839", "revid": "767487", "url": "https://it.wikipedia.org/wiki?curid=609839", "title": "I due della legione", "text": "I due della legione \u00e8 un film del 1962, diretto dal regista Lucio Fulci. Conosciuto anche come I due della legione straniera.\nTrama.\nFranco e Ciccio, giunti dalla Sicilia a Napoli, vengono accusati di aver ucciso il \"boss\" della camorra e sono quindi costretti a fuggire ed arruolarsi nella Legione straniera. Poco tempo dopo il colonnello vede in loro gli unici due capaci di scoprire il traffico illecito di armi controllato dal ribelle Mustaf\u00e0 e la taverna della Nicchia. Sebbene siano totalmente imbranati, Franco e Ciccio riescono a scoprire la congiura.\nCuriosit\u00e0.\nIl film, che per la coppia fu il primo boom di incassi, venne girato a Napoli con alcune sequenze presso gli edifici della Mostra d'Oltremare."}
{"id": "609840", "revid": "125394279", "url": "https://it.wikipedia.org/wiki?curid=609840", "title": "Frottola", "text": "In campo musicale, la frottola \u00e8 il genere predominante di canzone popolare italiana nel corso di tutto il XV secolo e degli inizi del XVI secolo. Il maggior numero di frottole fu composto dal 1470 al 1530.\nTipologia ed evoluzione della frottola.\nMentre \"frottola\" \u00e8 un termine generico per una composizione di quel genere, molte varianti sono state realizzate, essendo stato un genere in auge per circa cento anni. Generalmente una frottola \u00e8 una composizione per tre o quattro voci (pi\u00f9 frequentemente verso la fine del periodo) con la voce dal tono pi\u00f9 alto che conteneva la melodia; spesso le voci erano accompagnate da uno strumento musicale. A Napoli, era chiamata gliommero; fu Francesco Torraca il primo a stabilire l'identit\u00e0 tra frottola e gliommero.\nIl poema ha generalmente una rima (o \"ripresa\") secondo lo schema \"ABBA\" e la stanza (o \"strofa\") si sviluppa con la rima \"CDCDDA\" o \"CDCDDEEA\"; esistono pertanto molte varianti nella composizione della frottola. Nella frottola musicale si tende a ripetere, alla fine della strofa, tutta o in parte la ripresa.\nMolto probabilmente le forme poetiche dei testi derivavano dalla forma ballata del XIV secolo, per\u00f2 la musica mostra una certa semplificazione rispetto a quella del tardo XIV secolo.\nMusicalmente, la frottola evita la complessit\u00e0 della scrittura contrappuntistica, preferendo la semplicit\u00e0 della musica omofonica, un ritmo chiaro e ripetuto e una melodia lineare. Lo stile \u00e8 fortemente sillabico e declamatorio (non mancano per\u00f2 fioriture melodiche e melismi): non \u00e8 da escludere che le frottole fossero talvolta inserite in commedie, tragedie ed altri generi scenici, anche se non composte appositamente per questi usi. Si ricorre anche all'hemiola.\nQuesta forma fu propedeutica non soltanto al madrigale ma anche ad altre forme dell'epoca del barocco come la monodia.\nL'esecuzione poteva avvenire nei seguenti modi:\nPrevale la linea del canto sulle altre parti e l'accompagnamento tende ad essere accordale, si ha gi\u00e0 un senso di tonalit\u00e0 maggiore e minore (vedi la frottola \"El Grillo\" di Josquin Des Prez), e si presentano progressioni armoniche di I, IV e V.\nI pi\u00f9 famosi compositori di frottole furono i veronesi Bartolomeo Tromboncino (di cui ricordiamo la frottola dal titolo \"Chi se fida de fortuna\") e Marchetto Cara anche se alcune composizioni di Josquin Desprez sono dal punto di vista stilistico delle frottole.\nLa frottola ebbe una grande influenza, non solo sul madrigale, ma anche sulla \"chanson\" francese che tendeva ad essere leggera, danzabile e popolare. Molti compositori francesi dell'epoca vennero in Italia a lavorare presso le corti italiane ed anche presso la cappella Papale a Roma."}
{"id": "609841", "revid": "729019", "url": "https://it.wikipedia.org/wiki?curid=609841", "title": "Giro del Belgio 1970", "text": "Il Giro del Belgio 1970, cinquantaquattresima edizione della corsa, si svolse in quattro tappe, precedute da un cronoprologo, tra il 6 e il 10 aprile 1970, per un percorso totale di 826 km e fu vinto dal belga Eddy Merckx."}
{"id": "609842", "revid": "1870773", "url": "https://it.wikipedia.org/wiki?curid=609842", "title": "Karol Borsuk", "text": "Biografia.\nBorsuk cominci\u00f2 le scuole a Varsavia, grazie all'avvento delle forze austro-ungariche che sconfissero le forze russe nell'agosto del 1915: le universit\u00e0 passarono sotto il controllo dei polacchi e rapidamente crebbe una grande scuola matematica i cui primi rappresentanti furono Zygmunt Janiszewski e Stefan Mazurkiewicz cui seguirono Kazimierz Kuratowski e Wac\u0142aw Sierpi\u0144ski.\nQuando Borsuk entr\u00f2 all'Universit\u00e0 di Varsavia, per studiare matematica, questa era un centro per la ricerca in topologia, in questo ambito Stanis\u0142aw Saks e Mazurkiewicz erano professori all'universit\u00e0 e fecero notevoli progressi nella ricerca. Borsuk consegu\u00ec la laurea nel 1927 e dal 1929 continu\u00f2 i suoi studi per il dottorato, sotto la supervisione di Mazurkiewicz, e fu premiato nel 1930 per la sua dissertazione sulle retrazioni (pubblicata nel 1931) in cui invent\u00f2 la teoria delle retrazioni. Il 26 aprile 1936 Borsuk spos\u00f2 Zofia Paczkowska da cui ebbe due bambine.\nIl secondo centro matematico di ricerca in Polonia a quel tempo era Leopoli; Borsuk durante le sue visite conobbe e fece amicizia con Stanislaw Ulam. Essi definirono il concetto di \"omeomorfismo epsilon\" e il comportamento di alcuni invarianti topologici in trasformazioni pi\u00f9 generali, producendo un lavoro sui \"prodotti simmetrici\" ed introducendo un'idea che modificava la concezione del prodotto cartesiano e che port\u00f2 alla costruzione di curiosi multiforme. A Lvov, Borsuk incontrava i matematici nello Scottish Caf\u00e9 e contribu\u00ec a sottoporre problemi che venivano raccolti un libro dagli stessi tenuto.\nLa carriera di Borsuk fu interrotta dall'avvento della seconda guerra mondiale quando i tedeschi invasero la Polonia nel 1939, la sua vita divenne estremamente difficoltosa: infatti, era nell'ottica della Germania di porre fine alla vita intellettuale, per cui mandarono alcuni accademici nei campi di concentramento mentre altri furono uccisi. L'Universit\u00e0 di Varsavia si organizz\u00f2 segretamente e Borsuk cerc\u00f2 di farla rimanere attiva ma Kuratowski fu preso prigioniero ed egli dovette fuggire e stare nascosto per tutta la guerra.\nAlla fine della guerra il sistema scolastico era stato smantellato per cui Borsuk e Kuratowski giocarono un ruolo importante in questa ricostruzione. Borsuk divenne professore nel 1946 e pass\u00f2 un periodo negli Stati Uniti presso l'Istituto per\ngli studi avanzati di Princeton nel periodo dal 1946 al 1947. Fu poi all'Universit\u00e0 della California, Berkeley durante la sessione dal 1959 al 1960, infine all'Universit\u00e0 del Wisconsin a Madison nell'anno accademico 1963-1964.\nContributi.\nInfluenz\u00f2 fortemente lo sviluppo della topologia infinito-dimensionale con la sua \"teoria delle retrazioni\" e la sua \"teoria delle forme\" che divenne l'argomento pi\u00f9 discusso nei suoi seminari.\nNel 1936 introdusse la nozione dei gruppi coomotopi, cui segu\u00ec la teoria dell'omotopia stabile: Borsuk introdusse anche il concetto del \"divisore di una mappa\" che discusse nel 1956.\nDivenne vice-direttore dell'Istituto Matematico dell'Accademia polacca delle scienze e poi membro onorario della Societ\u00e0 matematica polacca nel 1978; nello stesso anno organizz\u00f2, a Varsavia, una conferenza internazionale di topologia e geometria.\nHodowla zwierz\u0105tek.\nKarol Borsuk \u00e8 stato inoltre l'autore di un famoso gioco da tavolo chiamato originariamente \"Hodowla zwierz\u0105tek\" e tradotto poi in varie nazioni (Italia inclusa) come \"Super Farmer\". Il gioco \u00e8 stato ideato durante il difficile periodo dell'occupazione nazista ed il forzato ritiro di Borsuk dall'universit\u00e0, tutte le copie autocostruite artigianalmente dalla stessa famiglia Borsuk sono state distrutte durante la rivolta di Varsavia, ma nel dopoguerra una copia che era stata fortuitamente portata in un'altra citt\u00e0 \u00e8 stata riconsegnata a Borsuk ed ha permesso il recupero e la pubblicazione vera e propria del gioco.\nNel 2009 il gioco ha vinto il premio \"Side Award per il Miglior Gioco per Famiglie\" dei \"Best of Show\" assegnato da Lucca Games nell'ambito della manifestazione Lucca Comics &amp; Games."}
{"id": "609843", "revid": "729019", "url": "https://it.wikipedia.org/wiki?curid=609843", "title": "Giro del Belgio 1971", "text": "Il Giro del Belgio 1971, cinquantacinquesima edizione della corsa, si svolse in cinque tappe tra l'11 e il 15 aprile 1971, per un percorso totale di 794,5\u00a0km e fu vinto dal belga Eddy Merckx."}
{"id": "609846", "revid": "767487", "url": "https://it.wikipedia.org/wiki?curid=609846", "title": "Giulio Cesare contro i pirati", "text": "Giulio Cesare contro i pirati \u00e8 un film del 1962 diretto da Sergio Grieco. Ispirandosi fantasiosamente ad alcuni episodi storici della vita del giovane Cesare, il film ha come interpreti l'uruguayano Gustavo Rojo, Abbe Lane e Gordon Mitchell, quest'ultimo noto culturista interprete di numerosi film peplum.\nTrama.\nGaio Giulio Cesare, per sfuggire al pericolo di una congiure a Roma, dov'\u00e8 dittatore Silla, fugge in Bitinia, antica regione della Repubblica romana. L'infido Nicomede, re di questa regione, cerca di trattenerlo a corte, ma Cesare preferisce imbarcarsi, preparandosi alla partenza. Il re progetta allora un piano per ostacolarlo: gli manda a bordo Plauzia, una bellissima schiava che aveva gi\u00e0 attirato l'attenzione di Cesare, e che \u00e8 la donna di Hamar, un famoso pirata. Facendo arrivare al pirata la notizia della sua presenza a bordo della nave, Nicomede \u00e8 sicuro che l'imbarcazione sar\u00e0 attaccata, cosa che puntualmente avviene. Prima di venire abbordati dai pirati, comunque, Cesare aveva gi\u00e0 ridato la libert\u00e0 alla donna che, grata, gli salva la vita quando Hamar sta per ucciderlo. Mentre tutto l'equipaggio e gli altri passeggeri vengono buttati a mare, Cesare e due dei suoi, Publio e Frontone, insieme alla cugina Quintilia, figlia del governatore di Mileto, sono tenuti in ostaggio per ricavarne un riscatto. Cesare promette al pirata cinquanta talenti, una somma enorme, degna di un re, se a tutti loro quattro verr\u00e0 garantita la libert\u00e0. Giunta la nave a Farmacussa, la base pirata, Hamar affida ad Akim la missione di portare a Roma Publio, l'amico di Cesare, che potr\u00e0 contattare la sua famiglia per il pagamento del riscatto.&lt;br&gt;\nA Farmacussa, intanto, Cesare scopre in una grotta un passaggio segreto che gli d\u00e0 l'idea di potere, appena sar\u00e0 libero, tornare sull'isola cogliendo di sorpresa i pirati e distruggerne cos\u00ec definitivamente la base. Hamar, invece, comincia a sospettare che Plauzia si sia innamorata di Cesare, cosa che suscita la sua gelosia. Quando la nave inviata a Roma \u00e8 di ritorno, si scopre che l'equipaggio \u00e8 stato decimato durante un arrembaggio e che il denaro del riscatto \u00e8 stato rubato. Furibondo, Hamar si scaglia contro i romani, condannandoli a morte. La sentenza sar\u00e0 eseguita nella \"grotta delle spade\", dove i quattro vengono incatenati a una parete con davanti un marchingegno di punte metalliche che si avvicina sempre di pi\u00f9 ai loro corpi, destinati ad essere infilzati. Sar\u00e0 Plauzia a salvarli, facendoli fuggire.&lt;br&gt;La donna distoglie poi l'attenzione di Hamar che non si accorge subito della fuga, permettendo ai romani di raggiungere una barca con cui prendono il largo. Vengono avvistati dalla nave di Valerio Torquato, il padre di Quintilia, giunto fin l\u00ec per vendicare la cattura della figlia. Salito a bordo, Cesare spiega il suo piano per attaccare la base. Mentre una delle tre navi romane della spedizione attacca frontalmente il villaggio pirata, gli equipaggi delle altre due si introducono nel passaggio segreto, prendendo alle spalle il nemico.&lt;br&gt;\nIl villaggio viene distrutto e Cesare si scontra con Hamar che, per vendicarsi, gli mostra il supplizio a cui \u00e8 stata condannata Plauzia per il suo tradimento, lo stesso che Hamar aveva riservato a lui. Dopo avere atterrato il pirata, Cesare libera Plauzia, ma Hamar, non domo, lancia un pugnale contro il romano. Plauzia, bench\u00e9 gravemente ferita, riesce a proteggere con il proprio corpo l'amato, restando uccisa.\nProduzione.\nAlcuni esterni, tra cui le battaglie navali, sono stati girati in Jugoslavia.\nDistribuzione.\nDistribuito in Italia dalla Globe Films International, il film usc\u00ec nelle sale il 23 aprile 1962. In Turchia, fu distribuito il 29 aprile 1968 con il titolo \"Sezar Anadolu Yolunda\": in Francia, come \"Jules C\u00e9sar contre les pirates\", usc\u00ec il 24 maggio 1973."}
{"id": "609847", "revid": "729019", "url": "https://it.wikipedia.org/wiki?curid=609847", "title": "Giro del Belgio 1972", "text": "Il Giro del Belgio 1972, cinquantaseiesima edizione della corsa, si svolse in cinque tappe, precedute da un cronoprologo iniziale, tra il 1\u00ba e il 6 aprile 1972, per un percorso totale di 993,75\u00a0km e fu vinto dal belga Roger Swerts."}
{"id": "609849", "revid": "120095291", "url": "https://it.wikipedia.org/wiki?curid=609849", "title": "Elaine di Garlot", "text": "Nelle leggende arturiane Elaine di Garlot o Elaine di Tintagel (anche Elen ed Elena) era la figlia di Gorlois, duca di Cornovaglia, e di sua moglie Igraine, quindi sorella della fata Morgana e di Morgause. Sua madre ebbe anche dal re britannico Uther Pendragon un figlio di nome Art\u00f9, il quale era quindi fratellastro di Elaine. Dopo che Igraine ebbe sposato re Uther, questi fece maritare le sue tre figliastre con dei suoi vassalli: Morgana spos\u00f2 re Urien di Gore, Morgause spos\u00f2 re Lot di Lothian e Orkney e Elaine spos\u00f2 re Nentres di Garlot, da cui ebbe Galeschin, poi divenuto cavaliere della Tavola Rotonda, ed Elaine la Giovane. Comunque delle tre sorellastre di Re Art\u00f9 di cui riporta il poema epico-cavalleresco \"Le Morte d'Arthur\", Elaine \u00e8 la meno famosa, avendo avuto un rilievo molto piccolo nella storia, se confrontato con quello di Morgana e Morgause. Le \"Triadi gallesi\" ricordano Elaine di Garlot come una delle tre Elene provenienti dalle isole britanniche.\nNel ciclo arturiano compaiono diverse dame che portano il nome Elaine e vengono talvolta confuse fra loro. A parte Elaine di Garlot e sua figlia Elaine la Giovane, figurano anche Elaine di Astolat (la \"Dama di Shalott\", morta di dolore a causa dell'amore non corrisposto che provava per Sir Lancillotto), Elaine di Corbenic (figlia del Re Pescatore, moglie di Lancillotto e madre di Galahad), Elaine di Benoic (la moglie di re Ban di Benwick e madre di Sir Lancillotto) e anche altre di minore importanza. Talvolta viene sostituita come sorella di Morgana e Morgause da Nimue, la Dama del lago."}
{"id": "609850", "revid": "697352", "url": "https://it.wikipedia.org/wiki?curid=609850", "title": "CEDU", "text": "L'acronimo CEDU pu\u00f2 identificare:"}
{"id": "609855", "revid": "121395081", "url": "https://it.wikipedia.org/wiki?curid=609855", "title": "Bretoni", "text": "I bretoni (in bretone: \"bretoned\", \"breizhiz\") sono il gruppo etnico e la nazionalit\u00e0 collegata alla regione francese della Bretagna.\nLa lingua parlata dai bretoni \u00e8 il bretone, lingua appartenente alla famiglia delle lingue celtiche e fanno parte delle Nazioni celtiche. Causa la lunga dominazione francese, i bretoni parlano il francese e solo 365\u00a0000 bretoni parlano o capiscono il bretone, e circa 240\u00a0000 sono in grado di parlarlo fluentemente.\nLa maggior parte dei bretoni appartiene alla Chiesa cattolica, con la presenza di appartenenti alle Chiese riformate."}
{"id": "609858", "revid": "174925", "url": "https://it.wikipedia.org/wiki?curid=609858", "title": "Sir Lancillotto", "text": ""}
{"id": "609863", "revid": "2233635", "url": "https://it.wikipedia.org/wiki?curid=609863", "title": "Filippo La Porta", "text": "Biografia.\nCritico letterario e saggista. Dopo vari anni di collaborazione con il Domenicale del \"Sole24ore\", con il \"Corriere della sera\" e con il \"Messaggero, dal 2019 scrive regolarmente su \"Repubblica\" e sul \"Riformista\". Collabora con la rivista letteraria messicana \"Letras libres\". Ha studiato alla Sapienza di Roma dove si \u00e8 laureato nel 1975. A met\u00e0 degli anni '70 comincia a scrivere su varie riviste: \"Ombre rosse\" \"Quaderni piacentini\", etc.; nel 1983 entra nella redazione della neonata \"Linea d'ombra\", intervenendo su temi che riguardano la letteratura ma anche la lingua, il costume, la mentalit\u00e0, l'ethos collettivo. In questi stessi anni comincia a scrivere sul \"Manifesto\" quotidiano recensioni letterarie, e successivamente sull'\"Unit\u00e0\". Dal 2010 ha una rubrica sul settimanale \"Left\" e sul bimestrale \"L'immaginazione\".\nHa scritto saggi introduttivi a libri di Machiavelli, Gogol, Marx, Henry James, Conrad e Orwell, per le edizioni Giunti e Newton Compton.\nHa curato inoltre \"Poesie italiane 2019\", Elliot.\nHa insegnato in vari corsi di scrittura (Scuola Holden, Fenysia, etc.) e ha tenuto corsi di scrittura critica (introduzione ai generi letterari) presso la universit\u00e0 Suor Orsola di Napoli e la Universit\u00e0 di Cagliari, facolt\u00e0 di Lingue.\nNel 2007 vince una borsa di ricerca Fulbright per la universit\u00e0 di Fordham, New York, dove rimane 6 mesi. \u00a0\n\u00c8 autore del documentario \u201cBerlino citt\u00e0 tatuata\u201d (50\u2019), realizzato nel 2011 per Raicinema.\nHa svolto conferenze, a partire dalla seconda met\u00e0 degli anni \u201990, in varie universit\u00e0 americane (Georgetown, NYU, Yale, UCLA, Houston, Brown\u2026) e istituti di cultura nel mondo (New York, Washington, e poi Parigi, Varsavia, Praga, Berlino, Colonia, Bruxelles, Madrid, Citt\u00e0 del Messico, Rabat, Tel Aviv\u2026). Nel 2007 ha vissuto a New York con una borsa Fulbright di ricerca presso la universit\u00e0 Fordham.\nNel 2016 membro del Cda della Biblioteca nazionale, fino al 2018.\nAbilitato all'insegnamento universitario come professore associato di letteratura italiana moderna e contemporanea nel 2018.\nDal 2015 membro della giuria del Premio \"Elsa Morante Isola di Procida\", dal 2006 del Premio Strega, dal 2020 Premio Mastercard; dal 2018 presidente sezione narrativa premio Grottammare.\nDal 2017 presidente commissione Maggio dei libri del Cepell (Ministero Beni Culturali).\nDal 2010 membro della Fondazione Carlo Levi.\nDel 2021 dirige la collana \"Cure\" per l'editore Castelvecchi."}
{"id": "609864", "revid": "767487", "url": "https://it.wikipedia.org/wiki?curid=609864", "title": "Il giorno pi\u00f9 corto", "text": "Il giorno pi\u00f9 corto \u00e8 un film del 1963, diretto dal regista Sergio Corbucci. Il film \u00e8 la parodia di \"Il giorno pi\u00f9 lungo\" uscito l'anno precedente, dedicato allo sbarco in Normandia; il film italiano si riferisce per\u00f2 alla prima guerra mondiale.\nTrama.\nIl venditore ambulante siciliano Francesco Coppola, imparentato con un capo mafioso siciliano, in punto di morte riceve da quest'ultimo in eredit\u00e0 il figlio Franco Lo Grugno, inetto e pasticcione, col quale inizia una serie di rocambolesche avventure nella speranza di raggranellare qualche spicciolo per mangiare.\nI due alla fine si arruolano per errore nel Regio Esercito alla scoppio della grande guerra mentre si spacciano per soldati al fine di godere dei pacchi regalo dati a coloro che partono per il fronte. Dopo varie vicissitudini e momenti di tensione, i due riusciranno a far s\u00ec che i loro commilitoni sconfiggano il nemico, facendo esplodere per puro caso un cannone da 420 mm degli austriaci. I due, scambiati per austriaci, finiscono anche sotto processo di corte marziale (difesi da uno strampalato avvocato che chiede per loro la fucilazione cos\u00ec da consacrarli definitivamente come eroi), ma vengono infine assolti perch\u00e9 non riconosciuti traditori, ma anzi, involontariamente di aiuto alla causa patriottica."}
{"id": "609869", "revid": "1003477", "url": "https://it.wikipedia.org/wiki?curid=609869", "title": "Havl\u00ed\u010dk\u016fv Brod", "text": "Havl\u00ed\u010dk\u016fv Brod (prima del 1945 \"N\u011bmeck\u00fd Brod\", in tedesco \"Deutschbrod\") \u00e8 una citt\u00e0 della Repubblica Ceca, capoluogo del distretto omonimo, nella regione di Vyso\u010dina.\nStoria.\nOriginariamente era un borgo minerario presso un guado (in ceco \"brod\") sul fiume S\u00e1zava. Dapprima fu chiamato \"Smil\u016fv Brod\" dal nome del suo fondatore Smil di Liechtenburg (\"Smil z Lichtenburka\"). \nI riferimenti pi\u00f9 antichi risalgono al 1234 circa. Il re Ottocaro II di Boemia pretendeva il territorio intorno a Brod, che considerava territorio regale, e perch\u00e9 su questo vi erano miniere d'argento. Cos\u00ec mosse guerra a Smil conquistando parte dell'area.\nNel 1274 il borgo fu promosso citt\u00e0. Alla fine del XIII secolo la citt\u00e0 fu cinta da mura. Dal 1308 fu chiamata \"N\u011bmeck\u00fd Brod\" (guado tedesco), nome che conserv\u00f2 fino al 1945.\nDurante le guerre ussitiche, nel 1422, vi si \u00e8 rifugiato l'imperatore Sigismundo di Lussemburgo con il suo esercito.\nLe truppe degli ussiti capeggiate da Jan \u017di\u017eka conquistarono la citt\u00e0 e sconfissero la gloriosa armata imperiale. Fu uno degli ultimi trionfi di \u017di\u017eka.\nQuest'evento segn\u00f2 anche la fine dell'escavazioni legate all'estrazione dell'argento.\nNel 1637 divenne citt\u00e0 regale.\nIn questa citt\u00e0 ha vissuto e lavorato per parecchio tempo lo scrittore ceco Karel Havl\u00ed\u010dek Borovsk\u00fd.\nDa segnalare la presenza della fabbrica di birra Rebel."}
{"id": "609870", "revid": "767487", "url": "https://it.wikipedia.org/wiki?curid=609870", "title": "Gerarchi si muore", "text": "Gerarchi si muore \u00e8 un film commedia italiano del 1961, diretto da Giorgio Simonelli.\nTrama.\nOrmai in fallimento, l'industriale Merletti cerca l'aiuto del signor Frioppi, un ricco ex-gerarca fascista con una vera e propria mania per i castelli antichi.\nPer entrare nelle sue grazie, l'industriale Merletti - quasi in rovina - lo invita nel proprio castello sapientemente attrezzato per risvegliare le simpatie nostalgiche del suo ospite.\nL'industriale non ha fatto per\u00f2 i conti n\u00e9 con il fantasma del vecchio proprietario n\u00e9 con due banditi travestiti da domestici che cercheranno con qualsiasi mezzo di far fallire il matrimonio tra suo figlio e la figlia di Frioppi servendosi anche di due sguatteri e al contempo stolti falsari che travestiti da fantasmi spaventeranno il Frioppi confidando nella sua cardiopatia per eliminarlo e far fallire l'affare."}
{"id": "609874", "revid": "438678", "url": "https://it.wikipedia.org/wiki?curid=609874", "title": "I motorizzati", "text": "I motorizzati \u00e8 un film del 1962 diretto da Camillo Mastrocinque.\nTrama.\nIl geometra Mario Bianchi \u00e8 il fortunato vincitore di una lotteria aziendale, il cui premio \u00e8 una Fiat 600, nonch\u00e9 la milionesima vettura immatricolata a Roma. Nel sentire ci\u00f2, il geometra rifiuta il premio e racconta rivolgendosi verso lo spettatore le varie nevrosi, manie, sogni e incubi che gli hanno fatto perdere la passione per l'automobile. Assistiamo cos\u00ec a cinque episodi incrociati:"}
{"id": "609875", "revid": "125940785", "url": "https://it.wikipedia.org/wiki?curid=609875", "title": "Convenzione europea per la salvaguardia dei diritti dell'uomo e delle libert\u00e0 fondamentali", "text": "La Convenzione europea per la salvaguardia dei diritti dell'uomo e delle libert\u00e0 fondamentali o CEDU (in francese: \"Convention europ\u00e9enne des droits de l'Homme\") \u00e8 una Convenzione internazionale redatta e adottata nell'ambito del Consiglio d'Europa.\nLa CEDU \u00e8 considerata il testo centrale in materia di protezione dei diritti fondamentali dell'uomo perch\u00e9 \u00e8 l'unico dotato di un meccanismo giurisdizionale permanente che consenta a ogni individuo di richiedere la tutela dei diritti ivi garantiti, attraverso il ricorso alla Corte europea dei diritti dell'uomo, con sede a Strasburgo.\nIl documento \u00e8 stato elaborato in due lingue, francese e inglese, i cui due testi fanno egualmente fede.\nStoria.\nLa Convenzione \u00e8 stata firmata a Roma il 4 novembre 1950 dai 13 stati al tempo membri del Consiglio d'Europa (Belgio, Danimarca, Francia, Grecia, Irlanda, Islanda, Italia, Lussemburgo, Norvegia, Paesi Bassi, Regno Unito, Svezia, Turchia), \u00e8 divisa in tre titoli e consta di 59 articoli, ed \u00e8 entrata in vigore il 3 settembre 1953. \nPer l'Italia l'entrata in vigore avvenne solo il 10 ottobre 1955; dopo una lunga elaborazione giurisprudenziale, \u00e8 per\u00f2 dopo le cosiddette \"sentenze gemelle\" (n. 348 e 349 del 2007) della Corte costituzionale che la cogenza nella Convenzione in Italia si \u00e8 assai rafforzata, restando esclusa la possibilit\u00e0 \u00abdi attribuire agli enunciati convenzionali significati diversi e incompatibili con quelli assegnatigli dalla Corte di Strasburgo\u00bb.\nProtocolli aggiuntivi.\nLa CEDU \u00e8 stata successivamente integrata e modificata da 14 Protocolli aggiuntivi.\nI Protocolli II e III (entrati in vigore il 21 settembre 1970), V (entrato in vigore il 20 dicembre 1971), VIII (entrato in vigore il 1\u00ba gennaio 1990), IX (entrato in vigore il 1\u00ba ottobre 1994) e X (mai entrato in vigore) riguardano aspetti procedurali e sono stati superati dal XI Protocollo, firmato a Strasburgo l'11 maggio 1994 ed entrato in vigore il 1\u00ba novembre 1998.\nI Protocolli I (\"Protocollo addizionale\", entrato in vigore il 18 maggio 1954), IV (entrato in vigore il 2 maggio 1968), VI (entrato in vigore il 1\u00ba marzo 1985), VII (entrato in vigore il 1\u00ba novembre 1988), XII (entrato in vigore il 1\u00ba aprile 2005) e XIII (entrato in vigore il 1\u00ba luglio 2003) hanno aggiunto altri diritti (in particolare, il primo protegge la propriet\u00e0 e decreta il diritto all'istruzione e a libere elezioni e il tredicesimo prevede l'abolizione della pena di morte in ogni circostanza). \nIl Protocollo XIV, firmato il 13 maggio 2004, consente a organizzazioni internazionali come l'Unione europea di diventare parte della Convenzione. L'Unione, che in quel momento non aveva la competenza a stipulare l'accessione alla CEDU, ha acquistato nello specifico tale possibilit\u00e0 ai sensi dell'articolo 6 comma 2 del Trattato di Lisbona, entrato in vigore il 1\u00ba dicembre 2009.\nAttualmente attende l'entrata in vigore il Protocollo XV (concernente la riduzione del termine per investire la corte EDU, che passa da 6 a 4 mesi). Il 1\u00ba agosto 2018 \u00e8 invece entrato in vigore il Protocollo XVI, che tra l'altro prevede per la Corte la possibilit\u00e0 di emanare a richiesta pareri non vincolanti.\nCarattere sussidiario rispetto alle giurisdizioni nazionali.\nIl sindacato, che la Corte europea dei diritti dell'uomo esercita in rito ai sensi dell\u2019articolo 35 della Convenzione, \"si fonda sull\u2019ipotesi, oggetto dell\u2019articolo 13 della Convenzione, che l\u2019ordine giuridico interno offra un ricorso effettivo quanto alla violazione lamentata, in guisa che il meccanismo instaurato dalla Convenzione continui a rivestire un carattere sussidiario in rapporto ai sistemi nazionali di garanzia dei diritti dell\u2019uomo. Tuttavia, le disposizioni dell\u2019articolo 35 della Convenzione prescrivono che i ricorsi interni siano inerenti alle violazioni lamentate, che siano disponibili e che siano adeguati: essi devono rivestire un grado sufficiente di certezza non soltanto in teoria ma anche in pratica, perch\u00e9 in caso contrario mancherebbero dell\u2019effettivit\u00e0 e dell\u2019accessibilit\u00e0 necessarie. In particolare, la Corte non ha ritenuto esigibile il rispetto della regola del previo esaurimento dei ricorsi interni quando s\u2019\u00e8 dimostrato che l\u2019esercizio di un ricorso era manifestamente sprovvisto di \"chances\" di successo\".\nLa Corte costituzionale italiana conferma che la natura della Convenzione europea e del sistema di garanzie da essa approntato \u00e8 volta \"a garantire una soglia minima di tutela comune, in funzione sussidiaria rispetto alle garanzie assicurate dalle Costituzioni nazionali\". La conseguenza in termini di diritto penale \u00e8 che \u00abci\u00f2 che per la giurisprudenza europea ha natura \u201cpenale\u201d deve essere assistito dalle garanzie che la stessa ha elaborato per la \u201cmateria penale\u201d; mentre solo ci\u00f2 che \u00e8 penale per l\u2019ordinamento nazionale beneficia degli ulteriori pres\u00eddi rinvenibili nella legislazione interna\u00bb.\nInfluenza sulle legislazioni nazionali.\nIl Regno Unito, che ha contribuito alla stesura del testo della convenzione ed \u00e8 stato il primo paese a ratificarla, ha incorporato nell'ordinamento interno diversi articoli della stessa nel 1998 (con la legge denominata \"Human Rights Act\").\nIn Italia la legge 24 marzo 2001, n. 89 pubblicata nella Gazzetta Ufficiale della Repubblica Italiana - Serie Generale n. 78 del 3 aprile 2001 ed entrata in vigore il 18 aprile 2001 (cosiddetta \"Legge Pinto\") ha introdotto il diritto a una \"equa riparazione\" per chi abbia visto violata la ragionevole durata del processo, cos\u00ec come sancito dall'art. 6 della CEDU.\nLa sentenza n. 11984 del 2010, emessa dal Tribunale amministrativo regionale del Lazio, ha per la prima volta invocato l'effetto del Trattato di Lisbona per affermare l'effetto diretto della CEDU nell'ordinamento italiano.\nLa Carta Costituzionale Europea e la Costituzione Italiana hanno riconosciuto il diritto di difesa anche prevedendo la possibilit\u00e0 di garantire l'assistenza di un difensore a chi non ha i mezzi per sostenerne il costo.\nLa CEDU ha portato nel marzo del 2015, in forza della legge 11 agosto 2014, n. 117 del Governo Renzi, al rilascio anticipato, con risarcimento, di un carcerato in Firenze che aveva subito 880 giorni di \"detenzione inumana e degradante\", aprendo la strada per ottenere giustizia ai carcerati in condizioni inumane in Italia.\nDiritto a un equo processo.\nIl diritto a un equo processo \u00e8 sancito dall'art. 6 della CEDU.\nNel comma uno riconosce ad ogni persona il diritto a vedere la sua causa esaminata e decisa entro un lasso di tempo ragionevole, come componente del diritto ad un equo processo.\nL'accesso ad un giudice \u00e8 garantito quando d\u00e0 avvio ad un procedimento che si conclude in tempi ragionevoli.\nIl comma due sancisce che ogni persona accusata di un reato \u00e8 presunta innocente fino a quando la sua colpevolezza non sia stata legalmente accertata\nIl comma tre indica i diritti per ogni accusato, in particolare:\nDiritto al rispetto della vita privata e familiare.\nIl diritto al rispetto della vita privata e familiare \u00e8 sancito dall'art. 8 della CEDU.\nIl primo comma afferma che ogni persona ha diritto al rispetto della propria vita privata e familiare, del proprio domicilio e della propria corrispondenza.\nIl secondo comma afferma che non pu\u00f2 esserci ingerenza di un'autorit\u00e0 pubblica nell'esercizio di tale diritto, a meno che non sia prevista dalla legge e costituisca una misura necessaria alla sicurezza nazionale, alla pubblica sicurezza, al benessere economico del paese, alla difesa dell\u2019ordine e alla prevenzione dei reati, alla protezione della salute o della morale, o alla protezione dei diritti e delle libert\u00e0 altrui."}
{"id": "609876", "revid": "125446183", "url": "https://it.wikipedia.org/wiki?curid=609876", "title": "Corte europea dei diritti dell'uomo", "text": "La Corte europea dei diritti dell'uomo (abbreviata in CEDU o Corte EDU) \u00e8 un organo giurisdizionale internazionale, istituita nel 1959 dalla Convenzione europea per la salvaguardia dei diritti dell'uomo e delle libert\u00e0 fondamentali (CEDU) del 1950, per assicurarne l'applicazione e il rispetto. Vi aderiscono quindi tutti i 47 membri del Consiglio d'Europa.\nSebbene abbia sede a Strasburgo, la Corte Europea dei Diritti dell'Uomo non fa parte dell'Unione europea; non deve nemmeno essere confusa con la Corte di giustizia dell'Unione europea, con sede in Lussemburgo, che, invece, \u00e8 un'istituzione effettiva dell'Unione europea, la cui competenza, peraltro, \u00e8 di tutt'altra natura, vertendo sull'applicazione del diritto comunitario nell'interpretazione e nell'applicazione dei trattati fondativi dell'Unione.\nStoria.\nSe, nel sistema originario del Trattato istitutivo del Consiglio d'Europa, il raggiungimento delle sue finalit\u00e0 era affidato al Comitato dei ministri e all\u2019Assemblea parlamentare, \"la Convenzione (adottata nel 1950 ed entrata in vigore nel 1953) e la Corte europea dei diritti dell\u2019uomo (entrata in funzione nel 1959) ne sono divenuti progressivamente il cuore palpitante, con l\u2019affermazione solenne di un catalogo di diritti umani accompagnata alla volontaria sottomissione dei Paesi membri alla giurisdizione di una Corte europea: accessibile da chiunque si affermi vittima di una violazione di tali diritti a opera delle autorit\u00e0 nazionali, essa pu\u00f2 constatare la sussistenza di una violazione, condannare lo Stato, spingerlo a mettere in atto tutte le misure necessarie per evitare nuove violazioni in futuro\".\nDa quando nel 1998 il Protocollo n. 11 ha abolito l'organo designato dagli Esecutivi degli Stati membri per effettuare un previo vaglio di ammissibilit\u00e0 dei ricorsi (la \"Commissione per i diritti umani\" del Consiglio d'Europa), la Corte - che aveva iniziato i suoi lavori il 21 gennaio 1959 con un numero assai basso di ricorsi - \"si \u00e8 pronunciata su oltre 800.000 domande, e circa 21.000 sentenze \"stricto sensu\" sono state depositate\" nel ventennio successivo.\nIl Protocollo n. 14 ha ulteriormente snellito le procedure che portano alle inammissibilit\u00e0, soprattutto \"dove \u00e8 previsto che la nozione di \u00abgiurisprudenza consolidata\u00bb (...) si applica \u00abai casi ripetitivi\u00bb e si stabilisce che questi ultimi sono quelli in cui esiste una \u00abgiurisprudenza che \u00e8 stata costantemente applicata da una camera\u00bb. (...) La concreta possibilit\u00e0 di ricorrere a tale nozione ampliata di giurisprudenza consolidata si fonda sulla circostanza che la Corte di Strasburgo ha ormai emesso pi\u00f9 di 20.000 sentenze e si \u00e8 ripetutamente pronunciata sulle medesime questioni, le quali, pur non dando adito a casi seriali\u00a0\u2013essendo le fattispecie concrete parzialmente diverse \u2013, comportano l\u2019applicazione di principi generali ormai consolidati\".\nPer la prima volta dalla sua istituzione, il 16 marzo 2020, l'edificio della Corte \u00e8 stata chiuso al pubblico a seguito della pandemia da COVID-19. La Corte ha sospeso per un mese le proprie attivit\u00e0, riservandosi la possibilit\u00e0 di discutere i casi prioritari e di esaminare le richieste urgenti di provvedimenti provvisori.\nFunzioni.\nFunzione contenziosa.\nLa Corte pu\u00f2 conoscere sia ricorsi individuali sia ricorsi da parte degli Stati contraenti in cui si lamenti la violazione di una delle disposizioni della Convenzione o dei suoi protocolli addizionali. Essa svolge tuttavia una funzione sussidiaria rispetto agli organi giudiziari nazionali, in quanto le domande sono ammissibili solo una volta esaurite le vie di ricorso interne (regola del previo esaurimento dei ricorsi interni), secondo quanto prevede la stessa convenzione nonch\u00e9 le norme di diritto internazionale generalmente riconosciute.\nL'ammissibilit\u00e0 dei ricorsi interstatali \u00e8 decisa da una delle Camere, mentre l'ammissibilit\u00e0 dei ricorsi individuali \u00e8 decisa da un Comitato (una procedura di snellimento del lavoro della Corte che si basa quasi esclusivamente su ricorsi individuali, dato che solo tre volte ha risolto ricorsi interstatali).\nSe il ricorso, individuale o statale, \u00e8 dichiarato ammissibile la questione viene sottoposta, ordinariamente, al giudizio di una Camera e in ogni caso si cercher\u00e0 di raggiungere una risoluzione amichevole della controversia.\nSe la questione non si risolve amichevolmente, la Camera competente emetter\u00e0 una sentenza motivata nella quale, in caso di accoglimento della domanda, potr\u00e0 indicare l'entit\u00e0 del danno sofferto dalla parte ricorrente e prevedere un'equa riparazione, di natura risarcitoria o di qualsiasi altra natura.\nLe sentenze della Corte sono impugnabili, in situazioni eccezionali, davanti alla Grande Camera in un termine di tre mesi, decorso il quale sono considerate definitive. Le sentenze sono pubblicate.\nGli Stati firmatari della Convenzione si sono impegnati a dare esecuzione alle decisioni della Corte europea. Il controllo sull'adempimento di tale obbligo \u00e8 rimesso al Comitato dei ministri del Consiglio d'Europa.\nFunzione consultiva.\nLa Corte pu\u00f2 emettere pareri consultivi, a richiesta del Comitato di ministri, su questioni giuridiche riguardanti la interpretazione della Convenzione e i suoi protocolli addizionali. Con l\u2019entrata in vigore del Protocollo n. 16, poi, un \"nuovo strumento permette alle corti superiori designate dagli Stati ratificanti di richiedere, in casi concreti dinanzi a loro pendenti, il parere della Corte sull\u2019interpretazione e l\u2019applicazione della Convenzione\": il primo caso ha avuto risposta col parere alla Corte di cassazione francese sulla questione della surrogazione di maternit\u00e0.\nComponenti e organi.\nLa Corte \u00e8 formata da tanti giudici quanti sono gli Stati Parte della Convenzione europea dei diritti dell'uomo, eletti dall'Assemblea parlamentare del Consiglio d'Europa tra i tre candidati proposti da ogni Stato per un mandato di nove anni non rinnovabile (XIV Protocollo \u00e8 entrato in vigore il 1\u00ba giugno 2010). I giudici eleggono tra loro un Presidente e due Vicepresidenti, con mandato triennale e rieleggibili.\nLa Corte si divide in cinque sezioni, composte tenendo conto dell'equilibrio geografico e dei sistemi giuridici degli Stati componenti.\nAll'interno di ogni sezione sono formati, per un periodo di dodici mesi, dei comitati formati da tre giudici, che hanno il compito di esaminare in via preliminare le questioni sottoposte alla Corte.\nCon l'introduzione del protocollo n. 14, art. 27 viene istituita la figura di un \"giudice unico\", il quale pu\u00f2 dichiarare irricevibile e cancellare dal ruolo un ricorso in base all'art. 34 della CEDU (ricorsi individuali) quando la decisione pu\u00f2 essere adottata senza ulteriore esame; la decisione del Giudice unico \u00e8 definitiva. La modifica introdotta con questo articolo ha lo scopo di snellire le procedure (in precedenza anche un ricorso manifestamente infondato doveva essere sottoposto al Comitato dei tre giudici, il solo a poter decidere sulla ricevibilit\u00e0). Se il giudice unico non ritiene di respingere il ricorso, lo trasmette al comitato.\nInoltre vengono formate all'interno di ciascuna sezione delle camere composte da sette giudici che risolvono in via ordinaria i casi presentati davanti alla Corte.\nLa Grande camera, formata dal presidente della Corte, dai vicepresidenti e da altri quattordici giudici per un totale di diciassette membri, esamina i casi complessi.\nRapporti con l'Unione europea.\nTutti gli stati che compongono l'UE sono anche membri del Consiglio d'Europa e hanno sottoscritto la Convenzione, ma la Corte di giustizia dell'Unione europea (CGUE) \u00e8 un organo distinto dalla Corte europea dei diritti dell'uomo. Per questo, le sentenze dei due organi a priori potrebbero essere contraddittorie; per evitare ci\u00f2, la Corte di giustizia fa riferimento alle sentenze della Corte dei diritti dell'uomo e tratta la Convenzione sui diritti dell'uomo come se fosse parte del sistema giuridico dell'UE.\nCorte di Giustizia Europea, Corte dei Diritti dell'Uomo e Corte Costituzionale dello Stato membro devono essere considerati l'organo giurisdizionale di vertice per tre sistemi giuridici indipendenti: sistema UE, sistema CEDU, sistema costituzionale nazionale.\nIl principio della preferenza comunitaria si applica solo alle sentenze della Corte di Giustizia, che rappresenta il diritto dell'Unione Europea, rispetto alle leggi degli Stati membri. Di contro, le sentenze della Corte dei Diritti dell'Uomo in contrasto con le leggi di uno Stato membro, non sono immediatamente esecutive tali da richiedere la disapplicazione delle norme nazionali nel caso specifico oggetto di ricorso, e devono attendere l'intervento della Corte Costituzionale nazionale sulle norme censurate dalla CEDU.\nFinora, anche se tutti i suoi membri hanno aderito alla Convenzione, l'UE di per s\u00e9 non l'ha fatto perch\u00e9 non aveva competenza per farlo. Tuttavia, l'articolo 6 del trattato di Maastricht impone a tutte le istituzioni dell'UE di rispettare la Convenzione. In seguito all'entrata in vigore del trattato di Lisbona (1\u00ba dicembre 2009) si prevede che l'UE sottoscriver\u00e0 la Convenzione. In questo modo la Corte di giustizia sarebbe tenuta al rispetto delle sentenze della Corte dei diritti dell'uomo, e sarebbe risolto il problema del possibile conflitto fra le due corti. Tuttavia, con il parere 2/13 del 18 dicembre 2014 la Corte di Giustizia si \u00e8 espressa negativamente circa il progetto d'accordo d'adesione dell'UE alla Convenzione presentatole nel 2013.\nGiurisprudenza sull'Italia.\nNel 2011, \"i procedimenti pendenti dinanzi alla Corte Edu erano oltre 150.000; tra questi, oltre 14.000 erano contro l\u2019Italia\". I regolamenti amichevoli offerti dal Governo italiano, utilizzando gli elenchi dei ricorsi ripetitivi pendenti con i dati rilevanti predisposti dalla Cancelleria della Corte Edu, produssero \"la cancellazione dal ruolo di oltre 6.000 ricorsi nell\u2019arco di tre anni (dal 2014 al 2016)\"; con la legge 11 agosto 2014, n. 117, poi, \"si aveva la definitiva configurazione del rimedio interno preventivo e compensatorio\" in tema di sovraffollamento carcerario\": in totale, \"nel 2017, sono stati definiti 4.600 ricorsi contro l\u2019Italia corrispondenti all\u20198% dell\u2019arretrato totale della Corte\".\nResta il fatto che alcune delle pronunce qualitativamente pi\u00f9 importanti della Corte hanno riguardato casi italiani, come si evidenzia a seguire.\nI casi Scoppola e Previti.\nNelle sentenze sui casi Scoppola e Previti la Corte europea dei diritti dell'uomo ha affermato che \u201ca causa del carattere generale delle leggi il testo di queste (...) non pu\u00f2 presentare una precisione assoluta\u201d posto che si serve di \u201cformule pi\u00f9 o meno vaghe la cui interpretazione e applicazione dipendono dalla pratica; pertanto in qualsiasi ordinamento giuridico per quanto chiaro possa essere il testo di una disposizione di legge ivi compresa una disposizione di diritto penale\u201d, esiste inevitabilmente un elemento di interpretazione giudiziari; del resto \u00e8 solidamente stabilito nella tradizione giuridica degli Stati parte della Convenzione che la giurisprudenza contribuisce necessariamente all\u2019evoluzione progressiva del diritto penale\u201d.\nPertanto, \u00abil mito del giudice \"bocca della legge\" non pu\u00f2 coesistere con le dinamiche sociali contemporanee, in quanto lo stesso partecipa strutturalmente al processo formativo del diritto, al fine di rispondere a esigenze di giustizia, alla necessit\u00e0 di colmare le lacune normative e di adeguare la disciplina alla realt\u00e0 che muta pi\u00f9 veloce dei processi legislativi\u00bb.\nProibizione della tortura (art. 3).\nNella giurisprudenza della Corte europea vengono in rilievo alcune sentenze volte a tutelare l'art. 3: la sentenza \"Soering\" e la sentenza \"Saadi\".\nIl caso che riguarda l'Italia \u00e8 quello affermato nella sentenza \"Saadi\" dove la corte dichiara che se fosse avvenuta l'estradizione dall'Italia alla Tunisia si sarebbe violato l'art. 3, secondo il parametro gi\u00e0 definito nella precedente giurisprudenza della Corte.\nQuesto tipo di sentenze vengono definite sentenze inibitorie, perch\u00e9 la corte prescinde da ogni giudizio su un'eventuale violazione dell'art. 6 (il procedimento), sicura - come afferma nel caso \"Saadi\" - che il Governo si adegui alla sentenza.\nDiritto a libert\u00e0 e sicurezza (art. 5).\nTermini della custodia cautelare: secondo la Corte, devono esistere controlli periodici sulla sussistenza delle ragioni per la detenzione cautelare (possibilit\u00e0 di fuga, inquinamento delle prove, reiterazione del reato, etc), l'attesa del giudizio (nella sua durata ragionevole - massimo 8 mesi) non \u00e8 sufficiente per giustificare la custodia in carcere. La mancanza di pronta esecuzione dell'ordine di scarcerazione costituisce violazione della Convenzione.\nDiritto a un equo processo (art. 6).\nDiritto di accesso ad un giudice.\nSecondo la giurisprudenza della Corte, l'equo processo prevede un processo di fronte ad un giudice indipendente ed imparziale, costituito per legge (in diritto anglosassone tale principio \u00e8 noto come \"due process of law\");\nDurata ragionevole del processo.\nL'articolo 6, paragrafo 1, della Convenzione europea per la salvaguardia dei diritti dell'uomo e delle libert\u00e0 fondamentali, riconosce ad ogni persona il diritto a vedere la sua causa esaminata e decisa entro un lasso di tempo ragionevole, come componente del diritto ad un equo processo.\nL'accesso ad un giudice \u00e8 garantito quando d\u00e0 avvio ad un procedimento che si conclude in tempi ragionevoli.\nLa giurisprudenza CEDU sull'Italia ha riguardato per il 90% dei casi tale problematica. In seguito ai diversi casi la Corte \u00e8 giunta ad una giurisprudenza consolidata, con parametri temporali e criteri di valutazione delle circostanze.\nSecondo la giurisprudenza della Corte, il tempo della causa si calcola:\nLa CEDU ha stabilito che il procedimento si considera di \"durata irragionevole\" in ogni caso quando si superano i tre anni per grado di giudizio.\nI criteri di valutazione delle circostanze includono:\nLa giurisprudenza della CEDU sull'equo processo in Italia ha incluso i seguenti casi:\nLegge Pinto.\nLa legge Pinto (L. 89/2001) nasce come ricorso straordinario in appello qualora un procedimento giudiziario ecceda i termine di durata ragionevole di un processo secondo la Corte europea dei diritti dell'uomo (CEDU), in base all'art. 13 della Convenzione che prevede il diritto ad un ricorso effettivo contro ogni possibile violazione della Convenzione.\nIn tal modo, si introduce un nuovo ricorso interno, che i ricorrenti devono avviare prima di rivolgersi alla Corte di Strasburgo. Tuttavia le Corti d'appello inizialmente non hanno applicato i parametri della CEDU per la definizione dell\"irragionevole durata\" del processo, ma hanno chiesto ai ricorrenti la dimostrazione dell'aver subito un danno (cosa che, secondo l'art. 6 CEDU, \u00e8 incluso nel fatto stesso). Tali casi sono stati quindi ri-appellati alla Corte CEDU di Strasburgo per scorretta applicazione della Legge Pinto.\nNel 2004 la Corte di cassazione ha stabilito che i giudici nazionali devono applicare i criteri di Strasburgo nel decidere in casi relativi alla legge Pinto, senza poter richiedere la prova del danno subito dal ricorrente.\nLa sentenza Brusco della CEDU ha infine statuito che tutti i casi pendenti a Strasburgo dal 2001 (sui quali non sia ancora stato dato un giudizio di ricevibilit\u00e0 da parte della Corte) debbano tornare in Italia per l'appello interno secondo la legge Pinto. La sentenza Brusco \u00e8 stata criticata per gli alti costi processuali presenti nella procedura interna italiana, ed inesistenti a Strasburgo.\nDiritti della difesa.\nLa corte di Strasburgo in tale sentenza rileva una palese violazione dell'art. 6 della convenzione e nel dispositivo della sentenza afferma come \"la violazione derivava da un problema strutturale connesso al mal funzionamento della normativa italiana poich\u00e9 mancava un meccanismo effettivo che permettesse di assicurare al cittadino condannato in sua assenza di ottenere un nuovo processo sul merito delle accuse elevate a suo carico\".\nGiudici.\nLista dei giudici in ordine di precedenza, aggiornata all'8 marzo 2021.\nControversie.\nIn Russia con una legge firmata il 14 dicembre 2015 da Vladimir Putin le decisioni della Corte vengono subordinate alla Costituzione Russa."}
{"id": "609880", "revid": "73843", "url": "https://it.wikipedia.org/wiki?curid=609880", "title": "Societ\u00e0 per Azioni", "text": ""}
{"id": "609881", "revid": "767487", "url": "https://it.wikipedia.org/wiki?curid=609881", "title": "Il mio amico Benito", "text": "Il mio amico Benito \u00e8 un film del 1962 diretto da Giorgio Bianchi.\nTrama.\nPeppino Di Gennaro \u00e8 un semplice impiegato che vorrebbe fare carriera ma senza successo. Quando un amico gli regala una foto presa durante la prima guerra mondiale che lo ritrae in guerra con Benito Mussolini, decide di approfittarne per farsi ricevere dal Duce, ma l'OVRA lo blocca ogni volta. Dopo numerosi tentativi riesce ad entrare nel suo ufficio, emozionato si siede alla scrivania di Mussolini e quando si accorge che c'\u00e8 la sua stessa foto in cornice, se la mette al petto. Proprio in quel momento ascolta il Duce che dal balcone annuncia l'entrata in guerra dell'Italia; deluso e amareggiato, Peppino smonta la foto e macchia il proprio viso con una goccia di inchiostro. Se ne va mesto e ormai emancipato dalla follia collettiva."}
{"id": "609894", "revid": "767487", "url": "https://it.wikipedia.org/wiki?curid=609894", "title": "Copacabana Palace (film)", "text": "Copacabana Palace \u00e8 un film del 1962 diretto da Steno.\nLa pellicola, girata in Brasile, \u00e8 frutto di una coproduzione italo-franco-brasiliana.\nFilm dalla trama piuttosto esile, vanta comunque nel cast attori celebri come Walter Chiari e Sylva Koscina, nonch\u00e9 la presenza di alcuni famosi musicisti brasiliani di bossa nova come Ant\u00f4nio Carlos Jobim, Luiz Bonf\u00e1, Jo\u00e3o Gilberto e il gruppo Os Cariocas, tutti nel ruolo di loro stessi.\nRiprese.\nIl film \u00e8 interamente girato a Rio de Janeiro. Si vedono la spiaggia di Barra da Tijuca, il Corcovado, la Avenida Rio Branco in festa per il carnevale e l'hotel Copacabana Palace."}
{"id": "609899", "revid": "767487", "url": "https://it.wikipedia.org/wiki?curid=609899", "title": "Riuscir\u00e0 l'avvocato Franco Benenato a sconfiggere il suo acerrimo nemico il pretore Ciccio De Ingras?", "text": "Riuscir\u00e0 l'avvocato Franco Benenato a sconfiggere il suo acerrimo nemico il pretore Ciccio De Ingras? \u00e8 un film del 1971, diretto dal regista Mino Guerrini.\nTrama.\nRoma. Il consigliere di difesa Franco Benenato ed il giudice Ciccio De Ingras sono sempre in disaccordo tra loro. Inoltre il pretore De Ingras pensa che i suoi disturbi di fegato dipendano dalle manovre dell'avvocato Benenato per assolvere i suoi clienti. Nella scena Finale, dentro un'auto, in preda ad un incubo, il pretore tenta di strozzare l'avvocato Benenato, il pretore ripresa conoscenza, lascia scendere l'avvocato per far pip\u00ec, per poi lasciarlo tra le campagne."}
{"id": "609900", "revid": "767487", "url": "https://it.wikipedia.org/wiki?curid=609900", "title": "Il giustiziere di mezzogiorno", "text": "Il giustiziere di mezzogiorno \u00e8 un film del 1975, diretto dal regista Mario Amendola.\n\u00c8 una parodia de \"Il giustiziere della notte\" (\"Death Wish\") del 1974 di Michael Winner con Charles Bronson.\nTrama.\nDurante una passeggiata domenicale su un molo di Fiumicino, il geometra Franco Gabbiani salva la moglie Agata accidentalmente caduta in mare ma non trova aiuto per portarla in ospedale. A seguito di un disguido in ufficio, Franco viene lasciato dalla moglie e dalla figlia Titina, viene sempre pi\u00f9 irritato dal comportamento del suo capoufficio e dalle attenzioni insistenti dell'obesa collega, la signorina Barzuacchi. Accolto in casa propria l'amico Fernando, Franco si improvvisa vendicatore dei torti subiti: demolisce l'automobile di un vigile disonesto, distrugge il party dell'assessore Palletta bombardando gli invitati con sacchi di immondizia, spedisce all'ospedale i giovinastri che intercettano le telefonate di un posto pubblico, si fa intermediario e giustiziere nei confronti di un \"gruppuscolo\u201d eversivo deciso a servirsi di lui per fare saltare la centrale di polizia. Riverito dalle forze dell'ordine, Franco rientra nella vita normale quando moglie e figlia ritornano da lui."}
{"id": "609904", "revid": "729019", "url": "https://it.wikipedia.org/wiki?curid=609904", "title": "Verpa digitaliformis", "text": "Verpa digitaliformis \u00e8 un fungo primaverile della famiglia Morchellaceae che possiede un gambo molto lungo; il cappello ricorda vagamente la mitra di una Morchella (pur se privo delle caratteristiche introflessioni nella carne) ed infatti il suo genere appartiene alla famiglia delle Morchellaceae.\nDescrizione della specie.\nMitra.\n2\u20133\u00a0cm, di colore ocra-bruno, alquanto piccolo, a forma di ditale, posto alla sommit\u00e0 del lungo gambo.\nGambo.\n6-12 x 1\u20132\u00a0cm, affusolato, cilindrico, cavo, piuttosto fragile, finemente vellutato; di colore bianco-ocra.\nCarne.\nFragile.\nDistribuzione e habitat.\nSpecie saprofita, quasi esclusivamente primaverile, fruttifica in boschi di latifoglie, al limitare dei prati, in\nzone piuttosto umide o lungo corsi d'acqua.\nCommestibilit\u00e0.\nOttima, con estrema cautela in quanto, secondo recenti studi, contiene tracce di Gyromitrina, pericolosa micotossina termostabile.\nNon \u00e8 mai stata osservata \"Sindrome da Gyromitra\" causata dal consumo di detta specie, ma la prudenza \u00e8 d'obbligo. Consumi moderati non dovrebbero arrecare alcun problema."}
{"id": "609906", "revid": "16066", "url": "https://it.wikipedia.org/wiki?curid=609906", "title": "Magnus Sheving", "text": ""}
{"id": "609908", "revid": "599013", "url": "https://it.wikipedia.org/wiki?curid=609908", "title": "Giorgio Carrera", "text": "\u00c8 spesso chiamato in veste di opinionista in \"Rigorosamente Calcio\", programma trasmesso da TVA Vicenza.\nCaratteristiche tecniche.\nImpostato inizialmente come mezzala, ricopre nel resto della carriera il ruolo di libero, interpretandolo in chiave di regista arretrato con facolt\u00e0 di sganciarsi in attacco.\nCarriera.\nGiocatore.\nEsordisce nel campionato di Serie D 1971-1972, con la maglia del , agli ordini di Carlo Alberto Quario; nella stagione successiva il nuovo allenatore Ernesto Villa lo trasforma definitivamente in libero. In seguito passa alla , con cui debutta nel campionato di Serie B: rimane in granata per tre stagioni, due delle quali da titolare, pur condizionato dai primi infortuni.\nNel 1976 viene acquistato dal Lanerossi Vicenza, con cui ottiene la promozione in Serie A e il successivo secondo posto alle spalle della . Nell'estate 1978, durante il ritiro precampionato, rimane vittima di un grave infortunio, per il quale salta quasi tutta la stagione giocando solamente le ultime partite di campionato, concluso con la retrocessione. Si trasferisce poi per una stagione al , dove non ha miglior fortuna: un nuovo, serio infortunio lo limita ad un'unica presenza in campionato.\nTornato per un'annata al Vicenza, dall'inizio della stagione 1981-1982 milita nel Bologna, per un'ultima annata di Serie A conclusa con la prima retrocessione dei felsinei tra i cadetti. L'anno successivo scende di categoria giocando dapprima con il Carpi nell'Interregionale e poi nelle file dell'.\nLe successive tappe della sua carriera furono il Palermo in Serie C2 nella stagione 1987-1988 in cui fu il capitano della squadra che a fine anno ottenne la promozione, e la Bagnolese in Promozione e Interregionale, con cui conclude la carriera a 37 anni."}
{"id": "609909", "revid": "438678", "url": "https://it.wikipedia.org/wiki?curid=609909", "title": "I due mafiosi", "text": "I due mafiosi \u00e8 un film del 1964, diretto da Giorgio Simonelli.\n\u00c8 la parodia del film \"Mafioso\"; inizialmente doveva essere una semplice opera di montaggio in cui i due protagonisti avrebbero dovuto soltanto commentare degli spogliarelli sexy (all'epoca era molto in voga il genere del \"Mondo movie\"), ma il regista Simonelli convinse il produttore a cambiare tutto.\nFu uno dei pi\u00f9 grandi successi commerciali della coppia Franchi-Ingrassia.\nGli esterni vennero girati a Parigi, pi\u00f9 precisamente nei pressi della Rue Pigalle.\nTrama.\nSicilia. Ciccio Spampinato e Franco Fisichella, due contadini lenti di comprendonio, stanno camminando per le stradine di campagna quando a un tratto sentono due colpi di lupara. L\u00ec incontrano Don Calogero Sparatore, capomafia locale che affida loro una missione: portare una valigetta piena d'oro ai picciotti di Parigi. La valigia \u00e8 in realt\u00e0 carica di tritolo: infatti, l'intenzione \u00e8 quella di dare una lezione ai francesi per la loro disobbedienza. Cos\u00ec la sera stessa ricevono l'ordine di partire per Parigi e cercare un certo Tot\u00f2 \" Facciatagliata\".\nIn aereo incontrano l'illusionista Misha che scambia la sua valigia con la loro. Arrivati all'hotel, trovano \"Facciatagliata\" morto accoltellato. Rimasti senza ordini, Ciccio e Franco chiamano in Sicilia per sapere come comportarsi. Don Calogero d\u00e0 loro l'incarico di incontrare un antiquario, tale Alfonso Girgenti. Prima dell'appuntamento Franco, curioso, apre la valigia ma trova i giochi del mago. Cos\u00ec la stessa sera si mettono in cerca della loro valigia, indispensabile per l'appuntamento. Girano tutti i locali serali della citt\u00e0 e da l\u00ec iniziano i guai. Incontrano due ragazze, Jacqueline e Clementine, senza sapere che in realt\u00e0 si tratta due poliziotte in borghese che cercano di proteggerli. Cos\u00ec il giorno dopo si ritrovano presso la polizia francese e fanno rapporto al commissario Dupont che li tiene sotto controllo.\nIl giorno successivo i due trovano don Alfonso morto accoltellato. Comunque il picciotto, prima di morire, ha lasciato loro un messaggio per avvisarli che l'appuntamento \u00e8 rimandato a venerd\u00ec, al porto di Saint-Tropez. Dopo mille peripezie si trovano nuovamente nei guai: infatti, Don Fif\u00ec ruba loro la valigia; per fortuna il mago, che si trova con loro, lo colpisce. Infine i mafiosi francesi prendono la valigia e scappano sul panfilo: a questo punto la bomba finalmente scoppia, e al momento giusto.\nDon Fif\u00ec si sdebita coi tre tenendoli con s\u00e9 nel suo locale, e cos\u00ec Franco e Ciccio decidono di rimanere per sempre in Francia.\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "609910", "revid": "181699", "url": "https://it.wikipedia.org/wiki?curid=609910", "title": "Flintshire", "text": "Flintshire (Sir y Fflint in gallese) \u00e8 una contea del nord-est del Galles.\nGeografia fisica.\nLa contea \u00e8 bagnata a nord dalla baia di Liverpool ed a est dall'estuario del fiume Dee. Confina a est e a sud-est con il Cheshire, a sud con il distretto unitario di Wrexham ed a ovest con la contea di Denbighshire.\nIl territorio in prossimit\u00e0 della costa \u00e8 pianeggiante. Nella pianura a sud-est scorre il fiume Dee che in prossimit\u00e0 della foce forma un ampio estuario. Per il resto il territorio \u00e8 ondulato o caratterizzato da catene di basse colline. A ovest si eleva la catena collinare del \"Clwydian Range\". La sede amministrativa ha sede a Mold posta sul fiume Alyn, un affluente del Dee, che scorre nel sud della contea.\nSull'estuario del fiume Dee \u00e8 posta la citt\u00e0 di Flint. Il confine sud-est della contea \u00e8 a ridosso dell'area urbana di Chester.\nAmministrazione.\nLa contea \u00e8 una unitary authority nata il primo aprile del 1996 in attuazione del \"Local Government (Wales) Act\" del 1994. Essa costituisce la parte nord-orientale della contea amministrativa di \"Clwyd\" in esistenza dal 1974 al 1996."}
{"id": "609911", "revid": "1543377", "url": "https://it.wikipedia.org/wiki?curid=609911", "title": "Fernando Collor de Mello", "text": "\u00c8 stato presidente del Brasile dal 15 marzo 1990 al 29 dicembre 1992, sospeso dalle funzioni il 2 ottobre 1992 a seguito d'un'accusa di corruzione.\nCarriera.\nGiornalista e uomo politico populista di destra, capo del neocostituito Partito di ricostruzione nazionale (di orientamento liberal-conservatore), Collor de Mello fu il primo presidente eletto a suffragio diretto dopo 25 anni di dittatura.\nPrese invano diverse iniziative per migliorare la situazione economica del Brasile: il piano \"Brasil novo\", con la sua politica di austerit\u00e0 e privatizzazioni, fall\u00ec per le conseguenze economiche della crisi del Golfo Persico (1990-1991).\nNel 1991 organizz\u00f2 insieme ai governi di Argentina, Uruguay e Paraguay il Mercato comune del Cono Sud (Mercosur), per facilitare il commercio nell'America meridionale.\nLe accuse di corruzione, evasione fiscale ed esportazione di valuta mosse contro di lui e il suo governo spinsero la Camera dei deputati ad aprire un procedimento d'impetizione (\"impeachment\") nei suoi confronti (29 settembre 1992). Collor de Mello fu destituito il 29 dicembre 1992, e il Senato lo dichiar\u00f2 incompatibile con gli uffici pubblici per otto anni.\n\u00c8 senatore dal 2007 del Partito laburista brasiliano."}
{"id": "609913", "revid": "339392", "url": "https://it.wikipedia.org/wiki?curid=609913", "title": "AS-7", "text": ""}
{"id": "609914", "revid": "869733", "url": "https://it.wikipedia.org/wiki?curid=609914", "title": "Il sergente Rompiglioni diventa... caporale", "text": "Il sergente Rompiglioni diventa... caporale \u00e8 un film del 1975, diretto dal regista Mariano Laurenti."}
{"id": "609916", "revid": "1784425", "url": "https://it.wikipedia.org/wiki?curid=609916", "title": "Jos\u00e9 Sarney", "text": " Fu presidente del Brasile dal 15 marzo 1985 al 15 marzo 1990, tra il 15 marzo e il 21 aprile facente funzioni per Tancredo Neves in qualit\u00e0 di suo vicepresidente.\nBiografia.\nProfessore, giornalista, avvocato e uomo politico, leader dal 1980 del partito di stampo conservatore Partito Democratico Sociale. Fondato nel 1984 il Partito del Fronte Liberale, Sarney fu eletto vicepresidente con Tancredo Neves (1984), ma gli succedette quando questi mor\u00ec prima dell'insediamento (21 aprile 1985).\nCerc\u00f2 di rafforzare la democrazia, nonostante la crisi economica e le agitazioni sociali: elimin\u00f2 completamente la censura e permise l'organizzazione di partiti comunisti (PCB e PCdoB), mentre nascevano altri due nuovi partiti: il Partito della Social Democrazia Brasiliana (PSDB) e il Partito Liberale (PL).\nNel 1988 promulg\u00f2 una nuova Costituzione (che avrebbe dovuto essere approvata con un referendum) che dava allo Stato una forma presidenziale (presidente eletto direttamente con mandato quadriennale), stabilendo allo stesso tempo la democrazia, il decentramento amministrativo, l'assistenza sociale e l'interventismo statale, portava a 44 ore la settimana lavorativa e abbassava l'et\u00e0 elettorale a 16 anni.\nDurante il suo mandato presidenziale, il governo ha subito accuse di corruzione. \nNel 1989 var\u00f2 il piano \"Ver\u00e3o\" per risollevare l'economia."}
{"id": "609917", "revid": "767487", "url": "https://it.wikipedia.org/wiki?curid=609917", "title": "Obiettivo ragazze", "text": "Obiettivo ragazze \u00e8 un film del 1963, diretto dal regista Mario Mattoli. Nel 1971 venne ridistribuito col titolo Obiettivo ragazze raggiunto Stop - Missione compiuta.\nTrama.\nDopo la sfilata a Roma, un gruppo di ex militari e reduci di guerra si reca a pranzare in una trattoria sul lago di Bracciano. A tavola si ritrovano un sergente dei paracadutisti, un marinaio, un maresciallo di fanteria e due ex bersaglieri. Il pranzo diventa un'occasione per raccontare una serie di avventure capitate durante la loro carriera.\nNel primo episodio Tony Renis, viene chiamato ad effettuare il servizio militare nei paracadutisti. I suoi commilitoni gli fanno credere per scherzo che l'alloggio del sergente Cerrutti sia una casa d'appuntamenti. Renis vi si reca e scambia le tre sorelle del sergente per prostitute. L'equivoco continua fino all'arrivo del suo superiore che lo punisce per l'affronto con la cella di rigore. Alla fine per\u00f2, Renis accetter\u00e0 di cantare alla festa organizzata dai suoi commilitoni.\nNel secondo episodio, due marinai vanno a vedere uno spettacolo di ballerine e di magia. Uno di loro viene ipnotizzato e si convince di essere una donna. Si toglie la divisa, si veste con abiti femminili e si reca prima in un salone di bellezza e poi in una sala da ballo, dove canta Fred Bongusto. L'altro marinaio lo insegue, viene sorpreso dalla ronda, ma alla fine riesce a farlo rinsavire.\nNel terzo episodio, il nullafacente Antonio Zanelli le prova tutte per evitare di fare il servizio militare. Dapprima contatta un truffatore che, dietro il pagamento di una somma di denaro, gli promette di farlo esonerare, poi cerca di evitare la marcia facendosi credere malato di ulcera, infine, per essere rispedito a casa, decide di corteggiare Laura, la figlia del maresciallo Pozzilli. Ottiene per\u00f2 l'effetto contrario e si ritrova arruolato come allievo sottufficiale in servizio permanente effettivo.\nNell'ultimo episodio, due bersaglieri raccontano che durante la campagna d'Africa, nei pressi dell'Amba Alagi, sono finiti in un villaggio di indigene e che hanno rischiato di perdere la loro virilit\u00e0.\nIn realt\u00e0 la loro storia \u00e8 completamente inventata in quanto i due durante gli anni dal 1935 al 1943 si sono imboscati presso il magazzino vestiario di Velletri e hanno scampato la guerra.\nIncassi.\nIncasso accertato sino a tutto il 31 marzo 1964 \u00a3 339.538.416"}
{"id": "609918", "revid": "93435", "url": "https://it.wikipedia.org/wiki?curid=609918", "title": "Born-Haber", "text": ""}
{"id": "609919", "revid": "729019", "url": "https://it.wikipedia.org/wiki?curid=609919", "title": "Jo\u00e3o Figueiredo", "text": "Fu presidente del Brasile dal 15 marzo 1979 al 15 marzo 1985.\nBiografia.\nGenerale dell'esercito brasiliano, Figueiredo partecip\u00f2 al golpe del 1964 e fu capo dell'SNI (i servizi segreti) sotto il presidente Ernesto Geisel.\nEletto presidente dietro designazione di Geisel, Figueiredo fu l'ultimo dei presidenti militari e govern\u00f2 per sei anni, ma dimostrando scarse capacit\u00e0 di governo.\nNel 1979 abol\u00ec la censura, amnisti\u00f2 i prigionieri politici e reintrodusse il multipartitismo: l'Alian\u00e7a Renovadora Nacional (ARENA) divent\u00f2 il Partito Democratico Sociale (PDS), che mantenne la maggioranza alle elezioni, mentre l'MDB (Movimento Democratico Brasiliano) gener\u00f2 il Partito del Movimento Democratico Brasiliano (PMDB), il Partito Progressista (PP), il Partito dei Lavoratori (PT), il Partito Democratico Laburista (PDT) e il Partito Laburista Brasiliano (PTB); solo i comunisti rimasero fuori legge.\nPer frenare l'inflazione galoppante, nel 1980 Figueiredo decret\u00f2 la riduzione dei salari, scatenando violente reazioni popolari. Dopo manifestazioni di piazza a Rio de Janeiro e San Paolo, ristabil\u00ec l'elezione diretta dei governatori statali (1980).\nTrascorse gli ultimi anni di vita in un appartamento a Rio de Janeiro, nel quartiere S\u00e3o Conrado. Mor\u00ec il 24 dicembre 1999, a causa di un'insufficenza renale e cardiaca. \u00c8 sepolto al Cimitero di Caju."}
{"id": "609921", "revid": "93435", "url": "https://it.wikipedia.org/wiki?curid=609921", "title": "Born Haber", "text": ""}
{"id": "609922", "revid": "767487", "url": "https://it.wikipedia.org/wiki?curid=609922", "title": "Sedotti e bidonati", "text": "Sedotti e bidonati \u00e8 un film del 1964, diretto dal regista Giorgio Bianchi.\nTrama.\nCiccio e Franco sono due cugini siciliani che rispondono ad un annuncio giornalistico nel quale due incantevoli gemelle ventenni (con solo un piccolo difetto fisico) cercano marito, preferibilmente ricco. In realt\u00e0 si tratta di una truffa, in quanto un gruppo di attori teatrali caduto in disgrazia si sta servendo delle ragazze con lo scopo di spennare i due malcapitati, fingendo con un trucco che le stesse siano gemelle siamesi.\nRiescono quindi a derubare i due dei loro averi, mettendo in scena una finta operazione di separazione dei corpi, dopo la quale viene inscenata la loro morte durante l'intervento. I due cugini finiscono cos\u00ec per piangere su due tombe vuote. Tornati da Roma in Sicilia, i due scoprono che la nonna morta ha lasciato loro un'eredit\u00e0 enorme di ben 100 milioni di lire; tornano dunque sulle tombe delle fidanzate \"morte\" pensando a costruire un monumento in loro onore. Proprio in questa occasione viene organizzata una seconda truffa, da parte della stessa cricca venuta a conoscenza della fortuna ereditata dai cugini. Ai due viene fatto credere che le 2 gemelle morte avevano altre 2 gemelle uguali. A questo punto, con una messinscena, le due ragazze vengono rapite con una richiesta di riscatto proprio di 100 milioni. Al momento della consegna del riscatto, per\u00f2, i due cugini danno i soldi a un'altra banda che aveva davvero rapito il figlio di un banchiere e si ritrovano con il pargolo sul groppone.\nPer di pi\u00f9 non possono recuperare i soldi, perch\u00e9 si scopre che il bambino riconsegnato non \u00e8 il figlio del banchiere, ma quello della balia che allattava entrambi. Alla fine, con uno stratagemma, la polizia riesce ad acciuffare i truffatori, ma i due cugini, rimasti al verde, si ritrovano comunque con un pugno di mosche in mano."}
{"id": "609924", "revid": "729019", "url": "https://it.wikipedia.org/wiki?curid=609924", "title": "Ernesto Geisel", "text": "Biografia.\nGenerale dell'esercito, Geisel ricopr\u00ec dal 1964 vari incarichi nel governo.\nEletto presidente, avvi\u00f2 il processo di apertura politica che port\u00f2 alla fine della dittatura militare brasiliana: comp\u00ec alcune riforme costituzionali (sull'elezione dei governatori degli Stati federali), fiss\u00f2 la durata del mandato presidenziale a sei anni, ridusse gli organismi repressivi e la censura sulla stampa e sospese l'applicazione degli Atti Istituzionali promulgati dai militari.\nAllo stesso tempo il regime militare cerc\u00f2 di non perdere terreno: la legge Falc\u00e3o ridusse l'accesso dei candidati a radio e televisioni e nel 1977 l'elezione dei senatori fu modificata in modo da favorire il partito di governo ARENA (), ma nel 1979 fu definitivamente abolito l'Atto istituzionale n\u00b0 5/68.\nGeisel design\u00f2 quindi come proprio successore il generale Jo\u00e3o Baptista de Oliveira Figueiredo, affinch\u00e9 gestisse la transizione alla democrazia.\nDopo la presidenza, appoggi\u00f2 la candidatura di Tancredo Neves nel 1985, ma il sostegno per quest'ultimo diminu\u00ec dopo aver trovato resistenza riguardo alla gestione dei militari. Sempre negli Anni '80 gest\u00ec la \"Norquisa\", un'impresa legata al settore petrolchimico. Mor\u00ec a 89 anni, per un tumore, il 12 settembre 1996."}
{"id": "609925", "revid": "2052986", "url": "https://it.wikipedia.org/wiki?curid=609925", "title": "I maniaci", "text": "I maniaci \u00e8 un film del 1964, diretto da Lucio Fulci, interpretato tra gli altri da Walter Chiari, Enrico Maria Salerno e Barbara Steele.\nLa colonna sonora del film comprende \"La mia mania\" cantata da Gianni Morandi nei titoli di testa e di coda, e il brano \"Mezzanotte\" presentato al festival di Sanremo 1964 dal trio di origine cubana Los Hermanos Rigual."}
{"id": "609926", "revid": "767487", "url": "https://it.wikipedia.org/wiki?curid=609926", "title": "Tordibetto", "text": "Tordibetto \u00e8 una frazione del comune di Assisi (PG).\nSi trova a 255 , 5\u00a0km a nord-ovest di Assisi. Il paese si sviluppa a partire da un castello posto a difesa di Assisi (intorno alla met\u00e0 del XIII secolo).\nConta 509 residenti (2017), e dunque \u00e8 una localit\u00e0 del contado assisiate a media densit\u00e0 abitativa.\nStoria.\nIl castello di Tordibetto, uno dei meglio conservati dell'intero territorio comunale, all'inizio non era altro che una torre di propriet\u00e0 di un certo \"Bectus Menneci\", costruita per immagazzinare il frumento. Tale torre venne poi ampliata in un vero e proprio castello nel XIV secolo e, da ultimo, verso la met\u00e0 del XV secolo, quando la struttura assunse la forma attuale, con quattro possenti torri che dominano la valle sottostante.\nFino a tutto il secolo XV il castello era alle dipendenze di quello di \"Beviglie\", localit\u00e0 a 295\u00a0m s.l.m., inglobata all'interno dei confini della frazione di Tordibetto, dove secondo la leggenda si troverebbe un eremo di San Francesco e dove \u00e8 nato Frate Elia, il costruttore del Sacro Convento di S. Francesco in Assisi.\nEconomia e manifestazioni.\nL'artigianato locale \u00e8 famoso per i ricami su tela, realizzati con il tradizionale \"punto francescano\". A livello gastronomico vanno ricordati i \"frascarelli\", una particolare pasta a base di farina e acqua. Per quanto concerne l'agricoltura, la coltivazione dell'olivo e la produzione dell'olio rivestono una buona importanza, assieme, ovviamente, a spiccate vocazioni agrituristiche.\nTordibetto \u00e8 stato il primo paese in Italia ad aver celebrato, nel lontano 1957, la \"Festa della Mamma\" su iniziativa del parroco del tempo, don Otello Migliosi: da allora, ogni anno, il paese si accende di entusiasmi e di iniziative, dai toni popolari e familiari, e comunque sempre intimamente vissuti. Tra le altre manifestazioni ricordiamo la processione dell'Ascensione, dalla chiesa di San Bernardino alla chiesa dell'Immacolata Concezione, sita nel castello di Beviglie, (vd. infra) e la festa dell'Esaltazione della Santa Croce, presso la chiesa del SS. Crocifisso. Il 6 gennaio si tiene la suggestiva cerimonia del \"Bacio del Bambino\", con la partecipazione di tutta la comunit\u00e0 parrocchiale e in special modo dei bambini, ai quali \u00e8 riservato un gradito dono. Il 7 dicembre si rinnova la tradizione dei \"focaracci\", cio\u00e8 grandi fal\u00f2 in onore dell'Immacolata Concezione, accesi al suono dell'Ave Maria della sera, mentre a novembre si tiene la \"Festa di S. Martino\".\nInfrastrutture e trasporti.\nTordibetto \u00e8 servito da una serie autobus che lo collegano sia ad Assisi che a Perugia. Per usufruire del treno occorre recarsi alle vicine stazioni di S. Maria degli Angeli o di Bastia."}
{"id": "609927", "revid": "729019", "url": "https://it.wikipedia.org/wiki?curid=609927", "title": "Em\u00edlio Garrastazu M\u00e9dici", "text": "Fu presidente e dittatore del Brasile dal 30 ottobre 1969 al 15 marzo 1974.\nBiografia.\nFiglio di una uruguayana di origine basca e di un italiano, fu generale dell'esercito e capo del \"Servi\u00e7o Nacional de Informa\u00e7\u00f5es\" (i servizi segreti del regime militare). M\u00e9dici fu eletto presidente della Repubblica dal Congresso nazionale il 30 ottobre 1969 per completare il mandato del presidente Artur da Costa e Silva, ma con l'Atto istituzionale n\u00b0 16/69 fiss\u00f2 la scadenza del suo mandato al 15 marzo 1974 (mentre l'Emendamento costituzionale n\u00b0 1/69 fissava la durata del mandato presidenziale a 5 anni).\nIl suo governo \u00e8 considerato come il peggiore e il pi\u00f9 repressivo della storia del Brasile indipendente. Aveva ereditato infatti la struttura delle Giunte militari precedenti caratterizzate da fortissime connotazioni fasciste. Numerose sono ad esempio, le denunce di violenze e sparizioni perpetrate nei confronti degli oppositori politici per tutti gli anni settanta. A lui, nel 1974, successe a capo della giunta militare il generale Ernesto Geisel.\nAlla fine del suo mandato il generale intese abbandonare la vita pubblica. \u00c8 deceduto a Rio de Janeiro, il 9 ottobre del 1985 per insufficienza renale dovuta a un ictus."}
{"id": "609929", "revid": "767487", "url": "https://it.wikipedia.org/wiki?curid=609929", "title": "I due che spezzarono il racket", "text": " I due che spezzarono il racket (\u5973\u5fc5\u6bba\u62f3, \"Onna hissatsu ken\"), \u00e8 un film del 1974 diretto da Kazuhiko Yamaguchi. Conosciuto anche col titolo internazionale Sister Street Fighter, viene citato nella versione italiana del film \"Una vita al massimo\" col titolo erroneo La sorella del teppista. Il film \u00e8 uno spin-off della saga di successo apertasi nello stesso anno con \"Gekitotsu! Satsujin ken\". Nel film appare anche il personaggio Sonny Chiba, ma in un ruolo minore. La regia \u00e8 affidata a Yamaguchi anzich\u00e9 ad Shigehiro Ozawa. Il film usc\u00ec in sala negli Stati Uniti solamente dopo il 1993: in quell'anno veniva distribuito \"Una vita al massimo\", nel quale si accennava alla trilogia con protagonista il personaggio di Takuma Tsurugi. Nonostante il poco successo del film, esso ebbe ben tre sequel.\nTrama.\nLi Mansei \u00e8 un campione di arti marziali che la polizia usa come infiltrato per entrare in una banda di spacciatori responsabile dell'importazione di eroina dal Giappone ad Hong Kong. Quando viene identificato dalla banda e imprigionato, la polizia costringe la sorella Li Koryu ad aiutarli a trovarlo e liberarlo. Ottenendo l'aiuto dalla scuola di arti marziali del fratello, ella si reca a liberare il fratello in questa sorta di torneo tra le gang della droga, torneo che include maestri di scuole differenti."}
{"id": "609931", "revid": "767487", "url": "https://it.wikipedia.org/wiki?curid=609931", "title": "Cadavere per signora", "text": "Cadavere per signora \u00e8 un film del 1964, diretto dal regista Mario Mattoli.\nTrama.\nLaura \u00e8 vittima di un ricatto, chiede quindi aiuto alle sue amiche di infanzia Renata, Marina e Giovanna, nel frattempo divenuta suora, per raccogliere la somma richiesta. Renata si incarica di consegnare il denaro al ricattatore ma la ragazza chiama le amiche per avvisarle che il ricattatore \u00e8 stato ucciso."}
{"id": "609932", "revid": "1315650", "url": "https://it.wikipedia.org/wiki?curid=609932", "title": "Armi a microonde", "text": "Le armi a microonde, note anche come Active Denial System (ADS), sono dispositivi non letali sviluppati dalle forze armate statunitensi. Sono potenti trasmettitori di onde millimetriche usate per il controllo della folla (cosiddetto \"goodbye effect\") o per fermare veicoli. Ufficiosamente, tali armi sono chiamate anche heat ray (raggio di calore). La Raytheon Company \u00e8 una delle ditte che commerciano queste armi in versione a corto raggio.\nNel 2010, gli ADS sono stati portati in dotazione alle forze statunitensi sul teatro di guerra in Afghanistan, ma sono stati ritirati senza essere mai stati utilizzati. Il 20 agosto 2010 il dipartimento dello sceriffo della contea di Los Angeles annunci\u00f2 di voler usare, se si fosse rivelato il caso, la tecnologia ADS contro i detenuti del centro di detenzione di Pitchess.\nEffetti.\nL'ADS funziona emanando un potente (100kW) fascio di radiazioni elettromagnetiche nella forma di onde millimetriche ad alta frequenza (95 GHz, lunghezza d'onda di 3,2\u00a0mm) Allo stesso modo in cui le microonde cucinano il cibo, queste eccitano le molecole d'acqua e di grasso del corpo umano scaldandole e causando intenso dolore che aumenta, cos\u00ec come fa la temperatura, fin quando vi \u00e8 puntato il fascio di microonde che per\u00f2 agisce anche su tutto quello si trova davanti o dietro l'oggetto (o la persona), eccetto per materiali simili alla carta argentata con cui, teoricamente, possono essere fatti indumenti per proteggersi dalle ADS.\nMolti aspetti degli ADS sono secretati, ma l\"Air Force Research Laboratory\" (AFRL) ha fatto valutazioni indipendenti da quelle del costruttore. In accordo con quanto rilasciato al pubblico, ci sono stati pi\u00f9 di 10 700 \"spari\" scaturiti dagli ADS che sono stati giudicati idonei all'utilizzo. La \"Pennsylvania State University\" ha pubblicato un documento, seguito ad una ricerca, dimostrante l'interazione dei cosmetici applicati sulla pelle con i fasci di microonde, l'assenza di danni al sistema riproduttore maschile, la scarsa probabilit\u00e0 di formazione di tumori, l'assenza di difetti alla nascita per i figli dei colpiti e, come unico danno, la comparsa di vescicole della dimensione di un pisello in meno dello 0,1% della parte esposta. Lo studio concluse affermando che gli ADS non sono armi letali.\nGli ADS sono installate solo su veicoli, anche se sia il corpo dei Marine che la polizia USA stanno lavorando su sistemi portatili.\nStoria.\nContratti.\nIl 22 settembre 2004, la Raytheon ottenne una licenza dalla \"Federal Communications Commission\" (FCC) per mostrare la tecnologia ADS a forze di polizia e militari e ad organizzazioni per la sicurezza.\nIl 4 ottobre 2004 il dipartimento della Difesa degli Stati Uniti rese pubblica la seguente informazione sul contratto:\nDimostrazioni e dispiegamento in Afghanistan.\nUn sistema d'arma ADS completamente operativo e installato su un veicolo venne mostrato e provato il 24 gennaio 2007 alla \"Moody Air Force Base\" (Georgia). Un corrispondente della Reuters si offr\u00ec volontario per essere colpito dal fascio di microonde e descrisse la sensazione \"simile allo scoppio di un forno molto caldo, troppo dolorosa da sopportare senza una copertura\".\nNel giugno 2010 il tenente colonnello John Dorrian, portavoce delle forze NATO comandante dal generale Stanley McChrystal, conferm\u00f2 via e-mail alla giornalista del \"Wired Magazine\" Noah Shachtman che gli ADS erano stati portati in Afghanistan, ma che non erano ancora stati utilizzati. Gli ADS sono stati ritirati dal servizio in Afghanistan il 25 luglio 2010. Un portavoce del dipartimento della Difesa USA disse che tale decisione era stata presa dai comandanti sul campo in Afghanistan.\nIl \"Silent Guardian\".\nLa Raytheon ha sviluppato una versione pi\u00f9 piccola di ADS, il \"Silent Guardian\". Questo modello in scala ridotta \u00e8 pensato soprattutto per agenzie di sicurezza e forze militari. Il sistema, con una portata utile fino a 550 m, si controlla grazie a un joystick e a un piccolo schermo.\nL'autorit\u00e0 competente per le prigioni della contea di Los Angeles ha installato questi sistemi nei tetti delle sue strutture detentive.\nMichael Hanlon, un volontario che si \u00e8 sottoposto al \"fuoco\" del \"Silent Guardian\", ha descritto l'esperienza paragonandola \"pi\u00f9 o meno al tocco di un cavo incandescente, senza calore, con la sola sensazione di calore\". La Raytheon ha affermato che il dolore cessa non appena viene fermato il fascio di microonde, ma Hanlon sostenne che le sue dita formicolavano anche ore dopo l'esposizione alle microonde."}
{"id": "609934", "revid": "190578", "url": "https://it.wikipedia.org/wiki?curid=609934", "title": "Sorelle Lumi\u00e8re", "text": "Sorelle Lumi\u00e8re \u00e8 un album della cantante italiana Mina, pubblicato nel 1992. \u00c8 stato commercializzato anche in vinile nel formato di doppio LP.\nIl disco.\nPer il layout dell'album, Mina si ispira al cinema, a partire dal titolo che rende omaggio ai fratelli Lumi\u00e8re. Cos\u00ec la copertina vede la cantante trasformarsi in \u00abun proiettore cinematografico con due bobine al posto dei capelli, gli ingranaggi nel cervello e le immagini che le scaturiscono dagli occhi\u00bb, mentre nelle foto interne Mina si fa \u00abtenebrosa\u00bb e, guardandosi allo specchio, nota una \"M\" disegnata sulla sua schiena, citazione del film \"M - Il mostro di D\u00fcsseldorf\" di Fritz Lang. L'intero disco diventa cos\u00ec \u00abun film che si dipana nella sua testa, un film lungo venti canzoni, [...] forse un vecchio mel\u00f2, dalle tinte forti, una storia sentimentale senza lieto fine\u00bb. \u00abSe il primo volume \u00e8 elegante, intenso\u00bb, \u00abpi\u00f9 vario e soffuso di atmosfere vellutate\u00bb, nell'album di inediti \u00able ampie melodie sono cariche di tristezze, di gemiti di donne disperate e amare\u00bb, \u00abun fuoco d'artificio di capricci e invenzioni, [...] di storie complesse, contorte, di uomini che non capiscono, di donne che soffrono, si annoiano, sognano\u00bb. Quasi tutti i pezzi rientrano in queste definizioni: \"Anima nera\", in cui la Mina buona e consigliera di \"Anche un uomo\" lascia il posto ad una Mina arrabbiata e delusa (\"\u00abMai sarai per lui la sola donna d'amare, mai. Anima nera, bugiarda, non cambia mai\u00bb\"); in \"Se poi\", Carlo Marrale le fa cantare \"\u00absoffro, bevo e mi rovino, lo so\u00bb\", perch\u00e9 \u00able eroine subiscono sempre\u00bb; in \"Uomo ferito\", Mina si fa pi\u00f9 comprensiva e consolatrice - una specie di \u00abcrocerossina\u00bb - e quell\u00b4\"\u00abuomo ferito come un passero che non vola pi\u00f9\u00bb\" ritrover\u00e0 la luce grazie all'amore della sua donna. E poi la conclusiva \"La follia\", che \u00absfocia nel fogliettone di un torbido delitto\u00bb (\"\u00abOrmai non sento pi\u00f9 la voce sua da vile incantatore... Il mio pugnale \u00e8 l\u00ec, piantato l\u00ec, al centro del suo cuore...\u00bb\") e che rappresenta l'\u00abatto finale di questo nuovo capitolo dove Mina [...] si ritrae come un mostro, marcato dal segno M, e oggetto di feticismo da cinematografo\u00bb.\nCuriosit\u00e0.\nIl brano Neve, che si apre con un canto gregoriano, vede l'inizio della lunga e proficua collaborazione tra Mina e gli Audio2. Della canzone venne realizzato anche un breve video promozionale dove compariva anche una non ancora famosa Platinette prima nei panni di Rita Hayworth, versione \"La signora di Shanghai\", che ripeteva la celebre scena dello sparo allo specchio, poi in quelli di Norma Desmond (Gloria Swanson) in \"Viale del tramonto\".\nIl Jacinto Pereira de Tazza che compare nei crediti come percussionista in realt\u00e0 \u00e8 uno pseudonimo di Massimiliano Pani.\nNell'album delle cover, compaiono tre brani - Come stai, Non avere te e Robinson - incisi da Massimiliano Pani nel suo album di debutto, \"L'occasione\" (1991). \"Come stai\" \u00e8 stata rieseguita per l'occasione anche da Pani.\nUomo ferito porta la firma di Valgaut, pseudonimo della cantautrice Valentina Gautier.\nTracce.\nDisco 1 / CD 1\nDisco 2 / CD 2"}
{"id": "609935", "revid": "547034", "url": "https://it.wikipedia.org/wiki?curid=609935", "title": "Slatanic Slaughter 1", "text": "Slatanic Slaughter 1 \u00e8 un album tributo al gruppo musicale statunitense Slayer."}
{"id": "609940", "revid": "327773", "url": "https://it.wikipedia.org/wiki?curid=609940", "title": "Carta carbone", "text": "La carta carbone \u00e8 una carta rivestita su un lato da uno strato di inchiostro asciutto, di solito unito a della cera, che era utilizzata per creare una o pi\u00f9 copie di un documento durante la scrittura dello stesso. Viene chiamata pi\u00f9 propriamente \"carta copiativa\", in quanto se ne distinguono vari tipi e non tutti creano copie del colore nero tipico del carbone.\nUso.\nIl foglio di carta carbone viene frapposto tra il foglio dove si intende scrivere il documento e quello dove lo si vuol copiare, con la superficie inchiostrata rivolta verso il basso, in modo da farla combaciare con la superficie del foglio destinato alla copia. Nel caso si vogliano ottenere pi\u00f9 copie contemporaneamente si usa utilizzare per l'originale, quello che ricever\u00e0 l'impressione del segno, un foglio di carta normale e per tutti gli altri, invece, dei fogli di carta velina.\nLa carta carbone pu\u00f2 essere usata sia per scrivere il documento manualmente sia che si voglia usare una macchina per scrivere; la pressione della penna o della piastrina portacaratteri del martelletto nella macchina deposita l'inchiostro sul foglio sottostante, creando cos\u00ec una \"copia carbone\" del documento originale.\nIl trasferimento dell'inchiostro sul foglio di carta sottostante lascia una traccia del testo copiato sulla superficie inchiostrata del foglio di carta carbone utilizzato. Per questo motivo, se utilizzato per creare copie di documenti sensibili, la cui riservatezza \u00e8 di massima importanza, un foglio di carta carbone andrebbe distrutto subito dopo l'operazione di copia.\nNell'uso corrente per\u00f2 la carta copiativa veniva usata moltissime volte di seguito, praticamente fino a consumare tutto l'inchiostro disponibile. \u00c8 stato calcolato che fogli delle migliori marche possono venir usati anche pi\u00f9 di cento volte, a seconda della quantit\u00e0 del testo, dalla grandezza delle lettere e dalla pesantezza del tratto. Nei testi scritti a macchina la carta carbone poteva sopportare dai 30 ai 50 utilizzi.\nTipi di carta carbone.\nLa prima distinzione si fa tra la carta usata per copie manuali e quelle per macchina da scrivere, la seconda per colore. La carta copiativa usata per le macchine da scrivere \u00e8 pi\u00f9 sottile e l'inchiostro che la ricopre \u00e8 pi\u00f9 secco, il che permette riproduzioni fedelissime dei tipi battuti e l'impiego contemporaneo di vari strati. In situazioni ottimali queste carte permettevano di creare fino a sei o sette copie ancora sufficientemente leggibili. Va detto per inciso che per le copie veniva usata la \"carta velina\", cio\u00e8 carta resistente ma molto sottile, un articolo oggi praticamente sconosciuto in quanto tramontato con la carta carbone stessa. La \"velina\" \u00e8 passata poi a significare un \"promemoria\", proprio in quanto le copie dei documenti che rimanevano in ufficio per archivio e possibile consultazione erano scritte su questa carta sottile e quasi trasparente come un velo.\nAgli inizi del XX secolo le carte carbone per macchina da scrivere si trovavano in commercio in vari colori. Quello pi\u00f9 usato era il blu, ma venne presto soppiantato dal nero, mentre spariva il rosso che non si era dimostrato interessante per la copiatura di pagine intere di testo. Il rosso si fece strada invece nei nastri delle macchine da scrivere dove serviva come evidenziatore.\nLe carte copiative per uso manuale non erano previste per permettere pi\u00f9 di una copia alla volta, per cui erano pi\u00f9 grosse. Erano anche pi\u00f9 robuste, dovendo sopportare la scrittura manuale che non garantisce un peso tanto uniforme come quella a macchina. Tanto \u00e8 vero che le ultime carte copiative non erano pi\u00f9 fogli di carta, ma di plastica il che le rendeva molto pi\u00f9 resistenti. Finch\u00e9 queste carte venivano usate prevalentemente per copiare dei testi, il loro colore rimase il blu. Gli ultimi impieghi delle carte copiative blu sono state le compilazioni di ricevute o delle bolle di accompagnamento o altri simili documenti di cui si voleva avere una copia, per cui i relativi bollettari presentavano le pagine numerate in doppio per potervi inserire in mezzo la carta copiativa. Gli ultimi bollettari di questo tipo avevano anzi gi\u00e0 eliminato la carta carbone, in quanto il superiore dei due fogli veniva trattato chimicamente sul retro in modo da fungere esso stesso da copiativa.\nBen altro discorso vale per le carte copiative manuali, usate per la riproduzione di disegni. Sono state molto utili fino all'avvento dei computer, ed in alcuni casi si usano tuttora. Si trovavano in commercio in misure molto grandi, anche in A0, ed in vari colori per poterle utilizzare pure su superfici non bianche: in particolare vanno ricordate le copiative gialle per copiare su carta e tessuti neri.\nStoria.\nLa carta carbone venne inventata nel 1806 da Ralph Wedgwood intento a riscrivere l'aramaico.\nSecondo altre fonti, l'inventore fu, sempre nel 1806, l'italiano Pellegrino Turri che aveva perfezionato la macchina per scrivere inventata nel 1802 dall'amico Conte Agostino Fantoni di Fivizzano.\nLa carta carbone oggi.\nOggi, la carta carbone \u00e8 caduta quasi in totale disuso. \u00c8 stata largamente soppiantata da dispositivi elettronici come le fotocopiatrici, che permettono la copia di documenti in maniera pi\u00f9 veloce e agevole. Al suo declino ha anche contribuito la diffusione dei personal computer e delle stampanti negli uffici.\nLe moderne tecnologie hanno eliminato anche l'impiego di carta carbone manuale da tutti gli studi professionali. La utilizzano ancora taluni artigiani e chi si diletta con il bricolage."}
{"id": "609942", "revid": "119737964", "url": "https://it.wikipedia.org/wiki?curid=609942", "title": "Bagarinaggio", "text": "Il bagarinaggio \u00e8 il fenomeno per cui i biglietti di un evento, in particolare concerti ed eventi sportivi, sono acquistati in blocco da un \"bagarino\" e poi rivenduti all'esaurimento dei posti disponibili a prezzo maggiorato, fruttando cos\u00ec un grosso guadagno allo stesso. Quando l'evento \u00e8 per\u00f2 imminente oppure da poco iniziato, pu\u00f2 capitare di imbattersi in un bagarino che sia disposto alla cessione del tagliando a un prezzo minore di quello nominale.\nNonostante alcuni economisti liberisti la considerino una semplice applicazione del principio della libert\u00e0 di mercato, la pratica \u00e8 illegale in molti Paesi.\nEtimologia.\nIl termine sembra possa derivare da una voce romanesca dell'Ottocento, a sua volta derivante dall'arabo \"baqq\u0101l\u012bn\", con il senso di \"venditori al minuto\". Altre ipotesi suggeriscono una derivazione inglese, dal termine \"bargain\", trattare, mercanteggiare, o una spagnola, con significato di \"marinaio salariato\", cio\u00e8 quel marinaio ingaggiato su una nave con il compito di rematore o di vogatore.\nDopo gli ultimi studi etimologici pare che il termine derivi dal Francese \"Bagarre\", baruffa, tafferuglio \"colui il quale trae vantaggio od opera ove vi sia bagarre\".\nIn Italia.\nIl bagarinaggio in Italia \u00e8 legato soprattutto alle partite di calcio, presente da molti anni e, sebbene sia illegale la vendita maggiorata, \u00e8 spesso tollerato. L'acquisto di biglietti da un bagarino pu\u00f2 configurarsi come reato di incauto acquisto, tuttavia una sentenza della Corte di cassazione ha stabilito che, qualora i biglietti acquistati non abbiano provenienza illecita, non si possa configurare tale ipotesi di reato (va precisato tuttavia che la sentenza in parola si riferisce ad un fatto verificatosi prima dell'entrata in vigore della normativa che impone la vendita di biglietti recanti il nominativo dell'effettivo titolare).\nI prezzi dei biglietti solitamente aumentano in modo sproporzionato rispetto al prezzo iniziale. Si \u00e8 tentato di arginare il fenomeno, per quanto riguarda il bagarinaggio dei biglietti per le partite di calcio, attraverso l'adozione dei biglietti nominali: biglietti nei quali compare il nome dell'acquirente. Tale normativa, introdotta nel corso del 2006, si \u00e8 rivelata tuttavia inefficace, vista la sua elastica applicazione e la scarsit\u00e0 dei controlli.\nIl fenomeno del bagarinaggio \u00e8 molto rilevante per quanto riguarda le manifestazioni teatrali e i concerti. Bastino come esempi i casi della \"prima\" della Scala di Milano e i concerti dei grandi della musica, i cui biglietti vengono rivenduti a prezzi sensibilmente gonfiati; il fenomeno si \u00e8 esteso anche alla vendita tramite Internet."}
{"id": "609944", "revid": "827882", "url": "https://it.wikipedia.org/wiki?curid=609944", "title": "Slatanic Slaughter 2", "text": "Slatanic Slaughter 2 \u00e8 un disco tributo agli Slayer."}
{"id": "609945", "revid": "26601", "url": "https://it.wikipedia.org/wiki?curid=609945", "title": "Bagarino", "text": ""}
{"id": "609946", "revid": "290948", "url": "https://it.wikipedia.org/wiki?curid=609946", "title": "Impianto meccanico", "text": "Per impianti meccanici solitamente si intendono gli impianti che hanno a che fare con organi in movimento o che comunque hanno al loro interno (usano) delle macchine che producono movimenti o forze meccaniche.\nEsempi.\nNell'impiantistica tradizionale (industria terziario e civile) gli impianti meccanici pi\u00f9 diffusi sono:\nImpianti meccanici nell'automazione.\nLe automazioni spesso hanno una doppia faccia poich\u00e9 comprendono sia una parte elettrica sia una parte meccanica.\nGli impianti che si possono definire sia meccanici che elettrici sono:\nLegislazione.\nIn Italia.\nPer tutti gli impianti meccanici di rilievo c'\u00e8 l'obbligo di progetto redatto da un progettista nell'ambito delle sue competenze. I progetti dovranno essere redatti solo nelle condizioni previste dalle leggi in vigore tra cui la legge 10/91 e il Decreto Ministeriale n. 37/08. "}
{"id": "609948", "revid": "1305772", "url": "https://it.wikipedia.org/wiki?curid=609948", "title": "Vicentino", "text": ""}
{"id": "609952", "revid": "122443533", "url": "https://it.wikipedia.org/wiki?curid=609952", "title": "Dueville", "text": "Dueville (IPA /due'ville/, \"Dovi\u0142e\" in veneto, [do'vie]) \u00e8 un comune italiano di abitanti della provincia di Vicenza in Veneto.\nIl territorio del comune \u00e8 attraversato dalla Strada provinciale 248 Schiavonesca-Marosticana, che unisce Vicenza a Bassano del Grappa, e comprende, oltre alla sede comunale, tre frazioni: Povolaro, la pi\u00f9 grande, situata a sud est del capoluogo, Passo di Riva, a nord est e Vivaro, a sud ovest.\nLe Sante patrone del capoluogo sono Santa Maria e Santa Fosca, ma la festa principale \u00e8 la fiera di Sant'Anna, il mercoled\u00ec successivo la festa della santa che \u00e8 il 26 luglio.\nGeografia fisica.\nTerritorio.\nIl comune di Dueville si trova a dieci chilometri a nord-est della citt\u00e0 di Vicenza, attraversato dalla statale marosticana che da Vicenza porta a Marostica. Confina coi comuni di Montecchio Precalcino, Villaverla, Caldogno, Vicenza, Monticello Conte Otto e Sandrigo.&lt;br&gt;\nA nord-est, poco a sud di Passo di Riva, \u00e8 attraversato dall'autostrada A31 Valdastico.\nIl territorio \u00e8 totalmente pianeggiante. A ovest \u00e8 presente l'area chiamata \"Bosco di Dueville\"', ricca di risorgive e dove si trovano le sorgenti del fiume Bacchiglioncello. Quest'ultimo si unisce tra Vivaro e Cresole col Leogra-Timonchio e il corso del fiume prende a questo punto il nome di Bacchiglione. Gli altri corsi d'acqua del territorio, a carattere torrentizio, sono l'Astico a nord-est, dove segna il confine col comune di Sandrigo, e l'Astichello, formato dall'unione di una serie di canalette a Montecchio Precalcino e che taglia il territorio duevillese da nord a sud, fino al comune di Monticello Conte Otto.\nStoria.\nToponimi.\nL'origine del nome \"Dueville\" non \u00e8 ancora appurata con certezza, ma probabilmente si riferisce all'unione di due villaggi che si trovavano nel territorio (forse uno autoctono e uno longobardo), dando vita ad un paese pi\u00f9 grande, o alla presenza di molte ville nel territorio circostante. Un'altra discussa etimologia vuole che il nome derivi dal latino \"Villa de duabus villis\" ossia un villaggio formato dall'unione di due nuclei abitativi, poich\u00e9 il territorio poteva essere inteso come punto d'incontro fra due centuriazioni romane (Thiene e Marostica).\nLa parola \"villa\" comincia ad essere usata a fine medioevo, quando il termine latino \"vicus\" (villaggio) viene sostituito. Quindi \"villa\" e \"vicus\" indicano un agglomerato di case che formano un nucleo abitativo; oggi si utilizza per lo stesso concetto la parola paese. Il termine villico indicava fino ad un solo secolo fa, l'abitante del vicus/villa/paese di campagna, quindi di solito un agricoltore, che poteva anche essere un lavoratore qualsiasi.\nLa frazione \"Povolaro\" deve il nome alla presenza dei pioppi, \"povo\u0142a\" in Lingua veneta. Il nome latino del pioppo \u00e8 Populus nigra o alba a seconda del colore del sottofoglia.\nPoich\u00e9 per\u00f2 il territorio era anticamente paludoso in alcune aree, il toponimo potrebbe anche derivare dal termine greco arcaico per palude, da cui padus, pal\u00f9, polesine, polesella e tutte le varianti relative.\nBisogna pensare che l'idrografia \u00e8 totalmente cambiata solo dal 1820, quando la rotta ad est del Timonchio, port\u00f2 a creare una palude ad est di Caldogno, mentre prima l'alveo era quello che da Capovilla scendeva a Vicenza tramite l'attuale via Bozzi, via C\u00e0 Alta e via Summano; le due ultime indicano gi\u00e0 di per s\u00e9 un'altura, perch\u00e9 tale rimase l'ex alveo pensile sassoso del Timonchio, utilizzato come strada carrabile non fangosa di campo, quando le acque ruppero la minima riva esistente. Il piano d'alveo era di circa 3 metri sul piano medio di campagna, oggi spianato dai cavatori di \"stabilizzato\" stradale o industriale, ma ancora presente in alcuni punti del territorio calidonense.\nIl nome della frazione \"Passo di Riva\" si riferisce al vicino torrente Astico, in quanto per andare verso nord era necessario guadarlo, cio\u00e8 \"passare la riva\", data la mancanza di un ponte.\nIl toponimo \"Vivaro\" deriva dal latino \"vivarium\", indicante un recinto o un'area per l'allevamento di animali o pesci vivi, da cui la parola italiana \"vivaio\" per indicare la coltivazione di piante destinate alla vendita. \u00c8 ipotizzabile la presenza di un importante allevamento di animali che poi venivano venduti al mercato.\nEpoca preromana.\nNella preistoria tutto l'alto vicentino era coperto di foreste, percorse da fiumi e da torrenti. Nel territorio di Dueville, a valle della zona delle risorgive, si aprivano vaste paludi verso est e sud, probabilmente disabitate e malsane, mentre la parte a nord era ricoperta in parte dai ghiaioni dell'Astico. Vista la conformazione del territorio si pu\u00f2 supporre che il territorio di Dueville fosse percorso da bande nomadi, nonostante non siano mai state rinvenute testimonianze archeologiche anteriori all'epoca romana.\nIn una prima fase il territorio a sud del vicentino venne occupato dagli Euganei, poi dagli Etruschi. Solo pi\u00f9 tardi arrivarono i Veneti, popolo indoeuropeo di provenienza nordica, forse baltica, che si insedi\u00f2 anche nel territorio pedemontano, portatore di una civilt\u00e0 basata soprattutto sull'allevamento dei cavalli. I veneti solevano percorrere piste naturali come i fiumi, e queste includevano le valli del Leogra, dell'Astico e del Brenta a Vicenza. Su tale direttrice nacque probabilmente l'abitato di Dueville; non esistono, tuttavia, testimonianze sicure.\nNel 90 a.C. il territorio fu conquistato dai romani e annesso alla provincia della Gallia Cisalpina.\nEpoca romana.\nSituata una decina di chilometri a nord della citt\u00e0 romana di \"Vicetia\", Dueville era solcata da varie strade, di cui la pi\u00f9 importante era la via dell'Astagus, che attraversava tutto il territorio comunale da sud a nord: essa era un'importante arteria commerciale da cui confluivano le merci provenienti da nord verso \"Vicetia\".\nA conferma della presenza romana nel territorio di Dueville, sono state trovate alcune testimonianze archeologiche: nel 1783 furono rinvenuti tre sepolcri romani formati da quadroni in cotto con iscrizioni latine; otto anni dopo, un altro sepolcro fu scoperto presso la localit\u00e0 Sant'Anna (Ca' Scudella), mentre a Vivaro fu rinvenuto un cippo allungato con la scritta \"Via Priv. P. C. Attiliorum\". Tuttavia, i due pi\u00f9 importanti siti del territorio si trovano l'uno fra Povolaro e Vivaro, l'altro in via Sant'Anna e via Corvo: sono stati trovati manufatti, resti di mura, monete.\nIn documenti del 1300 \u00e8 riportata l'esistenza di una fortificazione romana: si presume che essa potesse essere ubicata in via Grumello (forse da \"grumus\", rialzamento del terreno) o in via Reonda (forse da \"rotunda\"); quest'ultima rappresenta una conformazione circolare che pu\u00f2 ricordare una fortificazione o una torre.\nAlla caduta dell'Impero romano d'Occidente, nel 476 d.C., e dopo le vicissitudini legate ai regni romano-barbarici, il territorio fu conquistato dai Bizantini con la Guerra greco-gotica, ma fu subito perso per la discesa dei Longobardi nel nord Italia.\nAlto medioevo.\nLa rilevanza archeologica di Dueville, nonostante l'importanza del territorio gi\u00e0 in epoca romana, \u00e8 tuttavia legata all'epoca longobarda. La zona settentrionale dell'attuale capoluogo divenne infatti in questa epoca il cimitero del paese che si trovava pi\u00f9 a nord, probabilmente verso Montecchio Precalcino e faceva parte del Ducato di Vicenza.\nA Dueville, infatti sono stati ritrovati i resti di pi\u00f9 necropoli. Nel 1911 furono ritrovate 15 tombe, in cui furono rinvenuti 12 coltelli, 4 spade, 8 \"scramasax\", 2 cuspidi da lancia, 1 umbone, 4 armille, 1 anello d'oro, 2 vasi di ceramica e una prestigiosa crocetta d'oro. Non era il primo caso di ritrovamenti del genere in questa zona; anche nel vicino comune di Montecchio Precalcino ci sono stati ritrovamenti simili, che testimoniano la forte presenza di questo popolo nella zona. Nel 1954 sono stati effettuati gli scavi di altre quattro tombe in localit\u00e0 Belvedere e quattro in via IV Novembre. Tutte le tombe si trovavano a circa 60\u00a0cm di profondit\u00e0. Notevole il ritrovamento della crocetta d'oro, ora esposta al museo di S. Corona a Vicenza.\nSono state rinvenute altre vaste necropoli a volte estese oltre il territorio comunale o in territori di propriet\u00e0 privata. Nel 1993 furono scoperti altri due lotti, ancora allo studio, nella cosiddetta Area Ronzani (in via Matteotti), contenente pi\u00f9 di 200 sepolture: si tratta quindi di una necropoli molto estesa, fra le pi\u00f9 importanti d'Italia per quanto riguarda l'epoca longobarda. Si presume che in quest'area possano rinvenirsi in futuro altre vaste necropoli. Quest'area contiene tombe generalmente di gente povera, mettendo in evidenza episodi di vita quotidiana, ma non mancano fibule d'argento, \"scramasax\" (spade), pugnali ed altro materiale riferibile ai guerrieri oppure anche anelli; vi sono inoltre sepolture di bambini. Ogni tomba conteneva un pettine d'osso, dei coltelli e, nelle tombe femminili, dei bracciali di bronzo. Un importante sito contiene una tomba con un muretto di sostegno di ciottoli al cui interno \u00e8 stata rinvenuta la sepoltura di un animale (probabilmente un cavallo): da come si evince dal sito studiato, essa era stata probabilmente gi\u00e0 saccheggiata in epoca medievale.\nLa presenza longobarda nel territorio \u00e8 testimoniata anche da vari toponimi di tale origine, come S. Fosca, S. Maria Etiopissa e S. Michele. Si deve inoltre sottolineare che il sito archeologico longobardo di Dueville testimonia la modalit\u00e0 d'insediamento nel Nord Italia della popolazione longobarda: infatti il villaggio longobardo era situato a poche centinaia di metri da quello dei pi\u00f9 antichi abitanti (forse da qui il nome del paese). Altro importante sito risalente all'epoca longobarda (o forse precedente) \u00e8 l'abbazia benedettina di Santa Maria Etiopissa, situata in localit\u00e0 Pilastroni. La chiesetta esistente fu donata dai nobili Da Vivaro ai monaci dell'Abbazia di Pomposa e ci\u00f2 favori la costruzione di un monastero benedettino attiguo, i cui monaci si occupavano, durante l'Alto Medioevo, della bonifica del territorio e della conversione dei Barbari.\nAlla caduta dei longobardi il territorio di Vicenza divenne parte del Sacro Romano Impero. Fu devastato dagli Ungari, trovando stabilit\u00e0 sotto la dinastia degli Ottoni, quando divenne una signoria vescovile.\nBasso medioevo.\nNel XII secolo fu fondato il comune di Vicenza (secondo gli storici nel 1147) e il territorio di Dueville divenne parte del suo contado. Dopo le vicissitudini che la citt\u00e0 di Vicenza dovette soffrire nei secoli XIII e XIV, il territorio divenne per breve tempo parte del Ducato di Milano e fu in questo periodo che giunsero a Vicenza i membri della famiglia che di pi\u00f9 avrebbe influenzato Dueville: i Monza.\nEssi, originari di Milano, si stabilirono nella citt\u00e0 Berica, avviando lucrosi commerci con raggio d'azione fino a Venezia; nel 1396 Alberto Monza ottenne la cittadinanza della Serenissima, che nel 1404 ottenne la dedizione del territorio vicentino. Questa famiglia borghese era composta da mercanti (soprattutto di lane e tessuti), notai, proprietari terrieri, bancari, investitori; alcuni di essi giunsero a essere membri del Gran Consiglio di Vicenza; i Monza divennero quindi una fra le dieci pi\u00f9 importanti famiglie della citt\u00e0.\nI Monza acquistarono quindi il territorio di Dueville: risiedevano a Vicenza, ma utilizzavano il loro possedimento fondiario per costruirvi tenute signorili di svago e per le coltivazioni agricole.\nEt\u00e0 moderna.\nA Dueville i Monza potevano esercitare un potere quasi assoluto e divennero i signori incontrastati del territorio. Poche altre famiglie di Vicenza potevano esercitare un potere simile, come i Bissari a Costabissara, i Traverso a Alonte e i Pisani a Bagnolo. Essi esercitavano dei poteri di origine feudale: l'amministrazione della giustizia fino a cinque lire, la facolt\u00e0 di redigere estimi, l'amministrazione fiscale, l'elezione dei rappresentanti della comunit\u00e0, i diritti di caccia e pesca e le decime.\nNel cinquecento la popolazione locale tent\u00f2 di togliere ai signori alcuni di questi privilegi, ma senza risultati: solo nel secolo successivo i Monza persero alcuni privilegi, anche per via della politica della Repubblica di Venezia che favoriva i contrasti coi nobili da parte delle popolazioni locali, cos\u00ec da indebolirne il potere. I Monza risposero nel 1627 con l'assassinio del rappresentante del comune, Francesco Rizzolo; i colpevoli furono subito identificati e processati dai tribunali della Serenissima, che li condannarono a 10 anni di esilio a Zara. Il dominio della famiglia inizi\u00f2 cos\u00ec a declinare. Nella seconda met\u00e0 del '700, un ramo della famiglia si estinse causando una lunga disputa ereditaria. Tuttavia la famiglia conserv\u00f2 gran parte del suo prestigio: nel settecento furono costruite altre ville e furono completate opere di disboscamento e di modernizzazione del paese.\nNel Seicento a Povolaro predominava la piccola e media propriet\u00e0, mentre a Vivaro era presente il grande latifondo, con famiglie nobili come gli stessi Monza e i Da Porto.\nEt\u00e0 contemporanea.\nAlla caduta della Repubblica di Venezia nel 1797 ad opera di Napoleone, il territorio fu ceduto come tutto il territorio della Serenissima all'Austria, col Trattato di Campoformio del 1798. La famiglia dei Monza pass\u00f2 quasi indenne anche il periodo di dominazione austriaca.\nIl territorio di Dueville rimase parte del Regno Lombardo-Veneto fino alla Terza guerra d'Indipendenza, nel 1866, quando fu annesso al Regno d'Italia. La famiglia Monza rimase ancora influente: Alessandro Monza fece parte pi\u00f9 volte del Consiglio Comunale. La famiglia si estinse nel 1917, quando l'ultimo maschio mor\u00ec combattendo durante la Prima Guerra Mondiale sul Monte Ortigara. In tale periodo furono costruite due importanti arterie della provincia passanti per Dueville, la strada Marosticana (poi SS 248) e la cessata tranvia Vicenza-Bassano.\nNel 1911 il territorio del comune contava circa 5500 abitanti. Assunsero notevole importanza all'inizio del XX secolo le grandi industrie, come lo stabilimento Lanerossi nel cuore di Dueville, che impiegava 600 operai. Altre industrie di notevole importanza erano il Canapificio Roi (circa 35 operai), la fornace Tagliaferro (circa 50 operai), l'antica cartiera, due latterie sociali, sei mulini, una segheria, due officine meccaniche (in tutto circa 80 operai). Nel 1929 si conferma la presenza di piccole aziende nel territorio, come piccole aziende meccaniche, aziende della calce, mulini.\nLa popolazione del territorio, in questo periodo era composta prevalentemente da contadini-operai, che lavoravano sia in fabbrica sia i loro campi.\nDopo la Seconda Guerra Mondiale Dueville \u00e8 diventato un comune della provincia di Vicenza di dimensioni medio-grandi, arrivando a contare quasi 14\u00a0000 abitanti nel censimento del 2011.\nStemma del comune.\nLo stemma \u00e8 stato riconosciuto con decreto ministeriale del 23 aprile 1931, mentre il gonfalone comunale era stato approvato con decreto del 16 febbraio 1931.\nNello stemma sono raffigurati due cavalieri romani, uno vestito di bianco che cavalca un cavallo rosso; il secondo vestito di rosso, cavalca un cavallo bianco. I due cavalieri si stringono reciprocamente la mano in segno di pace.\nMonumenti e luoghi d'interesse.\nArchitetture religiose.\nChiese parrocchiali.\nDueville costituisce un vicariato della diocesi di Vicenza; le chiese parrocchiali del territorio sono tutte di recente costruzione:\nVille e residenze rurali.\nVilla da Porto-Pedrotti.\nVilla fatta costruire dalla famiglia Da Porto a Vivaro, residenza tuttora di propriet\u00e0 privata, che qualcuno ha attribuito alla mano di Palladio; le due ali laterali furono aggiunte da Antonio Caregaro Negrin nella seconda met\u00e0 dell'Ottocento; la cappella gentilizia \u00e8 dedicata a San Gaetano Thiene.\nVilla Da Porto Casarotto.\nMaestosa residenza in localit\u00e0 Pilastroni, commissionata dai Da Porto dal 1774 al 1776 su disegno di Ottone Calderari; rimasta in parte incompiuta, domina il paesaggio circostante. Vicino si trova l'Oratorio Porto, sempre progettato da Calderari fra il 1774 e 1776, con un ricco corredo decorativo di statue e stucchi di Francesco Leoni, affreschi di Paolo Guidolini e pala d'altare di Giacomo Ciesa. Situata in localit\u00e0 Pilastroni, si eleva al termine di uno scenografico viale rettilineo che si diparte dalla Statale Marosticana. La villa presenta un'ampia scalinata che accede ad un maestoso pronao ionico; nel suo progetto originario, la villa avrebbe dovuto essere affiancata da due ali rientranti, che avrebbero dato una incredibile maest\u00e0 all'edificio. A sinistra della Villa sorge un grande rustico della fine del Settecento, dominato al centro da un orologio.\nVilla Monza.\nSi trova nella piazza principale di Dueville ed \u00e8 sede del municipio; fu fatta realizzare nel 1715 dai fratelli Monza e viene attribuita all'architetto Francesco Muttoni; all'interno, tuttora coperti dall'intonaco, vasti affreschi di paternit\u00e0 ignota.\nI tre piani della costruzione s'innalzano nel centro segnato da loggia ionica al pianterreno; finestre con elaborate cornici al piano nobile, terzo piano sormontato da frontone decorato di stemma gentilizio e statue acroteriali della scuola del Marinali. All'interno, sotto strati di calce, si nasconderebbero affreschi attribuibili, secondo alcuni, al Carpioni. L'iscrizione dell'architrave indica il nome dei primi proprietari e l'anno di compimento dell'edificio: \"Pavlvs et Carolvs Montia fratres Mvtii filii anno salvtis MDCCXV\".\nL'edificio fu acquistato dal comune nel 1872 e ne divent\u00f2 la sua sede ufficiale negli anni successivi.\nBarchessa di Villa Monza.\nVasta barchessa fatta costruire nel Seicento dai Monza, ora restaurata e sede dell'oratorio parrocchiale (ritornata tale dopo una pausa terminata nel 2005 causa restauri).\nOratorio di Sant'Antonio.\nEretto nel 1679 per volere di Antonio Monza, restaurato; si trova a poca distanza dalla Barchessa.\nVillino Monza-Macc\u00e0.\nVillino del Quattrocento, \u00e8 la pi\u00f9 antica residenza signorile; \u00e8 sede della biblioteca. Presenta una facciata di tipo veneziano, in stile tardogotico, ornata di affreschi.\nVillino Rossi.\nEdificio del XVII secolo con portico e loggia, situato nella piazza di Povolaro. Restaurato, era una dimora di campagna seicentesca, a met\u00e0 strada tra la villa nobiliare e l'architettura spontanea rurale. \nIl corpo residenziale \u00e8 caratterizzato da un portico costituito da cinque arcate a tutto sesto sorrette da colonne; al piano superiore si apre una loggia di sapore vagamente toscaneggiante, che ripete la scansione dell'ordine sottostante, sempre con colonne di analogo stile reggenti l'architrave su cui poggia il tetto. All'interno, restaurati, affreschi di mano locale. I corpi laterali sono di qualit\u00e0 nettamente inferiore, ma, specialmente nelle ex stalle, sicuramente interessanti per tipologia e dimensioni.\nIl complesso, dopo il restauro, ospita, oltre a vari eventi, le numerose associazioni di Povolaro, tra le quali il famoso Complesso Bandistico Vincenzo Bellini.\nVilla \"Patrizia\" Fadinelli-Berdin.\nDi stile neoclassico, la villa venne costruita lungo la Statale Marosticana a Povolaro dal nobile Bonaventura Fadinelli, Vicario del Vescovo di Vicenza, alla fine del '700; la villa \u00e8 racchiusa da un gran parco, sul quale si apre la poderosa facciata, al centro della quale spicca la loggia pentapartita su colonne, sovrastante un porticato simmetrico ad archi.\nVilla Salvetti-Carletti.\nSi trova a Povolaro.\nVilla Colpi-Salvetti.\nSi trova in centro a Povolaro ed \u00e8 un villino dalle belle forme, restaurato dal comune per ospitarvi una comunit\u00e0 di suore, ora non pi\u00f9 presente, al servizio della locale scuola materna comunale. Caratteristica l'armoniosa trifora che si apre sul parco.\nRustico Ramina.\nRustico del Cinquecento situato in Via Revoloni a Dueville.\nSiti archeologici.\nI gi\u00e0 citati siti romani e, soprattutto, le necropoli longobarde contribuiscono a rendere Dueville un centro archeologico importante della Provincia di Vicenza.\nArcheologia industriale.\nDueville ha una lunghissima storia di attivit\u00e0 artigianali e industriali, che ne differenziano l'identit\u00e0 rispetto ai comuni contermini. \nIseppo Porto in una notifica di possesso delle acque del 1595: \u201c ... \"item dechiaro io Iseppo suddetto di possedere la Roza dell'acqua suddetta\" (Santa Maria che si congiungeva alla roggia Molina sotto la cartiera) \"et per l'acquisto da me fatto da Zannin e fratelli Buosi, delle due Rode di molino, che servivano a masenar grano de ragion di essi Buosi, et hora servono a doi rode per far carta, la qual Roza ha sempre servito a memoria hominum alle suddette due rode di mollini et hora di carta; Item depoi dico possedere una roza di acqua del Bachiglione per servitio di una cartiera che io possedo in Due Ville, et alle quali sono anco destinate et obbligate tutte le acque superiori, et circonvicine\"\u201d. (cartiera del Bosco di Dueville). A.S.V. P. s.B. I. busta 654, c. 22. Notifica di Iseppo q. Giovanni e Lunardo q. Mutio del q. Giovanni del 18-8-1595. (\"Storia di Dueville\", Neri Pozza Editore, 1985, pag. 1077-8-9).\nLa Cartiera, con i suoi macchinari in legno risalenti ai secoli trascorsi (come un maglio batticarta del 1700 e una macchina per produrre \"Carta Paglia\") ora non \u00e8 pi\u00f9 visitabile. Il suo stato di conservazione \u00e8 infatti assai precario, nonostante si tratti di un monumento unico nella provincia di Vicenza.\nLe prime notizie sono del 1400, ma se ne presume l'esistenza gi\u00e0 da qualche secolo: \" il riferimento per la propriet\u00e0 della cartiera va fatto in questo momento a Gaspare Monza, figlio di quell'Alberto che acquist\u00f2 in data 11.2.1407 da Cortesia Sarego i possedimenti di Dueville; \u00e8 noto in particolare per l'iniziativa dell'erezione della chiesa parrocchiale di Dueville nel 1480. La cartiera viene pure menzionata tra i beni lasciati agli eredi da Gaspare Monza nel proprio testamento in data 7.12.1491. Iseppo Porto notifica possesso delle acque del 1595: \"Item de poi dico di possedere una roza di acqua del Bachiglione per servitio di una cartiera che io possedo in Villa di Due Ville, et alle quali sono anco destinate et obbligate tutte le acque superiori, et circonvicine; et tra le altre l'acqua detta Bettaviva et le acque tutte che servono alli molini che erano delli Bolzani in Noveledo, et hora sono delli heredi del magnifico D. Francesco Ghelino, che tutte fanno il fiume Bachiglione per l'uso di essa antiquissimo che non vi \u00e8 memoria di huomini in contrario per me acquistata da madama Laura Salona in questa citt\u00e0\" ...\u201d A.S.V. P. s.B. I. busta 654, c. 22. Notifica di Iseppo q. Giovanni e Lunardo q. Mutio del q. Giovanni del 18-8-1595. (\"Storia di Dueville\", Neri Pozza Editore, 1985, pag. 1077-8-9).\"\nUn terzo edificio di notevole importanza \u00e8 il Canapificio Roi, alimentato dalle acque della Roggia Molina.\nLa storia e le origini del sito: edificio con mulini di pertinenza della villa Da Porto (ora Pedrotti) che fu di propriet\u00e0 dei conti Vivaro (presenti sul territorio dal IX secolo sino al 1339, data dello sterminio da parte di Mastino II degli Scaligeri).\nPaolo Dal Nevo (Nievo) acquist\u00f2 nel 1407 insieme al fratello Deifabo dalla Camera Fiscale di Vicenza la decima di Vivaro con tutti i diritti e proventi ad essa connessi.\nI beni di Vivaro vengono in seguito portati alla famiglia Porto come possesso personale di Elisabetta dal Nievo sposata con Lunardo q. Simon Porto, dopo averli ricevuti in eredit\u00e0 dal padre Paolo dal Nievo, il quale aveva testato nel 1450 a favore delle uniche due figlie Agnese ed Elisabetta. (testamento di Paolo Nievo 1450-15.4, notaio Gasparo Tomasini, ASVI Archivio Ferramosca, b. 57, Segn. All.E, Not. Francesco Maria).\nChe i possessi di Vivaro provengano, almeno nel loro nucleo iniziale, da questa parte lo conferma l'albero genealogico dei Porto, aggiornato al 1795. Elisabetta istituisce come propri eredi i figli Pietro, Simone, Paolo, Bartolomeo e Lunardo in parti uguali. Beni poi pervenuti tutti nelle mani di Lunardo detto postumo perch\u00e9 nato dopo la morte del padre (1463 ca- 1545). Con divisione, nel 1554 la \u201c\"Parte del Molin di campi 324 pi\u00f9 la ... casa e fabriche e li edifici del Molin et Sega\"... e \u201c...\"il bosco grande di campi 102\"...\u201d pervengono al figlio Paolo. La \u201cParte del Molin\u201c si riferisce ai Molini Porti attigui alla villa con 324 campi con \u201c\"casa e fabriche e li edifici del Molin et Sega\"\u201c (ex opificio Roi). Ci\u00f2 trova conferma nella divisione del 1554 tra i figli del defunto Lunardo: la \u201cParte del Molin\u201d che va al conte Paolo comprende appunto un molino e una sega posti, sul corso d'acqua detto \u201cSanta Maria\u201c che da Dueville scende a Vivaro. Paolo muore nell'anno 1585 e l'eredit\u00e0 passa al figlio Iseppo, il quale riesce a riunire nella sua persona la parte lasciata da Simone q. Lunardo al fratello Pietro, morto senza figli maschi. In una dichiarazione sui possedimenti Iseppo, nipote ed erede del Conte Paolo dice: \u201c\"et per di pi\u00f9 havere il predetto domino Iseppo una roza di acqua qual si dimanda S. Maria, sopra la quale ha una posta di molini et una sega da legnami; la qual roza vien dalla Villa di Dueville\"\u201d. (Il molino e sega erano nello stesso edificio). (\"Storia di Dueville\", Neri Pozza Editore, 1985).\nIl Cav Giuseppe Roi senior acquist\u00f2 nel 1868 dal conte Giuseppe Porto l'opificio di tre ruote, (istromento notaio Dott. Marotti in Camisano il 16 aprile 1868 n. atto 1761 a.s.vi.) e lo tramut\u00f2 in opificio per la lavorazione della canapa e lino mosso dalle acque della \"Roza Molina\" a mezzo di una ruota a turbina.\nLa stazione ferroviaria della strada ferrata Vicenza-Dueville-Thiene-Schio viene inaugurata nell'agosto 1876.\nIl consigliere Comunale Gaetano Busnelli scrive: \u201dUn'epoca di rinascimento ebbe inizio con l'inaugurazione della ferrovia\u201d. L'ampliamento del mercato e l'accelerazione degli scambi consentiti dalla strada ferrata aprono nuovi sbocchi ed opportunit\u00e0 per la produzione locale, richiamano i capitali e le iniziative, stimolano il commercio e gli investimenti.\nLa base produttiva, agricola ed industriale-manifatturiera, viene ampliandosi in questi anni: alla fine del decennio 1870-1880 esistono in Comune lo stabilimento tessile del Roi, che occupa 150 operai, la cartiera Busnelli con 20 addetti, una fabbrica di calce, mulini, segherie e fabbriche d'olio; negli ultimi tempi sono state impiantate una corderia, una manifattura di scatole e di pattini d'osso, una coltelleria e tre latterie private.\nRelazione Camera Commercio 1890-1891: lo stabilimento di tessitura di Dueville era dotato di un motore a vapore di riserva della forza di 12\u00a0hp e di una turbina di 18\u00a0hp. Nel 1906 l'ing. Silvio De Pretto ha fornito una turbina idraulica Matr. 263 al Marchese Roi Giuseppe Junior, installata a Vivaro con motto VIVARO/1906. Trattasi della turbina \"RAPIDE DOPPIA\" indicata come \"Turbina aspirante Ercole\". La turbina \u00e8 presente nel sito ora di propriet\u00e0 di Ignazio Fabris, dopo l'acquisto delle propriet\u00e0 fatto nel 1997.\nRimane ancora da recuperare anche la vasta fabbrica Lanerossi, dismessa da decenni, che rappresenta un patrimonio di archeologia industriale prezioso. Il vastissimo edificio \u00e8 adiacente al centro di Dueville e rappresenta per l'amministrazione comunale una sfida sempre aperta in vista del suo recupero.\nCultura.\nIstruzione.\nBiblioteche.\nNel capoluogo vi \u00e8 la Biblioteca civica, che fa parte della rete di biblioteche vicentine \"Biblioinrete\", insieme alla maggior parte della biblioteche appartenenti alla Rete Bibliotecaria Vicentina.\nUniversit\u00e0.\nA Dueville vi \u00e8 una delle sedi dell'Universit\u00e0 degli adulti/anziani del Vicentino.\nGeografia antropica.\nFrazioni.\nIl territorio ha tre frazioni: Povolaro, la pi\u00f9 grande a sud-est; Passo di Riva a nord-est; Vivaro, la pi\u00f9 piccola, a sud-ovest:\nAltre localit\u00e0.\nNei pressi di Dueville: Bosco di Dueville, Sega, Villanova, Reonda, Grumello, Sant'Anna, Ca' Bassa, Marascare, Corvo, Santa Fosca, Carlesse, Barcon\nNei pressi di Povolaro: Chiuppese, Pilastroni, Trescalini, Rozzola, Astichelli, Astico Antico, Le vegre, Borgosucco, Molinetto\nNei pressi di Passo di Riva: Fornaci\nNei pressi di Vivaro: Villa Milana, Casoni, Buseca\nInfrastrutture e trasporti.\nDueville \u00e8 servita dalla strada statale SS 248 e dall'omonima uscita dell'Autostrada A31.\nLa stazione ferroviaria \u00e8 posta lungo la ferrovia Vicenza-Thiene-Schio ed \u00e8 servita da treni regionali operati da Trenitalia nell'ambito del contratto di servizio stipulato con la Regione Veneto.\nLa localit\u00e0 \u00e8 inoltre servita da alcuni autoservizi della Societ\u00e0 Vicentina Trasporti (SVT).\nAmministrazione.\nGemellaggi.\nInoltre, nel 2012, il comune di Dueville ha aderito alla lista dei comuni gemellati con la fondazione \"Citt\u00e0 della Speranza\"."}
{"id": "609954", "revid": "399", "url": "https://it.wikipedia.org/wiki?curid=609954", "title": "Cavalieri della Tavola Rotonda", "text": "I cavalieri della Tavola Rotonda sono i cavalieri di rango pi\u00f9 elevato della corte di re Art\u00f9, menzionati dalle leggende arturiane. La Tavola Rotonda, attorno alla quale i cavalieri si incontrano, \u00e8 un simbolo dell'uguaglianza di tutti i suoi membri. Ai cavalieri era assegnato il compito di mantenere la pace nel regno, e successivamente quello di intraprendere la ricerca del Santo Graal. \nIl numero dei cavalieri varia di molto a seconda dei racconti, da 12 ad alcune centinaia, o anche 1600 secondo Layamon. Thomas Malory e Hartmann von Aue fissano il numero a 140, mentre Jean d'Outremeuse a 60. La Tavola Rotonda di Winchester, un manufatto inglese databile agli anni settanta del XIII secolo, elenca i nomi di 24 cavalieri. 300 fu il numero scelto da Edoardo III d'Inghilterra, quando decise di creare il suo Ordine dei Cavalieri della Tavola Rotonda nel 1344.\nCodice di comportamento.\nSir Thomas Malory ne \"La morte di Art\u00f9\" descrive il loro codice comportamentale:\nListe.\nLista generale.\nLista dei principali cavalieri menzionati da Chr\u00e9tien de Troyes, dal ciclo della Vulgata e da altre opere:\nTavola Rotonda di Winchester.\nLa Tavola Rotonda di Winchester, un manufatto del XIII secolo, elenca i nomi di 24 cavalieri, oltre a quello di re Art\u00f9:\nThomas Malory.\nL'episodio di Thomas Malory \"La guarigione di Sir Urry\" nel Manoscritto di Winchester de \"La Morte di Art\u00f9\" elenca anche (oltre a molti dei precedenti) i seguenti cavalieri:\nNella cultura di massa.\nNella serie di videogiochi di ruolo giapponese Final Fantasy, vi \u00e8 un'invocazione, apparsa per la prima volta in \"Final Fantasy VII\", che prende il nome di \"Knights of the Round\". Quando invocati, si manifestano tredici eroi che altri non sono che il leggendario re Art\u00f9 e i suoi mitici cavalieri. Quando appaiono, sono soliti attaccare uno alla volta, sferrando ciascuno una tecnica devastante, per poi cedere il passo al loro sovrano, che conclude con un solo colpo della sua spada luminosa, Excalibur."}
{"id": "609960", "revid": "1924342", "url": "https://it.wikipedia.org/wiki?curid=609960", "title": "Hip hop slovacco", "text": "La cultura hip hop in Slovacchia \u00e8 iniziata attorno al 1988, nel periodo in cui si sviluppano crew di lunga militanza come L\u00faza e Drviv\u00e1 Men\u0161ina, che si esibiscono assieme come N\u00e1zov Stavby con DJ Hajtkovi\u010d. Vec, fondatore del pionieristico duo Trosky, \u00e8 considerato da molti la figura pi\u00f9 influente dell'hip hop slovacco attuale, tuttavia nella nazione centroeuropea stanno crescendo nuovi artisti di talento quali A.M.O, \u010cistychov, Kontrafakt e MC Vrabec, resisi popolari a partire dal 2003.\nStile e influenze.\nPraticamente tutti gli artisti della scena slovacca rappano nella loro lingua, sono peraltro molto frequenti le collaborazioni con artisti hip hop della vicina Repubblica Ceca, come PSH e Dj Wich, polacchi (come WWO) e russi (come P-13). L'unico artista che ha provato la strada del rap in lingua inglese, Helic\u00f3, non \u00e8 particolarmente apprezzato n\u00e9 dal pubblico n\u00e9 dai colleghi.\nSulla scena slovacca non sono presenti artisti femminili di rilievo, la relativa giovinezza del movimento e la sua forte dinamicit\u00e0 fanno per\u00f2 intuire che questa lacuna possa essere a breve colmata."}
{"id": "609961", "revid": "4814076", "url": "https://it.wikipedia.org/wiki?curid=609961", "title": "La Morte di Art\u00f9", "text": ""}
{"id": "609962", "revid": "1272592", "url": "https://it.wikipedia.org/wiki?curid=609962", "title": "Gateway to Hell 1", "text": "Gateway to Hell 1 \u00e8 un disco tributo agli Slayer."}
{"id": "609978", "revid": "4814215", "url": "https://it.wikipedia.org/wiki?curid=609978", "title": "I.R.A.", "text": ""}
{"id": "609990", "revid": "34119", "url": "https://it.wikipedia.org/wiki?curid=609990", "title": "Fet", "text": ""}
{"id": "609991", "revid": "31886", "url": "https://it.wikipedia.org/wiki?curid=609991", "title": "Impalmatura", "text": "L'impalmatura o impiombatura \u00e8 un procedimento mediante il quale \u00e8 possibile unire i due capi di una stessa fune senza impiego di morsetti, nodi o altri dispositivi di presa. Se tale operazione viene realizzata a regola d'arte, la fune risulta perfettamente omogenea, il carico di rottura invariato e il punto di unione praticamente invisibile.\nUso.\nL'impalmatura viene effettuata principalmente per: \nTecniche.\nLe principali fasi del procedimento sono:\nAllo scopo vengono impiegati specifici attrezzi che permettono di muovere le trecce all'interno della fune man mano che questa si ricompone.\nNei secoli sono state sviluppate molte tecniche diverse per realizzare i diversi tipi di giunture, in funzione della configurazione finale desiderata, del materiale usato, della richiesta di tenuta e della rifinitura estetica richiesta.\nAd esempio vi sono tecniche diverse a seconda del numero di trefoli: un'impalmatura a tre trefoli sar\u00e0 meno complessa di una a sei. Un occhiello realizzato con cavo d'acciaio verr\u00e0 realizzato con una tecnica diversa che con una fune di nylon. Pi\u00f9 \u00e8 richiesta tenuta e pi\u00f9 \u00e8 scivoloso il materiale, maggiore sar\u00e0 il numero di infilamenti necessari a valle della giuntura (tipicamente da 3 a 7). Infine, la zona di sovrapposizione delle due sezioni di fune avr\u00e0 un diametro circa doppio rispetto alla fune originaria, per cui, se l'occhio lo richiede, si potr\u00e0 procedere ad un rastremamento progressivo dei trefoli via via che si termina l'infilatura, per ottenere una variazione graduale del diametro nel risultato finale.\nManutenzione.\nL'impalmatura \u00e8 una procedura piuttosto delicata e laboriosa. Viene eseguita da personale altamente specializzato e quasi sempre sul posto. \nEssendo naturale un successivo allungamento e assestamento della fune, alla prima impalmatura ne seguono spesso alcune altre nei mesi successivi. \nAnche in presenza di una impalmatura eseguita a regola d'arte, questa giunzione rappresenta comunque un punto debole di ogni fune per cui le normative prevedono una regolare ed attenta sorveglianza su di esse."}
{"id": "609992", "revid": "767487", "url": "https://it.wikipedia.org/wiki?curid=609992", "title": "Succinil-coenzima A", "text": "Il succinil-coenzima A, comunemente abbreviato in succinil-CoA \u00e8 una combinazione di acido succinico e coenzima A.\nRuolo del succinil-CoA nel metabolismo.\nIl succinil-CoA \u00e8 un importante intermedio del ciclo di Krebs, dove viene sintetizzato dall'\u03b1-chetoglutarato deidrogenasi a partire dall'\u03b1-chetoglutarato, tramite decarbossilazione. Durante questo processo viene aggiunto il coenzima A. Il succinil-CoA contiene un legame tioestereo altamente energetico, che viene trasferito nella successiva reazione del ciclo a una molecola di GDP, operando cos\u00ec una fosforilazione a carico del substrato.\nViene convertito in succinato tramite rilascio idrolitico del coenzima A dalla succinil-CoA sintetasi.\nNegli organismi fotosintetici pu\u00f2 avvenire anche il processo inverso, con l'enzima ossoglutarato sintasi che catalizza la conversione di succinil-CoA in \u03b1-chetoglutarato.\nUn altro destino seguito dal succinil-CoA \u00e8 la sintesi delle porfirine, dove viene combinato con la glicina dall\"'ALA sintetasi\", a formare \"acido \u03b4-aminolevulinico\" (dALA).\nFormazione.\nIl succinil-CoA pu\u00f2 essere ottenuto dal metilmalonil-CoA tramite l'utilizzo di \"deossiadenosil-B12\" (deossiadenosilcobalamina) da parte della \"metilmalonil CoA mutasi\".\nQuesta reazione, che richiede la presenza di vitamina B12, \u00e8 importante nel catabolismo di alcuni amminoacidi a catena ramificata ed alcuni acidi grassi a catena dispari."}
{"id": "609995", "revid": "64833", "url": "https://it.wikipedia.org/wiki?curid=609995", "title": "Succinil-CoA", "text": ""}
{"id": "609996", "revid": "1776051", "url": "https://it.wikipedia.org/wiki?curid=609996", "title": "Straight to Hell (album)", "text": "Straight to Hell \u00e8 un disco tributo agli Slayer."}
{"id": "610005", "revid": "1543377", "url": "https://it.wikipedia.org/wiki?curid=610005", "title": "Parco archeologico di Baratti e Populonia", "text": "Il parco archeologico di Baratti e Populonia si trova nel comune di Piombino (LI) e comprende circa 80 ettari tra le pendici del promontorio di Piombino e la costa sul golfo di Baratti. Fa parte dei Parchi della Val di Cornia ed \u00e8 stato inaugurato nel 1998, per rendere accessibili alla visita alcune aree archeologiche e i nuovi resti rinvenuti negli scavi archeologici condotti nella zona a partire dal 1996.\nIl parco comprende ampi settori dell'antica citt\u00e0 di Populonia, unico caso di insediamento urbanizzato etrusco sul mare, divisi per itinerari archeologici e naturalistici.\nGli itinerari interni al parco.\nAdiacente al centro accoglienza del parco si estende l'ampia necropoli di epoca orientalizzante di San Cerbone. L'itinerario si snoda attraverso decine di tombe a tumulo, edicola e sarcofago; coprendo un range cronologico che va dal VII al VI secolo a.C.\nPer imponenza e condizioni di conservazione \u00e8 degna di nota la cosiddetta Tomba dei Carri. Con un tamburo di 28 metri di diametro, la tomba rappresenta uno dei tumuli pi\u00f9 grandi mai costruiti dagli Etruschi. \nLe tombe a sarcofago sono disseminate in numero cospicuo lungo il percorso di visita e, in alcuni casi, presentano ancora traccia della piombatura originale. \nLe tombe ad edicola si trovano nella zona della necropoli pi\u00f9 vicina al mare e rappresentano la tipologia funeraria pi\u00f9 attestata a Populonia lungo tutto il VI secolo a.C. Tra le edicole, la Tomba del Bronzetto di Offerente rimane senza dubbio quella meglio conservata: ancora oggi si possono ammirare i blocchi squadrati di pietra panchina che la compongono, la porta di chiusura originaria e, caso del tutto eccezionale, la copertura a doppio spiovente. \nDallo scavo della necropoli di San Cerbone provengono pregevoli reperti oggi divisi tra il Museo Archeologico di Firenze e il Museo archeologico del territorio di Populonia sito a Piombino.\nLeggermente decentrata rispetto al centro accoglienza \u00e8 la Necropoli delle Grotte, scavata tra il 1997 ed il 1998, e raggiungibile tramite l'itinerario archeologico e naturalistico detto 'Via delle Cave'. \nL'itinerario attraversa un fitto bosco di sughere e lecci ed \u00e8 costellato da un numero notevole di tombe scavate direttamente sul banco di roccia calcarenitica, caratterizzate da architrave sbozzata, letti funebri e in alcuni casi (Tomba della Protome) sculture apotropaiche ricavate dalla roccia. \nCulmine della visita \u00e8 la Necropoli e la Cava delle Grotte: un imponente fronte di cava poi trasformato in facciata nella quale furono ricavate numerose tombe a camera (IV-III secolo a.C.). \nNonostante la sistematica depredazione delle tombe, molti corredi funebri sono stati rinvenuti intatti. Emblematico in tal senso \u00e8 il caso della Tomba 14 la quale ospitava una donna cremata con un incredibile numero di suppellettili, oggi conservati al Museo archeologico del territorio di Populonia.\nLa Via del Ferro permette invece di ammirare nella sua prima parte alcune tombe a tumulo (Tomba delle Oreficerie, Tomba dei Flabelli, etc.) e nel suo ultimo tratto i resti di alcuni quartieri industriali di epoca etrusca, utilizzati per la trasformazione dell'ematite elbana in ferro commerciabile.\nL'Acropoli di Populonia, aperta al pubblico nel 2007, rappresenta la parte pi\u00f9 alta del parco ed \u00e8 raggiungibile tramite Via della Romanella. Solo parzialmente scavata, l'Acropoli offre ai visitatori spunti panoramici sul Golfo di Baratti e sul promontorio di Piombino, nonch\u00e9 i resti dei templi romani che si affacciavano sulla grande piazza. Di particolare importanza \u00e8 la strada lastricata che congiunge l'area sacra dei tre templi con l'area delle Logge, imponente terrazzamento che fungeva da base per altri ambienti."}
{"id": "610008", "revid": "389761", "url": "https://it.wikipedia.org/wiki?curid=610008", "title": "Il bevitore di vino di palma", "text": "Il bevitore di vino di palma (\"The Palm-Wind Drinkard: And His Dead Palm-Wine Tapster in the Dead's Town\") \u00e8 il libro con cui lo scrittore nigeriano Amos Tutuola \u00e8 diventato celebre in Occidente. Pubblicato nel 1952, ma scritto da Tutuola negli anni quaranta, \"Il bevitore\" rappresenta anche una delle prime opere della letteratura africana in lingua inglese del Novecento; anticip\u00f2 numerose sperimentazioni linguistiche successive con il suo uso creativo del \"pidgin english\" africano.\nIl libro \u00e8 in gran parte una rielaborazione originale di fiabe e leggende tradizionali del popolo di Tutuola, gli Yoruba. La vicenda principale del libro riguarda un uomo che insegue uno spillatore di vino di palma fino alla \"citt\u00e0 dei morti\". In questo modo si trova immerso in un mondo parallelo popolato di magia, fantasmi, demoni e altre creature soprannaturali.\nAlla sua pubblicazione nel 1952, \"Il bevitore\" ricevette gli elogi di Dylan Thomas e di altri intellettuali occidentali del tempo. In Nigeria, invece, fu causa di molte controversie e oggetto di aspre critiche. Tutuola fu accusato di rappresentare il proprio popolo in modo negativo, attraverso l'immagine del protagonista, un ubriacone superstizioso e incapace di parlare in inglese corretto. Lo scrittore nigeriano Chinua Achebe fu tra coloro che difesero l'opera di Tutuola, leggendovi tra l'altro una critica al consumismo occidentale.\nEdizione italiana.\nIn italiano, il romanzo \u00e8 stato pubblicato da Fratelli Bocca Editori e poi da Feltrinelli. In seguito \u00e8 stato ripubblicato sempre da Feltrinelli insieme al secondo romanzo di Tutuola, \"My Life in the Bush of Ghosts\" (vedi scheda)."}
{"id": "610010", "revid": "180559", "url": "https://it.wikipedia.org/wiki?curid=610010", "title": "Provincia di Cuanza Sud", "text": "La provincia di Cuanza Sud (ufficialmente Cuanza Sul, in portoghese) \u00e8 una delle 18 province dell'Angola ed il capoluogo della provincia \u00e8 Sumbe. Ha una superficie di 55.660\u00a0km\u00b2 ed una popolazione di 1.881.873 (2014).\nGeografia fisica.\nLa provincia \u00e8 situata nella parte centrale del paese a sud del corso del fiume Cuanza, si affaccia sull'Oceano Atlantico e confina a nord con le province di Bengo, Cuanza Norte e Malanje, a est con le province di Malanje, Bi\u00e9 e Huambo e a sud con quelle di Huambo e Bneguela\nSuddivisione amministrativa.\nLa Provincia di Cuanza Sud \u00e8 suddivisa in 12 municipi e 36 comuni."}
{"id": "610014", "revid": "1543377", "url": "https://it.wikipedia.org/wiki?curid=610014", "title": "Pretty Boy Floyd (gruppo musicale)", "text": "I Pretty Boy Floyd sono una band hair metal formata a Hollywood, Los Angeles, California nel 1987.\nSono maggiormente conosciuti per il loro debut album \"Leather Boyz with Electric Toyz\" (1989), e per i singoli da esso estratti: \"Rock and Roll (Is Gonna Set the Night on Fire)\" e \"I Wanna Be With You\".\nLa band si sciolse nel 1991, ma dopo alcuni cambi di formazione si riformarono nel 1995 realizzando nuovo materiale. La band \u00e8 tuttora in attivit\u00e0.\nStoria.\nLa band nacque per volont\u00e0 del chitarrista statunitense Aeriel Stiles dopo lo scioglimento della band Doll, che prendeva il nome dal leader e singer dell'epoca, Kery Doll . Stiles intendeva creare una band che musicalmente fosse simile ai Doll (con i quali aveva pubblicato solo un demo, Slaves of Fashion). La formazione originale dei Pretty Boy Floyd (ancora senza questo nome a quel tempo) era composta Aeriel Stiles, Steve Summers (contattato tramite un annuncio su un magazine musicale dell'epoca), il bassista Vinnie Chas e il batterista Kari Kane. Registrarono subito alcune demo, materiale scritto da Aeriel Stiles e in alcuni casi gi\u00e0 comparso nel demo dei Doll gi\u00e0 citato (\"Leather Boyz with Elctric Toyz\", \"Shock the world\" e \"Wild Angels\") insieme a molte altre nuove composizioni dello stesso Stiles, ma nessun album.\nCambiarono poi nome in \"Pretty Boy Floyd\" nel 1987. Presto il chitarrista Aeriel Stiles, convinto ingenuamente che la band non avesse alcun futuro musicale, decise di abbandonare il gruppo e venne sostituito dal newyorkese Kristy Majors (anch'esso contattato tramite un annuncio su un magazine musicale). Il nome \"Pretty Boy Floyd\" venne suggerito al gruppo dal produttore Kim Fowley che all'epoca collaborava con la band.\nLa nuova line-up del gruppo vede quindi nel 1988 Summers, Majors, Chas e Kane. Dopo solo 8 esibizioni, vennero messi sotto contratto dall'etichetta MCA Records. Nel 1989 pubblicarono il loro primo full-length \"Leather Boyz with Electric Toyz\", che fu realizzato dal produttore dei Mot\u00f6rhead Howard Benson. La maggior parte del materiale presente sul debut era materiale scritto dall'ex chitarrista Ariel Stiles, anche se il gruppo non aveva alcun accordo con il precedente chitarrista per registrare le canzoni per l'album, da qui nacque un'accesa disputa con Stiles sulla paternit\u00e0 delle canzoni che termin\u00f2 con un accordo extra-giudiziario che prevedeva l'inserimento del nome del compositore su tutti i brani pre-registrati con la band (\"Leather Boyz with Electric Toyz\" difatti non presenta alcun credit per le canzoni contenute nell'album ). Il brano \"\"Rock and Roll (Is Gonna Set the Night on Fire)\", primo singolo della band, venne tuttavia scritto da Kristy Majors. L'album inoltre conteneva la reinterpretazione dei M\u00f6tley Cr\u00fce \"Toast Of The Town\".\nDall'album vennero estratti due singoli di cui poi verranno realizzati i video; \"Rock and Roll (Is Gonna Set the Night on Fire)\" e \"I Wanna Be With You\"\" (l'unico che presenta sul vinile del singolo il nome di Stiles come autore della canzone), video che all'epoca vennero strasmessi sul canale di MTV.\nIl gruppo riusc\u00ec a raggiungere il successo anche in Europa, guadagnandosi una copertina sul noto giornale dedicato all'heavy metal Kerrang!, il 16 dicembre 1989.\nI Pretty Boy Floyd vennero coinvolti in alcuni problemi legali con l'omonima band Pretty Boy Floyd proveniente dal Canada. La band canadese realizz\u00f2 l'album di debutto \"Bullets and Lipstick\" lo stesso anno, ma la band statunitense si accord\u00f2 con i musicisti canadesi per avere l'esclusiva sul monicker del gruppo e questi ultimi cambiarono il nome della band in \"Tommi Floyd\" (il nome del loro leader).\nNei primi mesi del 1990, i Pretty Boy Floyd vennero ingaggiati in un tour nel Regno Unito di supporto ai The Quireboys, ma l'incarico venne sospeso quando usc\u00ec il loro secondo singolo \"\"I Wanna Be With You\".\nAlcuni loro brani vennero inclusi nella colonna sonora di due film: il brano \"48 Hours\" venne incluso nel film \"Karate Kid III - La sfida finale\" nel 1989. Due anni dopo, il brano inedito \"Slam Dunk\" comparve nella colonna sonora del film \"Switch\"\" di Ellen Barkin.\nNel 1991, fu l'inizio del declino dell'heavy metal, a favore della nuova corrente grunge. Come molti altri gruppi della scena, anche i Boy Floyd vennero abbandonati dalla loro etichetta. Senza contratto con una major il gruppo vede l'abbandono del chitarrista Kristy Majors. Nello stesso periodo, risanati momentaneamente i rapporti fra l'ex chitarrista Aeriel Stiles e la band, quest'ultimo decide di rientrare nel gruppo. I Pretty Boy Floyd nella formazione Summers, Stiles, Chas e Kane continuano a registrare demotapes e a suonare assieme fino al 1994, anno in cui Stiles decide di abbandonare definitivamente la band e questa opta per uno scioglimento.\nDopo lo scioglimento.\nDopo lo scioglimento, Steve Summers inizi\u00f2 a gestire un night club con suo fratello. Kristy Majors form\u00f2 una band di breve durata con il futuro batterista dei Beautiful Creatures Anthony Focx. Vinnie Chas raggiunse il chitarrista Ariel Styles nella band \"Rattlin' Bones\", pubblicarono poi un album omonimo influenzato dall'heavy metal settantaniano di gruppi come Led Zeppelin e Black Sabbath. Mentre la carriera musicale di Kari Kane rimase ignota.\nReunion.\nLa band si riun\u00ec nel tardo 1995, composta dal futuro chitarrista di Alice Cooper Keri Kelli, l'ex bassista degli L.A. Guns Keff Ratcliffe, con Kari Kane, Kristy Majors e Steve Summers.\nNel 1998 pubblicano l'EP \"\"A Tale of Sex, Designer Drugs, and the Death of Rock N Roll\" per la Perris Records. La band non ottenne un successo rilevante, come probabilmente sarebbe accaduto negli anni ottanta, perci\u00f2 continuarono la loro carriera nell'underground. L'anno seguente pubblicano il loro secondo full-length intitolato \"Porn Stars\" per la Cleopatra Records. L'album conteneva 5 tracce ri-registrate, gi\u00e0 contenute nel debut album, e altre 8 nuove tracce, inclusa la reinterpretazione di Alice Cooper \"Department of Youth\"\".\nAnni 2000.\nDagli anni 2000 la formazione dei Pretty Boy Floyd viene leggermente variata: subentr\u00f2 il bassista Lesli Sanders e il batterista Dish che raggiunsero Majors e Summer nel 2001 per il live album \"Live At The Pretty Ugly Club\".\nIl cantante Steve \"Sex\" Summers rimase infine l'unico membro originale all'uscita dell'album \"Size Really Does Matter\" nel 2003. Questo fu inoltre il primo lavoro realizzato senza il chitarrista Kristy Majors, che fu sostituito da T'Chad nel marzo 2002.\nAttorno a questo periodo, diverso materiale venne pubblicato per la Perris Records, come alcune raccolte di vecchie demo. Questo quindi includeva gli album \"The Vault\", \"The Vault II\" e \"Tonight Belongs to the Young\" che conteneva demo risalenti alla prima formazione. Le tracce dell'album \"Tonight Belongs to the Young\" avrebbero dovuto comporre l'eventuale secondo album per la MCA Records nei primi anni novanta, ma le registrazione vennero accantonate dopo che l'etichetta li scaric\u00f2.\nDal 2001 Kristy Majors inizi\u00f2 la sua carriera solista, realizzando \"\"Devil in Me\" e \"Goodbye Rock-N-Roller\", oltre ad un intero cover album dei Ramones intitolato \"For Those About to Sniff Some Glue...We Salute You\". Lo stile di quest'album ondeggia tra il punk rock e l'hard rock.\nNel 2003 venne ristampato anche \"Leather Boyz with Electric Toyz\" per la Perris Records, con l'aggiunta di 5 tracce bonus tra cui la reinterpretazione dei Ramones \"I Just Wanna Have Something to Do\" (tratta dall'album \"For Those About to Sniff Some Glue...We Salute You\"\" di Kristy Majors).\nLesli Sanders e T'Chad lasciarono la band per formare i \"Prophets of Addiction\" nel 2004. Summers arruol\u00f2 i \"Peppermint Creeps\", una sua band parallela ai Pretty Boy Floyd. Negli anni seguenti, altri artisti suonarono con Summers live suonando negli Stati Uniti, Regno Unito e Giappone.\nTempi Recenti.\nNel 2006, Kristy \"Krash\" Majors e Kari Kane tornano a collaborare insieme e incidono nuovi brani e un album. Nel febbraio 2006 suonarono in tour assieme in Giappone.\nNel gennaio 2007 nauqero contrasti tra Major e Summers su internet, che finirono con insulti, e un invito da parte di Major, a sfidarsi in un incontro di Kickboxong.\nSummers annunci\u00f2 sul suo sito che i Pretty Boy Floyd avrebbero realizzato un nuovo singolo il 26 gennaio 2007 al Cat Club. Rivel\u00f2 anche sul blog di MySpace che stava lavorando con il chitarrista originale Ariel Stiles e il bassista Vinnie Chas per del nuovo materiale per un nuovo album (mai realizzato).\nDopo una reunion con 3/4 della formazione originale (Summers, Majors e Kane) e un tour che tocca anche l'Europa nel 2008, Kari Kane se ne va nuovamente per dedicarsi a tempo pieno ad una sua passione extra-musicale, inizia a lavorare infatti come truccatore e creatore di effetti speciali per il cinema.\nNel 2009 viene annunciato un tour per celebrare il ventennale dell'uscita del disco \"Leather boyz...\" che toccher\u00e0 Europa, stati uniti e giappone. Ad aprile del 2010, una notizia sconvolge i fans del gruppo: lo storico bassista, Vinnie Chas, viene trovato morto nella sua casa. La notizia della morte stava iniziando a circolare e fu Aeriel Stiles, sulla sua pagina facebook , a darne conferma ufficiale dopo aver contattato i famigliari del bassista e suo amico. Chas \u00e8 morto improvvisamente dopo un malore nel suo appartamento, ci\u00f2 che aveva allarmato i suoi colleghi di lavoro fu il fatto che non si fosse fatto sentire per tre giorni di seguito dopo aver comunicato un'assenza di un giorno per malattia: ci\u00f2 ha portato i famigliari del musicista ad irrompere nel suo appartamento e a fare la tragica scoperta.\nNegli ultimi anni il gruppo \u00e8 sostanzialmente rimasto legato ai soli Steve Summers e Kristy Majors. I rapporti fra i due non son sempre stati dei migliori, soprattutto dopo che Majors, infastidito dalla scelta di Steve Summers di continuare a suonare con altri membri usando il nome del gruppo, decise di impugnare davanti al giudice il controllo del nome \"Pretty Boy Floyd\" aprendo una causa legale con il cantante (con il quale precedentemente condivideva il controllo del nome al 50%). Summers, inaspettatamente, non d\u00e0 importanza a questa bega legale e non avendo risposto alla contestazione di Majors, automaticamente per la legge americana perde la causa e Majors \u00e8 oggi l'unico a controllare l'uso del nome \"Pretty Boy Floyd\" per il gruppo . Nel 2014 Summers inizia a partecipare ad alcuni festival e organizza un tour come cantante solista con il nome di \"Steve Summers, The Voice of Pretty Boy Floyd\" .\nNel 2015 Majors e Summers sembrano aver appianato le loro divergenze e hanno annunciato alcuni show live (per la prima volta dopo quattro anni) del gruppo Pretty Boy Floyd."}
{"id": "610019", "revid": "1632387", "url": "https://it.wikipedia.org/wiki?curid=610019", "title": "Under the Moonspell", "text": "Under the Moonspell \u00e8 il primo EP pubblicato dalla band gothic metal Moonspell nel 1994, qui alle prese con un black metal \"leggero\" con elementi folk della loro terra d'origine."}
{"id": "610032", "revid": "14691", "url": "https://it.wikipedia.org/wiki?curid=610032", "title": "The Palm-Wine Drinkard", "text": ""}
{"id": "610034", "revid": "93556", "url": "https://it.wikipedia.org/wiki?curid=610034", "title": "Provincia di Huambo", "text": "La provincia di Huambo \u00e8 una delle 18 province dell'Angola. Si trova nella parte centrale del paese, a circa 450\u00a0km da Luanda. Prende il nome dal suo capoluogo Huambo ed ha una superficie di 34.274\u00a0km\u00b2 ed una popolazione di 2.490.277 (stima del 2009).\nGeografia fisica.\nLa provincia di Huambo \u00e8 situata nella parte centrale dell'Angola e confina a nord-ovest con quella di Cuanza Nord, a nord-est ed est con la provincia di Bi\u00e9, a sud con quella di Hu\u00edla e a ovest con quella di Benguela.\nSuddivisione amministrativa.\nLa provincia di Huambo \u00e8 suddivisa in 11 municipi e 36 comuni."}
{"id": "610036", "revid": "287204", "url": "https://it.wikipedia.org/wiki?curid=610036", "title": "Succinato-CoA ligasi (forma GDP)", "text": "La succinato-CoA ligasi (forma GDP) (o succinil-CoA sintetasi) \u00e8 un enzima, appartenente alla classe delle ligasi, \nche, nel ciclo di Krebs, catalizza la formazione di succinato a partire da succinil-CoA. Reazione catalizzata:\n\"GDP + Pi + succinil-CoA \u21cb GTP + succinato + CoA\"\nJohnson ed altri hanno descritto nel 1998 due isoforme di succinil-CoA sintetasi nei mammiferi, una delle quali usa GDP, l'altra ADP. L'enzima presente in \"Escherichia coli\" pu\u00f2 utilizzare entrambi i coenzimi. Il GTP \u00e8 principalmente coinvolto nei \"pathway\" di trasduzione del segnale: il suo ruolo in un processo energetico come il ciclo di Krebs \u00e8 invece essenzialmente quello di \"tramite\" per il trasferimento di gruppi fosfato verso l'ATP, in una reazione catalizzata dalla nucleoside difosfochinasi.\nStruttura e meccanismo d'azione.\nLa struttura cristallina della subunit\u00e0 \u03b1 della succinil-CoA sintetasi fu determinata da Joyce ed altri nel 2000, ad una risoluzione di 2,10 \u00c5, con il codice PDB 1CQJ. L'enzima \u00e8 un eterodimero \"\u03b12\u03b22\", la cui unit\u00e0 funzionale \u00e8 il monomero \"\u03b1\u03b2\".\nL'energia proveniente dal tioestere succinil-CoA viene semplicemente \"convertita\" in energia legata ad un legame fosfato. Il primo passaggio della reazione genera un nuovo intermedio ad alta energia, noto come \"succinil fosfato\". Successivamente, una istidina presente nel sito catalitico rimuove il fosfato dalla molecola glucidica, generando il prodotto succinato ed una molecola di \"fosfoistidina\", che \"dona\" velocemente il fosfato ad un nucleoside difosfato, \"ricaricandolo\" a trifosfato."}
{"id": "610038", "revid": "66387", "url": "https://it.wikipedia.org/wiki?curid=610038", "title": "Cacciabombardieri", "text": ""}
{"id": "610039", "revid": "124889333", "url": "https://it.wikipedia.org/wiki?curid=610039", "title": "Problema della terminazione", "text": "Il problema della terminazione (dall'inglese Halting problem, tradotto anche con problema dell'arresto o problema della fermata) chiede se sia sempre possibile, descritto un algoritmo e un determinato ingresso finito, stabilire se l'algoritmo in questione termina o continua la sua esecuzione all'infinito. \u00c8 stato dimostrato che non pu\u00f2 esistere un algoritmo generale in grado di risolvere il problema per tutti i possibili ingressi. La versione pi\u00f9 nota del problema \u00e8 quella proposta nel 1936 dal matematico Alan Turing, insieme alla dimostrazione della sua indecidibilit\u00e0.\nDimostrazione di indecidibilit\u00e0.\nSi supponga per assurdo che esista un algoritmo, implementato in uno pseudolinguaggio, che prende in ingresso un qualsiasi altro algoritmo a avente un ingresso finito d ed \u00e8 in grado di stabilire se a termina in tempo finito (restituendo il valore true) o se non termina (restituendo in questo caso il valore false).\n// halts() restituisce true se il suo input termina, false altrimenti\nboolean C(a, d):\n return halts(a(d));\nEssendo per la macchina sia a sia d sequenze indistinte di simboli, \u00e8 possibile passare come secondo parametro di C lo stesso algoritmo a, ovvero eseguire C(a,a).\nSia ora loop un programma che non termina mai (ad esempio while true\ndo done): \u00e8 possibile costruire un altro algoritmo chiamato K che, prendendo in ingresso a, esegue loop non restituendo alcun valore se C(a,a) restituisce true, mentre restituisce true se C(a,a) restituisce false. Ovvero:\n// loop() \u00e8 una funzione che non termina\nboolean K(a):\n if C(a,a) loop();\n return true;\nQuindi K termina restituendo il valore true solo se l'algoritmo a con ingresso a non termina, altrimenti K continua a eseguire loop ciclando all'infinito senza restituire alcun valore.\nPassando all'algoritmo K lo stesso K, ovvero K(K), questo algoritmo termina, restituendo il valore true, solo se l'algoritmo K con input K non termina. Ovvero K(K) termina se e solo se K(K) non termina, il che \u00e8 una contraddizione che prova essere assurda l'ipotesi iniziale sull'esistenza di un algoritmo C che, dato un qualsiasi algoritmo a e un suo input d, \u00e8 in grado di stabilire se a(d) termina o non termina.\nDimostrazione che il linguaggio dell'Halting Problem \u00e8 un linguaggio non decidibile.\nSi indichi con LH il linguaggio dell'Halting problem e si supponga che LH sia decidibile. Allora per definizione esiste una macchina di Turing T che decide LH e che per un qualsiasi input x la computazione T(x) va\nDa T si deriva una seconda macchina di Turing T' complementando gli stati di accettazione e di rigetto della macchina T, quindi la computazione di T'(x) va\nDa T' si deriva una terza macchina di Turing T\" che o accetta o non termina, quindi la computazione di T\"(x) va\nPoich\u00e9 l'insieme delle macchine di Turing \u0164 \u00e8 numerabile allora T \"formula_1 \u0164 questo implica che formula_6 n formula_1 N (insieme dei numeri naturali) tale che Tn(n) = T\"(n). \"\nSe Tn(n) accetta allora anche T'(n) dovrebbe accettare, ma se T'(n) accetta allora significa che nformula_2LH e se nformula_2LH allora Tn(n) rigetta.\nSe Tn(n) rigetta allora anche T'(n) dovrebbe rigettare, ma se T'(n) rigetta allora n formula_1 LH e se n formula_1 LH allora Tn(n) accetta.\nIn entrambi i casi esiste una contraddizione, quindi T\" non esiste e poich\u00e9 T\" \u00e8 ottenuta mediante semplici modifiche alla macchina T che decide LH questo porta a dire che LH non \u00e8 decidibile.\nRelazioni con altri teoremi.\nIl teorema di Rice \u00e8 una versione pi\u00f9 generale del teorema che afferma che il problema della terminazione \u00e8 indecidibile. Infatti esso afferma che, per \"ogni\" propriet\u00e0 non banale delle funzioni parziali, \u00e8 indecidibile il problema di determinare quali funzioni soddisfino questa propriet\u00e0 e quali no."}
{"id": "610040", "revid": "158286", "url": "https://it.wikipedia.org/wiki?curid=610040", "title": "Succinil-CoA sintetasi", "text": ""}
{"id": "610041", "revid": "2091899", "url": "https://it.wikipedia.org/wiki?curid=610041", "title": "Saldatura ad arco sommerso", "text": "La Saldatura ad arco sommerso (SAW - \"Submerged Arc Welding\" nella terminologia AWS) \u00e8 un procedimento di saldatura ad arco a filo continuo sotto protezione di scoria. La morfologia generale della zona di saldatura (cio\u00e8 il fatto che l'arco scocchi sotto la scoria) permette di generare una grande quantit\u00e0 di calore che, essendo schermato dalla scoria, cattiva conduttrice termica, resta localizzato nel bagno di saldatura. Quindi la saldatura ad arco sommerso permette di operare con elevate velocit\u00e0 di saldatura e di deposito. La saldatura ad arco sommerso \u00e8 un processo che pu\u00f2 essere reso completamente automatico e pu\u00f2 effettuare sia saldature longitudinali in posizione piana che saldature circonferenziali su posizionatori.\nCodifica.\nIl procedimento \u00e8 cos\u00ec codificato:\nSAW (secondo la norma AWS)\n121 (secondo la norma ISO EN 4063)\nLinee generali del procedimento.\nNella saldatura ad arco sommerso l'elettrodo \u00e8 un filo continuo, che opera immerso in un letto di \"flusso\", cio\u00e8 di materiale solido, granulare, che in parte fonde e lascia una \"scoria\" di protezione sul cordone di saldatura. Il filo viene alimentato a velocit\u00e0 costante e l'arco viene spostato in avanti sempre a velocit\u00e0 costante. Quindi una macchina per saldatura ad arco sommerso \u00e8 composta da:\nLa denominazione arco sommerso viene dal fatto che l'arco, scoccando sotto il letto di flusso, non \u00e8 visibile all'esterno. Questo processo, considerando le sue caratteristiche, \u00e8 facilmente automatizzabile, ed anzi \u00e8 stato sviluppato e si \u00e8 diffuso proprio allo scopo di avere un sistema automatico di saldatura con forte penetrazione.\nDato che, man mano che la saldatura procede, la scoria (inizialmente liquida) solidifica sopra il cordone di saldatura, continuando a proteggerlo dal contatto con l'atmosfera, alla fine di ogni passata di saldatura \u00e8 necessario rimuoverla per poter effettuare la passata successiva.\nLa presenza di un flusso granulare necessario a proteggere il bagno di saldatura limita le posizioni in cui pu\u00f2 essere usata la saldatura ad arco sommerso, praticamente solo alla posizione in piano. In particolare, mentre non sussistono difficolt\u00e0 ad effettuare giunti longitudinali (cio\u00e8 lungo la generatrice di un cilindro), giunti circonferenziali possono essere realizzati con questa tecnologia solo in unione a macchine di posizionamento che operino collegate alla macchina saldatrice in modo tale che il segmento di giunto che viene saldato in quel momento sia in posizione piana.\nUtilizzo della saldatura ad arco sommerso.\nIl costo delle macchine per questo tipo di saldatura \u00e8 notevole, quindi l'uso di questa tecnologia deve essere valutato, da un punto di vista economico oltre che da un punto di vista tecnico, in particolare considerando se l'aumento di produttivit\u00e0 ottenuto permette di ammortizzare la spesa della macchina in un tempo ragionevole.\nPartendo da queste premesse e considerando le caratteristiche di elevato apporto energetico strettamente legate a questa tecnologia, l'uso pi\u00f9 diffuso di questa tecnica \u00e8 nella costruzione di recipienti (caldareria) di forte spessore. L'elevata riproducibilit\u00e0 delle condizioni operative di questo tipo di saldature rende l'arco sommerso molto adatto a produzioni di serie, dato che, una volta definiti i parametri operativi e la composizione dei flussi, praticamente non sussistono eventi esterni tali da perturbare le operazioni.\nDato il forte apporto termico e gli spessori elevati, la saldatura ad arco sommerso viene utilizzata praticamente solo per acciai al C, anche se non esistono controindicazioni teoriche per l'utilizzo con acciai inossidabili austenitici o leghe non ferrose.\nIl filo.\nIl filo per la saldatura ad arco sommerso \u00e8 fornito generalmente come filo pieno o come nastro, per la saldatura di acciai fortemente legati possono essere usati fili cavi che contengono gli elementi di lega. Nel caso che la presenza di Cu non provochi danni al materiale da saldare si preferisce usare fili ramati esternamente, come protezione contro lo sfregamento degli organi di alimentazione e per aumentare la conducibilit\u00e0 elettrica del filo; nel caso non sia possibile la ramatura, generalmente i fili vengono nichelati. Le dimensioni del filo variano normalmente da 1,2 a 6,4 mm (da 1/16 a 1/4 di in) di diametro. Con i fili di diametro pi\u00f9 elevato la corrente d'arco pu\u00f2 arrivare a 1600 A.\nIn genere il filo viene fornito su aspi del peso da 10 a 500\u00a0kg.\nLa saldatura ad arco sommerso pu\u00f2 avvenire anche con immersione in azoto liquido per mezzo di botti stagnate in piombo nichelato fustellato.\nI flussi.\nLe funzioni del flusso sono quelle di\nI componenti principali del flusso sono MnO-SiO2 o CaO-SiO2, in base ai diagrammi di stato rispettivi vengono determinati gli intervalli di fusione e le strutture che si formano nella scoria. In genere i composti presenti nel flusso sono:\nPer quanto riguarda il comportamento elettrico, il flusso solido deve essere sempre isolante, altrimenti si avrebbero forti dispersioni di potenza elettrica in zone non interessate alla saldatura, invece il flusso fuso pu\u00f2 essere anche molto conduttivo (un flusso con conducibilit\u00e0 elettrica molto elevata porta la saldatura da arco sommerso a condizioni operative simili a quelle della saldatura a elettroscoria). In genere si opera con flussi contenenti quantit\u00e0 notevoli di silicato di calcio, che permette un sia pur limitato passaggio di corrente attraverso la scoria fusa.\nL'azione protettiva viene svolta essenzialmente dal flusso in fase liquida (non in fase gassosa come nell'utilizzazione di elettrodi rivestiti), questo dovuto principalmente al fatto che la quantit\u00e0 di flusso presente, rapportata al metallo del filo, \u00e8 molto superiore alla quantit\u00e0 di rivestimento rapportata al metallo dell'elettrodo.\nOperativamente al flusso sono richieste diverse caratteristiche:\nI flussi possono essere classificati in base a (classificazione europea):\nL'AWS (classificazione USA) classifica invece i flussi principalmente in base alle caratteristiche meccaniche del deposito.\nI \"flussi prefusi\" vengono ottenuti per fusione di materie grezze fuse in forno elettrico e successivamente raffreddate sotto getto d'acqua. L'aspetto del flusso fuso \u00e8 vetroso. I vantaggi sono una buona omogeneit\u00e0 chimica, minore igroscopicit\u00e0, facile riciclaggio, reazioni metallurgiche ripetibili. Non sempre \u00e8 possibile realizzare flussi per le alte temperature richieste per la fusione (superiori a 1500\u00a0\u00b0C).\nI \"flussi agglomerati\" vengono ottenuti per mescolanza di materie grezze mescolate a secco. Successivamente queste miscele sono formate in palline in presenza di silicato di sodio o potassio e di un liquido. Infine il flusso viene essiccato in forno (a temperature inferiori a quelle richieste per la fusione) e macinato. Rispetto ai flussi fusi si ha una maggiore facilit\u00e0 di aggiunta di disossidanti ed elementi di lega. D'altra parte, i flussi agglomerati sono sensibilmente pi\u00f9 igroscopici dei flussi fusi e c'\u00e8 la possibilit\u00e0 che cambino la composizione per segregazione dei componenti.\nDifetti tipici della saldatura ad arco sommerso.\nLa saldatura ad arco sommerso, essendo un processo automatico, pu\u00f2 produrre saldature di qualit\u00e0 media pi\u00f9 elevata di quella di saldature effettuate manualmente, tuttavia non si pu\u00f2 dire che queste saldature siano totalmente esenti da difetti, se non altro per l'elevato apporto termico legato alla tecnologia stessa.\nData la presenza di flusso e la necessit\u00e0 di asportare la crosta di scoria sovrapposta alle passate di saldatura, \u00e8 possibile avere inclusioni di scoria, soprattutto alla radice della saldatura ed in prossimit\u00e0 del cianfrino.\nAltri difetti possibili in questa tecnologia sono le porosit\u00e0, dovute generalmente all'inquinamento del bagno di saldatura da parte di materiali estranei (per es. grasso o vernice) o all'umidit\u00e0 del flusso (particolarmente se \u00e8 agglomerato). Sono possibili anche mancanze di fusione, nel caso che l'arco per qualsiasi motivo diventi instabile o che l'apporto termico specifico sia insufficiente.\nInfine, fra i difetti metallurgici, \u00e8 facile riscontrare cricche a caldo, dovute ad un bagno fuso avente una profondit\u00e0 eccessiva rispetto alla larghezza, specialmente in presenza di impurit\u00e0 quali S e P. In questo processo \u00e8 possibile incontrare anche\ncricche a freddo, in questo caso dovute a inadeguata deumidificazione del flusso (presenza di H), oltre che a parametri di saldatura non adeguati."}
{"id": "610042", "revid": "38129", "url": "https://it.wikipedia.org/wiki?curid=610042", "title": "Su-17", "text": ""}
{"id": "610043", "revid": "1632387", "url": "https://it.wikipedia.org/wiki?curid=610043", "title": "Irreligious", "text": "Irreligious \u00e8 il secondo album in studio del gruppo musicale portoghese Moonspell, pubblicato il 29 luglio 1996 dalla Century Media Records.\n\u00c8 stato girato un videoclip per la seconda traccia dell'album: \"Opium\"."}
{"id": "610044", "revid": "158286", "url": "https://it.wikipedia.org/wiki?curid=610044", "title": "Succinil coenzima A sintetasi", "text": ""}
{"id": "610046", "revid": "1573940", "url": "https://it.wikipedia.org/wiki?curid=610046", "title": "Bugenasaura infernalis", "text": "La Bugenasaura (Bugenasaura infernalis [nomen dubium]) \u00e8 un dinosauro erbivoro vissuto nella parte superiore del Cretaceo (Maastrichtiano), esattamente alla fine dell'era dei dinosauri. I suoi resti sono stati ritrovati negli USA.\nUn tardo dinosauro primitivo.\nQuesto animale, nonostante la tarda apparizione, era piuttosto primitivo, e ricordava altri dinosauri simili vissuti molti milioni di anni prima, gli ipsilofodontidi. Di \"Bugenasaura\" si conosce uno scheletro incompleto con tanto di cranio. Da ci\u00f2 si pu\u00f2 ricostruire il suo aspetto: doveva essere un animale bipede di dimensioni medie (circa tre metri di lunghezza), dal cranio abbastanza alto munito di un apparato masticatorio efficace. Le zampe posteriori erano lunghe ma probabilmente non erano adatte alla corsa.\nUn animale molto simile a \"Bugenasaura\", ma pi\u00f9 conosciuto, \u00e8 \"Thescelosaurus\". Resti fossili rinvenuti nel 1976 e comprendenti alcune vertebre erano stati assegnati a una nuova specie di \"Thescelosaurus\", \"T. garbanii\", ma ora si pensa che potessero rappresentare una specie di \"Bugenasaura\"."}
{"id": "610047", "revid": "93556", "url": "https://it.wikipedia.org/wiki?curid=610047", "title": "Provincia di Luanda", "text": "La provincia di Luanda \u00e8 una delle 18 province dell'Angola. Prende il nome dal suo capoluogo Luanda. Ha una superficie di 2.418\u00a0km\u00b2 ed una popolazione di 2.892.191 (stima del 2009).\nLa provincia si affaccia sull'Oceano Atlantico ed \u00e8 completamente circondata dalla provincia di Bengo.\nSuddivisione amministrativa.\nLa provincia di Luanda \u00e8 suddivisa in 9 municipi e 37 comuni.\nCollegamenti esterni.\n "}
{"id": "610048", "revid": "1945278", "url": "https://it.wikipedia.org/wiki?curid=610048", "title": "Provincia di Lunda Nord", "text": "La provincia di Lunda Nord (in portoghese Lunda Norte) \u00e8 una delle 18 province dell'Angola. Il suo capoluogo \u00e8 Lucapa ed ha una superficie di 102.783 km\u00b2 ed una popolazione di 461.211 (stima del 2009).\nLa provincia \u00e8 situata nell'estremo nord-orientale del paese, confina a nord e a nord-est con la Repubblica Democratica del Congo, a est e sud-est con la provincia di Lunda Sud, a sud-ovest e ovest con la provincia di Malanje.\nPiccole aree a nord e ad est della provincia sono coperte da savane umide, le restanti aree sono occupate da savane secche. Nella valle del fiume Kasai, le foreste pluviali - la giungla - sono state preservate. I fiumi pi\u00f9 grandi della provincia sono Kwango, Qwilu e Kasai.\nGeografia antropica.\nSuddivisioni amministrative.\nLa provincia di Lunda Nord \u00e8 suddivisa in 9 municipi e 27 comuni.\nIl capoluogo \u00e8 Lucapa."}
{"id": "610054", "revid": "93556", "url": "https://it.wikipedia.org/wiki?curid=610054", "title": "Provincia di Lunda Sud", "text": "La provincia di Lunda Sud (in portoghese Lunda Sul) \u00e8 una delle 18 province dell'Angola. Capoluogo della provincia \u00e8 la citt\u00e0 di Saurimo ed ha una superficie di 45.649\u00a0km\u00b2 ed una popolazione di 239.257 (stima del 2009).\nGeografia fisica.\nLa provincia Lunda Sul \u00e8 situata nell'estremo nord-orientale del paese, circa 700\u00a0km a est di Luanda. Confina a nord con la provincia di Lunda Nord, a est con la Repubblica Democratica del Congo, a sud con le province di Moxico e Bi\u00e9 e a ovest con quella di Malanje.\nLa provincia \u00e8 attraversata dal fiume Cassai, nella cui vallata si trovano le ultime tracce di foresta tropicale dell'area. La provincia \u00e8 inoltre attraversata dall'alto corso del fiume Cuango.\nSuddivisione amministrativa.\nLa provincia di Lunda Sud \u00e8 suddivisa in 4 municipi e 14 comuni."}
{"id": "610062", "revid": "1632387", "url": "https://it.wikipedia.org/wiki?curid=610062", "title": "Opium (Moonspell)", "text": "Opium \u00e8 un singolo della band gothic metal portoghese Moonspell, da cui \u00e8 stato ricavato l'omonimo videoclip.\nLa canzone proviene dall'album Irreligious."}
{"id": "610065", "revid": "4814923", "url": "https://it.wikipedia.org/wiki?curid=610065", "title": "Spazio T4", "text": ""}
{"id": "610066", "revid": "92723", "url": "https://it.wikipedia.org/wiki?curid=610066", "title": "Vino di palma", "text": "Il vino di palma, in inglese detto \"palm wine\" ma anche \"palm toddy\" o semplicemente \"toddy\", \u00e8 una bevanda alcolica che si ottiene dalla linfa di diverse specie di palme. \u00c8 diffuso in diverse regioni dell'Africa, dell'India meridionale (soprattutto Andhra Pradesh, Kerala e Tamil Nadu) nelle Filippine e in altre zone del Sudest asiatico, tra cui la Cambogia.\nSpecie di palme da vino.\nIl vino si pu\u00f2 ricavare da numerose specie di palme. In Africa le pi\u00f9 usate sono le palme da datteri, le palme da datteri selvatici, il borasso, le cariote (per esempio \"Caryota urens\"), le palme da olio (come la \"Elaeis guineensis\") e le palme da cocco. In Sudafrica il vino di palma viene prodotto principalmente nella regione del Maputaland e lo si estrae dalla palma lala. In Asia si impiegano anche palme ad alto fusto come la \"Arenga pinnata\" e la \"Jubaea chilensis\", detta \"palma da vino cilena\".\nTecnica di produzione.\nLa linfa della palma, da cui si ricava il vino, viene estratta (o \"spillata\") incidendo il tronco della palma, a cui viene fissato un contenitore per raccogliere il liquido che fuoriesce dall'incisione. Chi esegue questa operazione viene chiamato \"spillatore\" (\"tapper\"). In alcune aree, l'intera palma viene abbattuta per raccogliere la linfa; in questo caso, si accende un fuoco alla base del tronco per velocizzare la fuoriuscita del liquido. \nLa linfa appena estratta \u00e8 molto dolce, ma non alcolica. Subito dopo la raccolta, la linfa inizia a fermentare naturalmente a causa dei lieviti presenti nell'aria. La fermentazione si conclude nel giro di circa due ore, trasformando la linfa in un vino aromatico e dolce, con una gradazione alcolica intorno al 4%. Fermentazioni prolungate aumentano la gradazione della bevanda, rendendola anche pi\u00f9 corposa, amara e acida; su periodi molto lunghi, si ottiene l'aceto come per il vino d'uva. I tempi di fermentazione sono pi\u00f9 brevi di quelli del vino d'uva, per cui il vino di palma deve essere bevuto entro poco tempo dalla spillatura. Pu\u00f2 essere conservato pi\u00f9 a lungo se viene tenuto a basse temperature.\nLa linfa viene talvolta utilizzata anche per produrre altre bevande non fermentate e non alcoliche, come la neera in India.\nIl vino pu\u00f2 essere distillato per produrre un superalcolico; questa pratica \u00e8 diffusa per esempio in Ghana (dove il distillato viene chiamato \"apa teshi\" o \"bumkutu ku\") e in Togo (\"sodabe\"). Pu\u00f2 essere anche lasciato evaporare per produrre una variet\u00e0 di zucchero non raffinato.\nNella societ\u00e0.\nLa pratica di ricavare vino dalle palme \u00e8 molto antica (era diffusa, per esempio, gi\u00e0 nell'Antico Egitto). Presso molte culture questa pratica si \u00e8 arricchita, nel tempo, di valenze simboliche e sociali. In Congo e in altre parti dell'Africa occidentale, il vino di palma viene bevuto nel corso di molte cerimonie rituali, per esempio in occasione di matrimoni, nascite, o riti funebri. In Nigeria si usa versare al suolo un po' di vino di palma per onorare gli antenati. In alcune zone, la produzione di contenitori per il vino di palma \u00e8 un elemento importante dell'arte tradizionale (sono rinomati per esempio i contenitori prodotti dal popolo Kuba del Congo).\nRiferimenti nella cultura.\nData la notevole importanza sociale del vino di palma in molte culture, non stupisce che siano numerosi anche i riferimenti nella letteratura e in altre forme d'arte. Il vino di palma viene spesso menzionato nella letteratura nigeriana; esso d\u00e0 il titolo al pi\u00f9 famoso romanzo di Amos Tutuola, \"Il bevitore di vino di palma\". Il ruolo del vino di palma nella vita sociale e religiosa degli Ibo viene descritto ampiamente nel romanzo \"Il crollo\" di Chinua Achebe. Dal vino di palma prende anche nome un genere di musica pop nigeriana, la palm wine music, che nacque nei piano bar (dove si serviva questa bevanda).\nNomi del vino di palma.\nLa seguente tabella elenca alcuni dei nomi con cui il vino di palma \u00e8 noto in diverse aree:"}
{"id": "610067", "revid": "125192633", "url": "https://it.wikipedia.org/wiki?curid=610067", "title": "Sistiana", "text": "Sistiana (\"Sesljan\" in sloveno) \u00e8 una frazione del comune sparso di Duino-Aurisina, facente parte dell'Ente di decentramento regionale di Trieste. Si sviluppa sulla direttrice nord-ovest/sud-est, lungo la Strada statale 14 della Venezia Giulia, a circa 70\u00a0m sul livello del mare. Importante snodo stradale per la provincia, \u00e8 anche attrezzato centro turistico.\nGeografia fisica.\nTerritorio.\nIl centro abitato pu\u00f2 essere suddiviso in due zone ben distinte.\nLa zona a mare, denominata per l'appunto \"Sistiana Mare\", caratterizzata dalla presenza di un'ampia baia attrezzata a porticciolo, \u00e8 circondata da un fitto bosco. Questi, tenuto a fustaia, con vecchie introduzioni di specie pi\u00f9 esotiche, \u00e8 costituito, in prevalenza, a leccio. Sia all'interno della baia, che sul litorale esterno, sono presenti aree destinate alla balneazione.\nLa costa, verso Duino, \u00e8 a falesia, sulla quale insiste una riserva naturale. Verso Trieste la costa, anch'essa alta e rocciosa, \u00e8 stata modificata dalla presenza di una grossa cava, successivamente riadattata a insediamento turistico, con l'apertura di un secondo porticciolo. La zona litoranea viene chiusa dalla stretta spiaggia della \"Costa dei Barbari\" (\"Botaniek\").\nNella zona a monte \u00e8 presente il principale insediamento urbano, costruito sui primi contrafforti dell'altipiano del Carso, e si trova a un'altitudine di poco superiore ai 72 slm. Nei pressi del centro della localit\u00e0 \u00e8 presente una collina, il \"Colle di Sistiana\" (\"Sesljanski hrib\"), la cui altitudine supera i 100 slm. L'abitato \u00e8 delimitato, verso il mare, da una fitta pineta, composta da pino nero, denominata \"Bor\u0161t\". Un'altra ampia zona boschiva (\"Bosco Ivere\" o \"V Iverih\"), circonda il centro abitato, verso sud-est. Un'ampia pineta, \"Pineta Rilke\" o \"del Principe\", infine, separa Sistiana da Duino.\nIl terreno tende a salire gradatamente, sino verso la linea ferroviaria, che segna il confine con la localit\u00e0 di Visogliano, ove viene superata l'altitudine di 120 slm.\nL'ambiente \u00e8 puntellato di diverse doline, talune anche di grosse dimensioni (coma la \"Dolina Legi\u0161a e Pipan\" o la dolina nei pressi del bivio per Sistiana Mare), e da innumerevoli grotte.\nOrigini del nome.\nIl toponimo deriva dal latino \"Sixtilianum\", predio della famiglia gentilizia \"Sextilius\".\nIn un documento del 1139 compare la forma \"Sistigliano\", ripresa in altri documenti fino al 1300. Agli inizi del 1400 appare invece la dizione \"Sistigliani\", seguita infine da \"Sistiani\".\nStoria.\nPreistoria ed epoca romana.\nLe prime testimonianze di presenza umana risalgono al neolitico: ci\u00f2 \u00e8 desunto da dei ritrovamenti, effettuati in diverse grotte presenti nei dintorni della localit\u00e0.\nSuccessiva \u00e8 la presenza di alcuni castellieri, il pi\u00f9 importante \u00e8 posto sul ciglione, in alto, sopra la baia.\nSecondo molti studiosi fu Sistiana ad ospitare il primo insediamento romano della provincia di Trieste. In essa vi sarebbe anche stato uno scontro armato, tra le truppe romane provenienti da Aquileia, e la popolazione autoctona degli Histri, nel 178 a.C.. Altri indicano, invece, come luogo probabile dello scontro, il Monte San Rocco, nei pressi della piana di Zaule.\nDurante la dominazione romana la localit\u00e0 accoglieva i patrizi tergestini che vi si recavano per la villeggiatura. Sono presenti i resti di una villa romana sita, nella baia, nel luogo denominato \"Braida\", che reca indicazioni di ambienti termali e di un peristilio. Un'altra interessante costruzione \u00e8 un edificio posto ai margini della localit\u00e0, nei pressi della Torre Piezometrica. Inizialmente considerato anch'egli resto di una villa romana, probabilmente era una costruzione riferibile a popolazioni autoctone.\n\u00c8 probabile che, in epoca romana, la baia abbia ospitato un approdo, con la presenza di un molo. Pi\u00f9 incerta la possibilit\u00e0 che nella zona a mare della localit\u00e0 sia stato imbarcato il pregiato marmo proveniente dalle vicine cave di Aurisina, viste le tracce di scivoli plumbei verso il pi\u00f9 vicino approdo della \"Canovella degli Zoppoli\".\nEpoca moderna.\nNel corso del Cinquecento divenne teatro di controversie confinarie tra i signori di Duino e il Comune di Trieste. All'epoca la localit\u00e0 veniva chiamata anche \"Cessiana o Cisigliano\".\nAlla fine dell'Ottocento fu dato impulso al turismo con la costruzione di alberghi (\"Strandhotel\", \"Parkhotel\") nella baia, portandola ad essere con Grado una delle pi\u00f9 rinomate localit\u00e0 della Venezia Giulia asburgica.\nNel corso della prima guerra mondiale la baia venne utilizzata come base della marina austrungarica, mentre nel corso della seconda fu base di sommergibili della \"Kriegsmarine\" tedesca.\nOggi \u00e8 la frazione maggiormente abitata del comune; \u00e8 posto al suo interno l'insediamento di Borgo San Mauro, sorto e sviluppatosi negli anni cinquanta e sessanta per ospitare i profughi istriani.\nMonumenti e luoghi d'interesse.\nDal piazzale antistante la sede dell'ufficio turistico (intitolato al celebre asso triestino dell'aviazione austrungarica Gottfried von Banfield), dove si trova il monumento agli Sch\u00fctzen della III compagnia austriaca, inizia il sentiero Rilke, che prende il nome dal poeta austriaco Rainer Maria Rilke e che prosegue per circa 2\u00a0km all'interno della Riserva naturale delle Falesie di Duino.\nEconomia.\nL'economia si basa essenzialmente sul piccolo commercio e sul turismo, soprattutto di passaggio verso le coste dell'Istria. Le cave di pietra presenti in zona, attive fino a qualche decennio or sono, risultano ormai del tutto abbandonate. Dal 2014 la cava a mare \u00e8 stata trasformata in porticciolo turistico. Molte persone, pur risiedendovi, lavorano nei vicini centri di Trieste e Monfalcone.\nIn localit\u00e0 \"Sistiana Mare\" vi \u00e8 un porticciolo turistico, utilizzato anche da imbarcazioni adibite alla pesca, e due stabilimenti balneari.\nSistiana \u00e8 sede di un commissariato di polizia di stato e della casa di riposo comunale.\nInfrastrutture e trasporti.\nStrade.\nSistiana rappresenta un importante nodo stradale per la provincia di Trieste. Vi termina l'autostrada A4, proveniente da Torino; l'asse stradale prosegue, senza soluzione di continuit\u00e0, in direzione di Trieste, con la denominazione di Raccordo autostradale 13.\nIl centro abitato \u00e8 attraversato dalla Strada Statale 14 della Venezia Giulia; da un'ampia rotonda, inizia la Strada Costiera, panoramico accesso alla citt\u00e0 di Trieste, che assume, subito fuori dalla localit\u00e0, la denominazione ufficiale di \"Strada Regionale 14 (SR14)\". Dalla localit\u00e0 ha inizio anche la \"SR1 TS del Carso\", fondamentale asse viario di collegamento dei principali centri del Carso triestino.\nQueste arterie sono collegate fra loro dalla Nuova strada ANAS 56 di Sistiana, strada a due corsie per senso di marcia, separate da \"guard rail\" che, partendo dallo svincolo sul raccordo autostradale, termina sulla \"Strada Costiera\".\nFerrovie.\nLa frazione ha una propria stazione ferroviaria (denominata stazione di Sistiana-Visogliano, trovandosi al confine fra le due localit\u00e0) sulla linea Venezia-Trieste.\nSport.\nNella baia hanno sede una delle pi\u00f9 antiche societ\u00e0 veliche italiane, la Pietas Julia (fondata a Pola nel 1886), e lo Yacht Club \u010cupa, societ\u00e0 appartenente alla comunit\u00e0 slovena, presente nel comune. A livello calcistico, invece, il Sistiana Sesljan \u00e8 il nome del sodalizio, con sede presso l'impianto sportivo della frazione di Visogliano.\nIl 31 maggio 1998, venne stabilito, nei pressi del bivio per Borgo San Mauro, lungo la SS14, il traguardo dell'Intergiro della quindicesima tappa del Giro d'Italia di ciclismo, la cronometro Trieste-Trieste.\nIstruzione.\nA Sistiana sono presenti un asilo nido, la scuola elementare \"Giovanni Pascoli\" e la scuola media (in Borgo San Mauro) \"De Marchesetti\"."}
{"id": "610070", "revid": "1386670", "url": "https://it.wikipedia.org/wiki?curid=610070", "title": "Welte-Mignon", "text": "Il pianoforte meccanico automatico Welte-Mignon fu il primo strumento musicale che rese possibile l'ampia riproduzione autentica di brani musicali per pianoforte.\nDescrizione e storia.\nLa Ditta M. Welte &amp; S\u00f6hne in Friburgo in Brisgovia era gi\u00e0 conosciuta nel campo della riproduzione automatica musicale, con supporti dati e le loro orchestre, quando nel 1904 fece brevettare il procedimento di riproduzione per il pianoforte meccanico da lei stessa inventato. Questo strumento venne introdotto sul mercato, nel 1905, con il nome di Mignon, e poco pi\u00f9 tardi con il nome \"pianoforte meccanico Welte-Mignon\". Lo strumento impiegava, come supporto sonoro, strisce perforate di carta chiamato \"rullo di carta per note\" o \"rullo per pianoforte\" e fu una ricerca comune di Edwin Welte e Karl Bockisch. Prima venne prodotto il sistema 100 Welte Rot (rosso) e pi\u00f9 tardi il sistema T98 Welte Gr\u00fcn (verde).\nIn questo modo era possibile riprodurre con alta fedelt\u00e0 il brano musicale di un pianista, e la dinamica sonora. Questo prodigio tecnologico rappresent\u00f2 allora ed ancora oggi una sensazionale invenzione e permette attraverso i pochi strumenti in buone condizioni un'autentica riproduzione di queste registrazioni. Considerando l'elevato costo dei lussuosi strumenti e dei rulli di carta per note, questi rimasero solo alla portata delle persone benestanti.\nOrgano per musica d'orchestra.\nDal 1912 ci fu un sistema per organi simile a quello per pirofori, chiamato \u201cOrgano per musica d'orchestra Welte\u201d (Welte-Philharmonie-Orgel). Il pi\u00f9 famoso fu quello costruito per il Titanic. A causa della ritardata consegna in Inghilterra per la lunga traversata, lo strumento rimase a terra ed ora pu\u00f2 essere visitato ed ascoltato nel museo degli strumenti automatici tedesco in Bruchsal.\nRegistrazioni pianisti famosi.\nWelte-Mignon ingaggi\u00f2 per le registrazioni i pi\u00f9 famosi pianisti dell'epoca. La Ditta M. Welte &amp; S\u00f6hne raggiunse fino al 1932 un totale di circa 5.500 registrazioni musicali, tra cui anche numerosi pezzi d'intrattenimento e brani di successo.\nNel repertorio dei rulli di carta per pianoforte Welte tra il 1905 ed il 1928 ci trovano, per esempio, registrazioni di Carl Reinecke, Ignacy Jan Paderewski, Ferruccio Busoni, Artur Schnabel, Edwin Fischer o Walter Gieseking. Poco prima della fine dell'era dei pianoforti automatici, suonarono per Welte, verso il 1930, alcuni dei pi\u00f9 famosi pianisti del XX secolo fra cui Vladimir Horowitz nella primavera del 1926 (le pi\u00f9 antiche registrazioni di questo pianista). Nel 1928 seguirono le ultime registrazioni di musica classica con Rudolf Serkin e Lubka Kolessa. Da questo momento fino alla fine della produzione dei rulli cartacei per note, 1932, vennero eseguite registrazioni di sola musica d'intrattenimento. Numerosi compositori suonarono opere, come Claude Debussy, Camille Saint-Sa\u00ebns, Alexander Scriabin, Max Reger, Edvard Grieg, Enrique Granados, Gustav Mahler, Richard Strauss e George Gershwin.\nComposizioni originali per pianoforte Welte-Mignon.\nNel 1926 Paul Hindemith, Ernst Toch e Gerhart M\u00fcnch composero brani per la \"Festa musica da camera di Donaueschingen\" del 25 luglio, per il pianoforte meccanico \"Welte-Mignon\". Questi brani non potevano essere suonati manualmente. La possibilit\u00e0 di produrre la successione dei suoni desiderata, tramite la programmazione dei rulli di carta per note, gli permise la creazione libera della melodia. Furono eseguite le seguenti opere musicali:\nPaul Hindemith:\nErnst Toch:\nGerhart M\u00fcnch:\nL'anno seguente in occasione della successiva manifestazione a Baden-Baden: \"Musica da camera tedesca Baden-Baden 1927\", 15 al 17 luglio 1927, altri musicisti dell'Avanguardia arrangiarono e composero brani per Welte-Mignon.\nQuesti pezzi furono eseguiti in un grandioso concerto il 16 luglio 1927, dedicato esclusivamente ad opere originali per strumenti meccanici.\nGeorge Antheil arrangi\u00f2 la 1\u00aa parte del suo Ballett m\u00e9canique per piano Welte-Mignon.\nNikolai Lopatnikoff esegu\u00ec un scherzo composto per tale occasione e una toccata per piano, elaborata per piano meccanico e riportata sul rullo perforato per note.\nHans Haass scrisse una fuga-capriccio ed un intermezzo, entrambi per piano meccanico.\nInoltre vennero eseguiti gli studi per organo meccanico (organo per musica d'orchestra Welte) di Ernst Toch e Paul Hindemith."}
{"id": "610076", "revid": "599013", "url": "https://it.wikipedia.org/wiki?curid=610076", "title": "Dar\u00edo Silva", "text": "\u00c8 stato soprannominato ai tempi del Cagliari \"Sa Pibinca\" (in lingua sarda \"pignolo, indaffarato, sempre in movimento\").\nCarriera.\nClub.\nDal 1992 al 1995 gioca in Uruguay con Defensor e Pe\u00f1arol realizzando 39 reti.\nNel 1995 approda alla Serie A italiana ingaggiato dal Cagliari. Dopo le prime due stagioni in Serie A, che culminano con una retrocessione in Serie B (1996-1997), il giocatore non riesce a trovare la via del gol segnando solo 7 gol in 62 presenze. Dopo l'estate del 1997 in cui gioca la Confederations Cup, rimane in Sardegna segnando 13 reti in 27 presenze ottenendo la promozione in Serie A. Alla fine della stagione (1997-1998) viene ceduto a titolo definitivo. La ragione che lo ha portato a lasciare il club sardo \u00e8 stata il rapporto negativo con l'allenatore del club Gian Piero Ventura.\nNel 1998 approda nella Liga spagnola, all'Espanyol, segnandovi solo 3 gol. La stagione successiva passa al Malaga, con il quale segna 36 gol in 4 anni e dove fa coppia d'attacco per due stagioni con Dely Vald\u00e9s. Nel 2003-2004 passa al Siviglia, segnando 9 reti in due stagioni.\nNella stagione 2005-2006 si trasferisce in Inghilterra per giocare in Premier League con il e realizza 2 gol in 13 partite. Detiene il record di pi\u00f9 veloce realizzatore nel campionato spagnolo: contro il Real Valladolid segna infatti dopo 7 secondi.\nNazionale.\nHa militato 10 anni nella nazionale uruguaiana, esordendo il 19 ottobre 1994 contro il Per\u00f9 allo Stadio Nacional di Lima, segnando anche il goal del decisivo 1-0. Successivamente ha fatto parte delle rose che parteciparono alla Confederations Cup 1997, al Mondiale di Corea-Giappone 2002 e alla Copa Am\u00e9rica 2004. Dopo aver fallito la qualificazione ai Mondiali di Germania 2006, si ritir\u00f2 dalla nazionale, fissando il suo tabellino a 49 presenze condite con 14 reti.\nDopo il ritiro.\nIl 23 settembre 2006 fu ferito seriamente in un incidente autostradale a Montevideo. Mentre guidava il suo pick-up, perse il controllo, e, sbalzato fuori dal veicolo, and\u00f2 a sbattere contro un lampione. L'impatto caus\u00f2 al trentatreenne Silva la frattura del cranio e una frattura scomposta della gamba destra. A causa di complicazioni gli fu amputata la gamba destra al di sotto del ginocchio. Silva lasci\u00f2 l'ospedale il successivo 5 ottobre, e torn\u00f2 nella sua casa di Montevideo con il piano di ricevere una protesi della gamba in Italia per aiutarlo a camminare e correre senza l'aiuto di stampelle. Durante l'incidente viaggiava con due altri ex calciatori, Elbio Pappa e Dardo Pereira, che rimasero illesi.\nIl 6 ottobre 2006 fu offerto a Dario Silva un ruolo come esperto di calcio in Uruguay, ma visto il successo della protesi impiantata egli espresse il desiderio di ritornare come allenatore-giocatore. A novembre dello stesso anno poi il \"Daily Mail\" annunci\u00f2 che Silva puntava a partecipare alle Paralimpiadi di Londra del 2012 nel canottaggio, cosa poi non avvenuta. Il 13 gennaio 2009, \u00e8 ritornato a calcare i campi da calcio per una partita di beneficenza tra due selezioni, Uruguay XI e Argentina XI, in favore dell'associazione \"Fundaci\u00f3n Ni\u00f1os con Alas\" (\"Fondazione Bambini con le Ali\").\nSuccessivamente \u00e8 stato procuratore. Nel 2019 \u00e8 circolata la notizia che lavorasse come cameriere, ma Silva ha smentito spiegando che si trattava della pizzeria di un amico e stava solo servendo s\u00e9 stesso.\nViene citato nella canzone \"Puro Sangue\", contenuta nel mixtape \"La citt\u00e0 del Sole 2\", del rapper Asseminese Demi."}
{"id": "610078", "revid": "919135", "url": "https://it.wikipedia.org/wiki?curid=610078", "title": "Spazio normale", "text": "In matematica, e pi\u00f9 precisamente in topologia, uno spazio normale \u00e8 uno spazio topologico che soddisfa il seguente assioma di separazione:\nPer ogni coppia di chiusi disgiunti (\"E\", \"F\"), esiste una coppia di aperti disgiunti (\"U\",\"V\") tali che \"U\" contiene \"E\" e \"V\" contiene \"F\".\nUno spazio T4 \u00e8 uno spazio normale che \u00e8 anche T1. Questa condizione \u00e8 necessaria affinch\u00e9 l'assioma T4 implichi gli assiomi di separazione precedenti T0, T1, T2 e T3. \u00c8 noto che invece uno spazio regolare o uno spazio completamente regolare non sono per forza T4. Come esempio viene spesso utilizzato il piano di Moore, che \u00e8 di Tychonoff ma non \u00e8 normale.\nNelle pubblicazioni matematiche la nomenclatura \u00e8 spesso instabile e le due definizioni sono spesso scambiate, a seconda del periodo storico o del gusto dell'autore.\nFunzioni continue definite su spazi normali.\nL'importanza degli spazi normali risiede nella ricchezza delle funzioni continue che \u00e8 possibile definirvi. Negli spazi normali (non necessariamente T4), vale infatti l'importante propriet\u00e0 enunciata dal lemma di Urysohn:\nPer ogni coppia di chiusi disgiunti (\"E\",\"F\") di \"X\", esiste una funzione reale continua che assuma valore 0 su \"E\" e valga 1 su \"F\".\nDefinizione equivalente.\nUn'altra condizione del tutto equivalente \u00e8 la seguente, valida per tutti gli spazi normali: \ndati un chiuso \"E\" e un aperto \"A\" che lo contiene, esiste sempre un aperto \"U\" contenente \"E\" la cui chiusura \u00e8 contenuta in \"A\".\n\u00c8 sufficiente considerare l'insieme chiuso \"F\" come complementare di \"A\" ed applicare la definizione, ricordando i teoremi di De Morgan.\nQuesta formulazione si mostra pi\u00f9 maneggevole di quella canonica in alcune dimostrazioni, come ad esempio quella del lemma di Urysohn.\nSpazio perfettamente normale.\nIn analogia a quanto si fa con quelli \"regolari\" si potrebbe definire \"spazio completamente normale\" uno spazio tale che per ogni coppia di chiusi disgiunti (\"E\",\"F\"), esiste una funzione continua formula_1, che valga 0 su \"E\" e 1 su \"F\".\nIl lemma di Urysohn mostra che tale propriet\u00e0, apparentemente pi\u00f9 restrittiva, \u00e8 invece perfettamente equivalente a quella di spazio normale. Per questo la condizione deve farsi ancora pi\u00f9 precisa, cio\u00e8:\nPer ogni coppia di chiusi disgiunti (\"E\",\"F\"), esiste una funzione continua formula_1 tale che formula_3 e formula_4.\nQuesta propriet\u00e0 \u00e8 effettivamente pi\u00f9 restrittiva della definizione di spazio normale: uno spazio che la soddisfa si dice spazio perfettamente normale. Uno spazio T5 \u00e8 uno spazio T1 perfettamente normale.\nSpazi metrici.\nSe formula_5 \u00e8 uno spazio metrico, formula_6 due suoi sottoinsiemi, formula_7 un punto qualsiasi, definiamo \nPosto formula_9 \u00e8 facile dimostrare, usando la disuguaglianza triangolare, che per ogni coppia di formula_7 e formula_11 in formula_5 si ha: \ndefinendo cos\u00ec una funzione continua (anzi lipschitziana).\nSe formula_14, formula_15 sono due insiemi chiusi disgiunti, definiamo: \nLa funzione \u00e8 ben definita perch\u00e9 i due termini al denominatore non si annullano mai contemporaneamente (ricordiamo che i due sottoinsiemi sono disgiunti). Per note propriet\u00e0 delle funzioni reali essa \u00e8 continua e assume il valore 0 su formula_14 e il valore 1 su formula_15. Se ne deduce che ogni spazio metrico \u00e8 completamente normale e quindi T4."}
{"id": "610080", "revid": "339392", "url": "https://it.wikipedia.org/wiki?curid=610080", "title": "SS-11", "text": ""}
{"id": "610083", "revid": "125023938", "url": "https://it.wikipedia.org/wiki?curid=610083", "title": "Canale 51", "text": "Canale 51 \u00e8 stata una televisione locale, operativa dal 1977 (dal luglio in via sperimentale e dal 9 ottobre in via definitiva) di propriet\u00e0 del \"Gruppo Peruzzo\", il quale era presente nel settore televisivo fin dall'anno precedente con l'emittente cittadina \"Milano TV\". Canale 51, che con le sue trasmissioni arriv\u00f2 a coprire tutto il nord Italia, nel 1983 conflu\u00ec in Rete A, rete che tramite la fusione di diverse emittenti locali ottenne la diffusione delle trasmissioni sull'intero territorio nazionale.\nL'occupazione del Canale UHF 51.\nDa poco tempo la Corte costituzionale aveva stabilito la liceit\u00e0 delle televisioni \"private\" purch\u00e9 operassero in ambito locale, ma il quadro normativo rimaneva molto confuso. Canale 51 divenne famosa per una delle sentenze con cui, in assenza di norme giuridiche chiare, la magistratura cerc\u00f2 di disciplinare la materia.\nLa societ\u00e0 Noveco infatti aveva \"occupato\" il canale 51 con un proprio monoscopio, continuando a trasmetterlo pressoch\u00e9 ininterrottamente dal gennaio 1977 salvo i periodi di manutenzione degli impianti. Verso la fine del 1977 la societ\u00e0 Telelibera del gruppo Peruzzo inizi\u00f2 a trasmettere programmi regolari e present\u00f2 istanze per far cessare le turbative del segnale operate dalla Noveco.\nIl tribunale di Milano sentenzi\u00f2 che la Noveco, pur \"prenotando\" il canale tramite la diffusione del monoscopio, all'inizio delle trasmissioni da parte del gruppo Peruzzo alcuni mesi dopo non aveva ancora predisposto i mezzi per realizzare delle teletrasmissioni vere e proprie, dando quindi ragione ai proprietari di Canale 51."}
{"id": "610086", "revid": "767487", "url": "https://it.wikipedia.org/wiki?curid=610086", "title": "\u04e0", "text": "La ', minuscolo ', \u00e8 una lettera dell'alfabeto cirillico. Viene usata oggi nella versione del cirillico per la lingua abcasa, dove rappresenta la consonante affricata //.\nPu\u00f2 essere traslitterata in alfabeto latino usando le lettere , \u017a o dz, o, nella variante georgiana usando \u10eb."}
{"id": "610088", "revid": "1418004", "url": "https://it.wikipedia.org/wiki?curid=610088", "title": "Ben Okri", "text": "Viene generalmente considerato come uno dei pi\u00f9 importanti poeti e romanzieri della letteratura africana in lingua inglese; la sua opera pi\u00f9 celebre, \"La via della fame\" (\"The Famished Road\"), ha vinto nel 1991 il Booker Prize per la narrativa fantastica.\nBiografia.\nOkri si trasfer\u00ec insieme alla madre e al padre, avvocato, a Londra, quando era ancora molto piccolo, ricevendo cos\u00ec un'istruzione occidentale. Nel 1968 tuttavia la famiglia torn\u00f2 in Nigeria. L\u00ec Ben visse, seppur indirettamente, gli orrori della guerra civile nigeriana, soprattutto a causa dell'etnia della madre, quella Igbo, che durante il conflitto veniva perseguitata dai militari. Durante la giovent\u00f9, tuttavia, conosce i grandi classici, soprattutto della letteratura inglese e russa, grazie alla ricca biblioteca del padre. I primi scrittori di cui si innamora sono F\u00ebdor Dostoevskij, Lev Tolstoj, William Shakespeare e Charles Dickens. In seguito, grazie ad una borsa di studio ottenuta dallo Stato, torn\u00f2 in Inghilterra, perfezionando i propri studi all'Universit\u00e0 dell'Essex studiando letteratura comparata.\nFin dalla pubblicazione del suo primo romanzo, \"Flowers and Shadows\" (1980), Okri si impose all'attenzione della critica internazionale. La pubblicazione della \"Via della fame\", romanzo vincitore del Premio Booker nel 1991, lo ha portato a essere classificato fra i grandissimi della letteratura africana. Le sue opere attingono in parte alle sue esperienze durante la guerra civile nigeriana, ma includono molti elementi metafisici e riferimenti alla mitologia e al simbolismo della tradizione del popolo Yoruba. Sebbene i critici menzionino talvolta la sua opera come esempio di realismo magico, lo stesso Okri ha sempre rifiutato questa etichetta, definendola troppo limitante.\nOkri ha ricevuto lauree \"honoris causa\" dall'Universit\u00e0 di Westminster (nel 1997) e dall'Universit\u00e0 dell'Essex (2002). Nel 2001 \u00e8 stato insignito dell'Ordine dell'Impero Britannico. \u00c8 vicepresidente della sezione inglese dell'International PEN, un'associazione di scrittori di oltre 100 paesi, e membro del Royal National Theatre britannico."}
{"id": "610089", "revid": "124241782", "url": "https://it.wikipedia.org/wiki?curid=610089", "title": "Cordaitales", "text": "Cordaitales \u00e8 un ordine di piante gimnosperme ormai estinto.\nI suoi membri potevano anche arrivare ai 40 metri d'altezza, avevano un tronco diritto con foglie lunghe fino a un metro, e nervature parallele e inserite solo sulle terminazioni dei rami.\nSi conoscono resti e impronte di cordaitales dal devoniano alla fine del permiano; soprattutto erano diffuse nelle foreste permocarbonifere, ed hanno contribuito alla sedimentazione di giacimenti di carbon fossile. "}
{"id": "610091", "revid": "508036", "url": "https://it.wikipedia.org/wiki?curid=610091", "title": "Lamine di Pyrgi", "text": "Le Lamine di Pyrgi sono un documento inciso su tre fogli di lamina d'oro, di fondamentale importanza per la conoscenza della storia e della lingua del popolo etrusco. Fra i pi\u00f9 importanti documenti epigrafici in lingua etrusca, attualmente il reperto \u00e8 esposto al Museo Nazionale Etrusco di Villa Giulia, a Roma.\nContesto storico e descrizione.\nLe lamine sono state rinvenute l'8 luglio 1964 durante una campagna di scavo diretta da Massimo Pallottino presso Santa Severa nel sito archeologico etrusco di Pyrgi. La citt\u00e0 era uno dei porti di \"Caere\" (l'antica Cerveteri) e tra il VI ed il IV secolo a.C. rappresentava uno dei pi\u00f9 importanti scali commerciali del bacino del Mediterraneo e possedeva almeno due santuari di rilevanza internazionale: un tempio della fine del VI secolo a.C. dedicato a Uni/Astarte (denominato \"Tempio B\" nell'area di scavi) e un tempio della prima met\u00e0 del V secolo a.C. dedicato a Thesan/Leucotea (\"Tempio A\").\nLe tre lamine ritrovate nelle vicinanze del Tempio B e alte circa 20\u00a0cm, risalgono alla fine del VI o all'inizio del V secolo a.C. e contengono un testo in lingua fenicia e due in lingua etrusca. Si tratta di un'iscrizione sacra: i documenti testimoniano la consacrazione del tempio alla dea etrusca Uni, assimilata alla fenicia Astarte, da parte di Thefarie Velianas, supremo magistrato (lucumone) della citt\u00e0 di \"Caere\". Non sono propriamente dei testi bilingui in quanto presentano alcune differenze di estensione e di contenuto.\nI due testi pi\u00f9 lunghi \u2014 una lamina con iscrizioni in etrusco di 16 righe e 36 o 37 parole e l'altra di 10 righe in fenicio \u2014 sono quelli con le maggiori somiglianze; il testo in fenicio fornisce le motivazioni della consacrazione (Thefarie Velianas rende omaggio alla dea per la sua posizione di vertice nel governo cittadino), mentre quello etrusco sembra dare maggiore risalto al cerimoniale del culto. La terza lamina \u2014 con testo in etrusco di 9 righe \u2014 riassume brevemente la dedica.\nSebbene non comparabili \u2014 per l'imperfetta corrispondenza di contenuti e per la lunghezza decisamente inferiore \u2014 alla famosa stele di Rosetta, che permise la quasi totale decifrazione dei geroglifici egizi, le lamine di Pyrgi hanno comunque permesso agli studiosi un miglioramento della comprensione della lingua etrusca.\nIl testo bilingue documenta il grado di influenza politica e culturale dei Punici in Etruria durante il VI sec. a.C. \u2014 con Thefarie Velianas come punto di riferimento all'interno di una rete di alleanze finalizzate a contrastare le mire espansionistiche elleniche nel Tirreno, scopo infine raggiunto dagli Etruschi \u2014 e pu\u00f2 essere collegato dal punto di vista storico-politico con le notizie circa il primo trattato tra Romani e Cartaginesi siglato, per la Repubblica romana, dal console Lucio Giunio Bruto nel 505 a.C. e menzionato da Polibio nelle sue \"Storie\" (Pol., \"Hist. 3, 22\").\nTesto, lessico e traduzione.\nTraduzione.\n(Per il vocabolario si rimanda alla voce: Lingua etrusca).\nIl testo punico.\nDal momento che \u00e8 assodato che il fenicio \u00e8 una lingua semitica (ed \u00e8 imparentato quindi con lingue come l'ebraico, il cananaico, l'ugaritico, l'arabo e l'accadico), la lettura di questa parte \u00e8 stata effettuata quasi immediatamente, e salvo pochi punti secondari ancora controversi, non vi sono dubbi circa il senso complessivo del testo.\nLessico etrusco.\n(La traduzione del testo in punico \u00e8 di Giovanni Garbini; la traduzione dei due testi in lingua etrusca \u00e8 di Massimo Pallottino)."}
{"id": "610094", "revid": "767487", "url": "https://it.wikipedia.org/wiki?curid=610094", "title": "\u04be", "text": "La ', minuscolo ', \u00e8 una lettera dell'alfabeto cirillico. Viene usata oggi nella versione del cirillico per la lingua abcasa, dove rappresenta la consonante //. \u00c8 stata costruita sulla base della lettera latina C.\nPu\u00f2 essere traslitterata in alfabeto latino usando le lettere \u010d, , , o \u0107h\u0301, o, nella variante georgiana, usando \u10ed\u0259."}
{"id": "610095", "revid": "1169970", "url": "https://it.wikipedia.org/wiki?curid=610095", "title": "Omelia", "text": "L'omelia (dal verbo greco \"\u1f41\u03bc\u03b9\u03bb\u03ad\u03c9\" = \"conversare, intrattenere\" e dal sostantivo latino \"h\u014fm\u012bl\u012da = discorso, sermone\"), anche detta predica, nel cristianesimo, \u00e8 l'esortazione con cui il celebrante, sacerdote o diacono, durante la celebrazione liturgica si rivolge direttamente ai fedeli in maniera non ritualizzata, per commentare le letture del giorno.\nNel rito romano.\nIl Concilio Vaticano II ha reso obbligatoria l'omelia nella messa delle domenica e delle feste di precetto del rito romano.\nNella liturgia greca.\nNella liturgia greca indica l'esposizione e il commento di passi delle Sacre Scritture, specialmente del Vangelo della messa del giorno, ma estesi anche alle altre letture della messa, come parte integrante della liturgia della sacra scrittura.\nSviluppi recenti.\nUltimamente le omelie si possono trovare anche sul web e sono scaricabili direttamente dai siti delle parrocchie nelle quali vengono registrate, ad esempio in formato MP3. Alcune di queste offrono un servizio continuo per tutto l'anno liturgico, suddividendole in base ai vari tempi liturgici di cui l'anno \u00e8 composto."}
{"id": "610102", "revid": "767487", "url": "https://it.wikipedia.org/wiki?curid=610102", "title": "\u04bc", "text": "La ', minuscolo ', \u00e8 una lettera dell'alfabeto cirillico. Viene usata oggi nella versione del cirillico per la lingua abcasa, dove rappresenta la consonante //. \u00c8 stata costruita sulla base della lettera latina C. \u00c8 posta tra la \u04b6 e la \u04be nell'alfabeto abcaso.\nPu\u00f2 essere traslitterata in alfabeto latino usando le lettere \u010d, \u010b, o \u0107h, o, nella variante georgiana, usando \u10e9\u0259."}
{"id": "610103", "revid": "115539448", "url": "https://it.wikipedia.org/wiki?curid=610103", "title": "Thescelosaurus neglectus", "text": "Il tescelosauro (\"Thescelosaurus neglectus\") era un dinosauro erbivoro vissuto nel Cretaceo superiore (tardo Maastrichtiano, circa 65,5 milioni di anni fa) in Nordamerica. Era un erbivoro corpulento, con becco e coda rigida. Era bipede e aveva mani corte a cinque dita.\nUno degli ultimi dinosauri.\nQuesto dinosauro, bench\u00e9 sia stato uno degli ultimi ad apparire, \u00e8 anche insolitamente primitivo. Di dimensioni medie (lungo circa 3,5 metri), \u00e8 conosciuto attraverso alcuni scheletri parziali che permettono di ricostruire un animale dalle zampe posteriori possenti, la testa piccola e dotata di becco, zampe anteriori con \"mani\" a cinque dita e forse una sorta di armatura costituita da tubercoli posti lungo il dorso.\nEsemplari e specie.\nScoperte per la prima volta nel 1890 dal famoso paleontologo John Bell Hatcher in strati della Lance Formation nel Wyoming, le ossa del tescelosauro rimasero a prendere polvere nei depositi di un museo fino a quando, nel 1913, Charles W. Gilmore della Smithsonian Institution decise di preparare lo scheletro e di descriverlo. Il nome scelto da Gilmore, \"Thescelosaurus neglectus\", significa \"meravigliosa lucertola dimenticata\", a causa della sorpresa del paleontologo nel trovarsi di fronte a resti tanto ben conservati quanto a lungo \"dimenticati\". Lo scheletro era articolato, mancante solo del collo e della testa, e Gilmore provvide a descriverlo in una monografia dettagliata un paio di anni dopo. \n Altri resti simili vennero scoperti tra la fine dell'Ottocento e l'inizio del Novecento, anche se non ricevettero molta attenzione, e in questo modo si credette che questo tipo di animali fosse molto raro. Un altro scheletro molto ben conservato fu rinvenuto in Alberta in strati un poco pi\u00f9 antichi, e venne descritto da William Parks come una nuova specie, \"T. warreni\", nel 1926. Ulteriori studi su questo ritrovamento portarono alla conclusione che i resti erano decisamente diversi da quelli rinvenuti da Hatcher, e nel 1937 Charles M. Sternberg lo ridescrisse come \"Parksosaurus warreni\". Nel 1940, lo stesso Sternberg rinvenne un altro scheletro in Alberta e lo chiam\u00f2 \"T. edmontonensis\", ma dopo la revisione di Peter Galton nel 1974 questo esemplare \u00e8 ritenuto essere una forma robusta di \"T. neglectus\".\nNel 1976, William Morris rinvenne alcune ossa delle zampe di proporzioni decisamente pi\u00f9 grandi (l'esemplare intero potrebbe aver raggiunto i 5 metri di lunghezza), e le descrisse come appartenenti a una nuova specie, \"T. garbanii\". Uno strano teschio particolarmente robusto, invece, venne classificato come \"T.\" sp. Nel 1995, per\u00f2, Peter Galton ritorn\u00f2 sulla questione e descrisse il cranio parziale come \"Bugenasaura\" \"infernalis\", e sugger\u00ec che il cosiddetto \"T. garbanii\" potesse appartenere allo stesso genere (un altro possibile possessore delle misteriose zampe \u00e8 il pachicefalosauro \"Stygimoloch\"). A tutt'oggi, \u00e8 riconosciuta una sola specie di tescelosauro, \"T. neglectus\".\nParentele.\nSpesso il tescelosauro \u00e8 stato considerato uno stretto parente di \"Hypsilophodon\" e di altri piccoli ornitopodi (famiglia ipsilofodontidi), ma la mancanza di studi adeguati riguardanti questa famiglia di dinosauri non permette una classificazione chiara. A causa di alcune caratteristiche inusuali del cranio (i denti premascellari) e delle zampe posteriori (la presenza di quattro dita pienamente sviluppate e, soprattutto, il fatto che il femore \u00e8 pi\u00f9 lungo della tibia, al contrario degli ipsilofodonti e degli animali corridori in generale), il tescelosauro \u00e8 considerato appartenere a una famiglia a parte, i tescelosauridi (\"Thescelosauridae\"), non connessa strettamente con le altre linee di ornitopodi e forse pi\u00f9 primitiva persino degli ipsilofodontidi. \nGli scienziati odierni, generalmente, ritengono che \"Thescelosaurus\" e \"Bugenasaura\" siano strettamente imparentati. \nUn cuore con quattro camere?\nRecentemente, uno scheletro conosciuto come \"Willo\" \u00e8 stato descritto come possessore di un cuore con quattro camere (Fisher \"et al.\", 2000; Russell \"et al.\", 2001). Inclusa nell'area del petto, infatti, vi \u00e8 una grande concrezione la quale, analizzata, ha rivelato quelli che sembrano due ventricoli e un'aorta; questo fatto suggerirebbe che il tescelosauro aveva un cuore dotato di quattro camere. L'interpretazione, se corretta, indicherebbe che questo animale aveva un'alta pressione sanguigna, un possibile segno di endotermia. \"Willo\" potrebbe anche contenere altri organi interni.\nUn'altra spiegazione possibile di questa concrezione sarebbe quella di una quantit\u00e0 di \"fango\" essiccatosi e induritosi in modo decisamente anomalo. In ogni caso, il fatto che sia i coccodrilli che gli uccelli (ovvero i pi\u00f9 vicini parenti dei dinosauri) posseggano un cuore dotato di quattro camere, starebbe ad indicare che anche i dominatori del Mesozoico potrebbero aver posseduto una struttura simile.\nUna recente ricerca (Cleland et al., 2011, Histological, chemical, and morphological reexamination of the \"heart\" of a small Late Cretaceous Theshelosaurus. Naturwissenschaften) confermerebbe che il \"cuore\" sia in realt\u00e0 una concrezione geologica, anche se, rispetto al 2000, gli indizi e le prove che il metabolismo dei dinosauri fosse \"aviano\" e che il cuore a quattro cavit\u00e0 fosse una caratteristica propria di tutti gli arcosauri si sono moltiplicate.\nPlacche ossee dalla funzione sconosciuta.\nIl tescelosauro sembrerebbe essere stato un animale bipede dalla corporatura robusta, principalmente erbivoro, anche se il suo becco aguzzo e i denti anteriori potrebbero avergli permesso di nutrirsi di piccoli animali. I tescelosauri forse potevano spostarsi su tutte e quattro le zampe, vista la lunghezza degli arti anteriori e l'ampiezza delle \"mani\", ma questa supposizione \u00e8 molto incerta. Grandi placche ossee molto sottili sono state ritrovate ai lati delle costole, ma hanno una funzione finora sconosciuta. Simili strutture sono presenti anche nell'iguanodonte \"Talenkauen\". Queste placche sottili del tutto inutili per la difesa (spesse circa tre millimetri) sono forse da mettere in relazione con i \"processi uncinati\" posseduti dagli uccelli e da molti rettili attuali. Morris, nel 1976, descrisse inoltre alcune strutture difensive simili a placche intorno alla regione del collo di un esemplare, ma questo fatto generalmente non \u00e8 accettato.\nAccanto alle \"star\".\nIl tescelosauro potrebbe essere stato un animale sessualmente dimorfico: l'esemplare originariamente descritto come \"T. edmontonensis\" \u00e8 molto pi\u00f9 robusto degli altri, e ci\u00f2 potrebbe spiegarsi con la netta distinzione di corporatura tra maschi e femmine. I resti del tescelosauro sono stati rinvenuti in una vastissima zona che va dal Nuovo Messico all'Alaska, in terreni del Maastrichtiano (anche se gli esemplari ascritti a \"T. neglectus\" sono solo del Maastrichtiano superiore). Tra i contemporanei di questo dinosauro insolitamente comune ma non molto famoso, vi erano vere e proprie \"star\" del mondo dei dinosauri, come \"Tyrannosaurus\", \"Triceratops\", \"Edmontosaurus\", \"Ankylosaurus\", \"Pachycephalosaurus\" e \"Dakotaraptor\".\nBibliografia.\nFisher, Paul E.; Russell, Dale A.; Stoskopf, Michael K.; Barrick, Reese E.; Hammer, Michael; and Kuzmitz, Andrew A. 2000. \"Cardiovascular evidence for an intermediate or higher metabolic rate in an ornithischian dinosaur.\" Science 288(April): 503-505.\nGalton, Peter M. \"Notes on Thescelosaurus, a conservative ornithopod dinosaur from the Upper Cretaceous of North America, with comments on ornithopod classification.\" Journal of Paleontology 48(5): 1048-1067.\nGalton, Peter M. 1995. \"The species of the basal hypsilophodontid dinosaur Thescelosaurus Gilmore (Ornithischia: Ornithopoda) from the Late Cretaceous of North America.\" Neues Jahrbuch f\u00e8ur Geologie und Pal\u00e8aontologie Abhandlungen 198(3): 297-311.\nGilmore, Charles W. 1913. \"A new dinosaur from the Lance Formation of Wyoming.\" Smithsonian Miscellaneous Collections 61(5): 1-5.\nGilmore, Charles W. 1915. \"Osteology of Thescelosaurus, an orthopodus dinosaur from the Lance Formation of Wyoming.\" Proceedings of the U.S. National Museum 49(2127): 591-616\nMorris, William J. 1976. \"Hypsilophodont dinosaurs: a new species and comments on their systematics.\" In: Churcher, C.S. (ed) Athlon. Royal Ontario Museum: Toronto, Canada, pp.\u00a093\u2013113.\nParks, William A. \"Thescelosaurus warreni, a new species of orthopodous dinosaur from the Edmonton Formation of Alberta.\" University of Toronto Studies (Geological Series) 21: 1-42.\nRowe, Timothy; McBride, Earle F.; and Sereno, Paul C. 2001. \"Technical comment: dinosaur with a heart of stone.\" Science 291(February): 783a.\nRussell, Dale A.; Fisher, Paul E.; Barrick, Reese E.; and Stoskopf, Michael K. 2001. \"Reply: dinosaur with a heart of stone.\" Science 291(February): 783a.\nSternberg, C.M. 1937. \"Classification of Thescelosaurus, with a description of a new species.\" Geological Society of America Proceedings for 1936, 365.\nSternberg, Charles M. 1940. \"Thescelosaurus edmontonensis, n. sp., and classification of the Hypsilophodontidae.\" Journal of Paleontology 14(5): 481-494."}
{"id": "610105", "revid": "4815318", "url": "https://it.wikipedia.org/wiki?curid=610105", "title": "Thescelosaurus", "text": ""}
{"id": "610106", "revid": "4815322", "url": "https://it.wikipedia.org/wiki?curid=610106", "title": "Thescelosauridae", "text": ""}
{"id": "610107", "revid": "133248", "url": "https://it.wikipedia.org/wiki?curid=610107", "title": "Interrupt Service Routine", "text": ""}
{"id": "610109", "revid": "339392", "url": "https://it.wikipedia.org/wiki?curid=610109", "title": "Corte Europea dei Diritti dell'Uomo", "text": ""}
{"id": "610110", "revid": "4815351", "url": "https://it.wikipedia.org/wiki?curid=610110", "title": "Pachicefalosauro", "text": ""}
{"id": "610115", "revid": "100912618", "url": "https://it.wikipedia.org/wiki?curid=610115", "title": "Magnus il Buono", "text": ""}
{"id": "610116", "revid": "21079", "url": "https://it.wikipedia.org/wiki?curid=610116", "title": "Spazio completamente normale", "text": ""}
{"id": "610118", "revid": "6923", "url": "https://it.wikipedia.org/wiki?curid=610118", "title": "RaiSat Ragazzi", "text": "RaiSat Ragazzi \u00e8 stato un canale televisivo italiano prodotto da RaiSat, dedicato ai pi\u00f9 giovani.\nStoria.\nRaiSat Ragazzi nacque il 1\u00ba luglio 1999 sulla piattaforma TELE+ Digitale, come sviluppo del vecchio canale satellitare RaiSat 2.\nIl 31 luglio 2003, con l'avvento di Sky, RaiSat Ragazzi fu collocato, fino alla conclusione delle trasmissioni, sul canale 610 della nuova piattaforma.\nRaiSat Ragazzi chiuse il 31 ottobre 2006, quando il canale venne \"diviso\" in due:"}
{"id": "610119", "revid": "187", "url": "https://it.wikipedia.org/wiki?curid=610119", "title": "Valle D'Aosta", "text": ""}
{"id": "610122", "revid": "72563", "url": "https://it.wikipedia.org/wiki?curid=610122", "title": "Haakon il Buono", "text": ""}
{"id": "610123", "revid": "767487", "url": "https://it.wikipedia.org/wiki?curid=610123", "title": "N-butillitio", "text": "Il composto chimico n-butillitio (o n-butil litio) rappresenta il pi\u00f9 importante reagente dei composti organometallici del litio. Viene ampiamente utilizzato come iniziatore della polimerizzazione di elastomeri quali il polibutadiene o il copolimero stirene-butadiene (SBR). La sua caratteristica basicit\u00e0 molto forte viene sfruttata in sintesi organica. La produzione mondiale annua di butil litio e altri organolitio \u00e8 stimata in 1 800 tonnellate. A causa della sua instabilit\u00e0 all'aria, il butil litio viene normalmente commercializzato in soluzione organica, solitamente in esano, a diversa concentrazione oppure allo stato solido in atmosfera inerte protettiva.\nPropriet\u00e0 chimico-fisiche.\nA causa del carattere piroforico del butil litio e delle sue soluzioni, la determinazione delle propriet\u00e0 chimico-fisiche richiede grande cura nella protezione dall'aria. Reagisce violentemente con l'acqua formando idrossido di litio fortemente corrosivo:\nn-BuLi reagisce anche con CO2 per dare pentanoato di litio:\nA causa della forte differenza di elettronegativit\u00e0 fra gli atomi di carbonio e litio il legame C-Li \u00e8 fortemente polarizzato, sebbene non sia ionico. La separazione di carica \u00e8 stata stimata essere del 55-95 %. Nella descrizione pratica di alcune sintesi organiche spesso si usa indicare il composto come n-Bu-Li+.\nAllo stato solido e in soluzione il butil litio, come molti organolitio, esiste come cluster formato da legami covalenti Li-Li e Li-C. La forma principale \u00e8 quella tetramera Li4 che descrive un tetraedro con ai vertici atomi di litio legati al gruppo n-butilico. Il legame formatosi, a 4 centri/2 elettroni, rende la configurazione elettronica del litio pi\u00f9 stabile. Tali strutture, allo stato solido, rendono conto della solubilit\u00e0 in solventi apolari di questi composti.\nLa stessa propriet\u00e0 del litio di coordinare catene idrocarburiche multiple, usando i suoi orbitali non occupati, consente al butil litio di coordinare altri donatori \u03c3 in soluzione.\nSintesi.\nLa classica reazione di sintesi sfrutta n-butil bromuro (o n-butil cloruro) e litio metallico:\nLa reazione \u00e8 catalizzata dalla presenza di una impurezza di sodio (1%) presente nel litio. I solventi utilizzati per effettuare questa sintesi sono principalmente benzene, cicloesano, esano ed etere dietilico. Quando si utilizza BuBr il prodotto consiste in una soluzione omogenea contenente un cluster misto di BuLi e LiBr. Con LiCl si ottiene invece un precipitato di LiCl.\nReattivit\u00e0.\nBuLi d\u00e0 reazioni di \"doppio scambio\" con alogenuri alchilici, tipicamente con i bromuri, producendo nuovi organolitio:\nQueste reazioni sono solitamente condotte in etere dietilico a -78\u00a0\u00b0C.\nUna categoria simile di reazioni comprende la \"transmetallazione\", dove due organometalli scambiano i loro componenti metallici. Molti esempi di tali reazioni implicano scambio del litio con lo stagno:\nUna delle propriet\u00e0 del butil litio pi\u00f9 sfruttate \u00e8 la sua basicit\u00e0: pu\u00f2 deprotonare ogni idrocarburo la cui base coniugata \u00e8 in qualche modo stabilizzata per delocalizzazione elettronica. Esempi includono alchil(o fenil)-acetileni, metil-fosfine e ferrocene. La stabilit\u00e0 termodinamica e la volatilit\u00e0 del butano spostano l'equilibrio verso i prodotti. La cinetica della basicit\u00e0 di BuLi dipende dal solvente utilizzato. Genericamente, la reazione acido-base viene cos\u00ec indicata:\nI ligandi che complessano Li+, come la tetrametilenediammina (TMEDA) e 1,4-diazobiciclo[2.2.2]ottano (DABCO), polarizzano il legame C-Li e accelerano la litiazione. Alcuni additivi favoriscono l'isolamento del derivato del litio, un noto esempio \u00e8 rappresentato dal dilitioferrocene:\nGli organolitio, incluso n-BuLi, possono essere utilizzati nella sintesi di aldeidi e chetoni. Un esempio \u00e8 rappresentato dalla reazione con una ammide bisostituita:\nGli organolitio sono utilizzati anche nella sintesi degli alcheni. Quando riscaldati, i composti litiorganici subiscono eliminazione del \u03b2-idrogeno producendo un alchene e idruro di litio:"}
{"id": "610128", "revid": "767487", "url": "https://it.wikipedia.org/wiki?curid=610128", "title": "\u04e2", "text": "La ', minuscolo ' \u00e8 una lettera dell'alfabeto cirillico. Viene usata solo nella versione cirillica modificata per la lingua tagica dove rappresenta la consonante approssimante palatale //. "}
{"id": "610129", "revid": "1494169", "url": "https://it.wikipedia.org/wiki?curid=610129", "title": "Prestito", "text": ""}
{"id": "610130", "revid": "125229885", "url": "https://it.wikipedia.org/wiki?curid=610130", "title": "Der er et yndigt land", "text": "Der er et yndigt land (\"C'\u00e8 una terra adorabile\") \u00e8 l'inno nazionale civile della Danimarca. Se la famiglia reale \u00e8 presente, viene usato un altro inno, \"Kong Christian stod ved h\u00f8jen mast\" (\"Re Cristiano stava sull'albero maestro\").\nStoria.\nQuesto inno, detto \"Inno reale\", venne realizzato nel 1780 su testo di Johannes Ewald (1743-1781) e musicato da Ludvig Rogert (1742-1811) con un tema nobile e solenne. Questo inno \u00e8 considerato tuttora in vigore ed alternativo all'altro, anche all'estero. Si pu\u00f2 in sostanza dire che la Danimarca possiede due inni nazionali.\nIl testo del nuovo inno fu scritto nel 1819 da Adam Oehlenschl\u00e4ger (1779-1850), il massimo letterato danese, che partecip\u00f2 ad un concorso per la realizzazione di un inno nazionale sul motto di Orazio \"Ille terrarum mihi praeter omnes angulus ridet\". La prima versione aveva dodici strofe, ma poi \u00e8 stata accorciata, mantenendo solo la prima, la terza, la quinta e l'ultima. La musica fu composta nel 1820 da Hans Ernst Kr\u00f8yer(1798-1879), una melodia al tempo stesso gentile e nobile. Per\u00f2 fu appena nel 1844, quando fu cantato in un meeting di 12.000 persone che fu reso ufficiale, realizzando una ideale unione fra popolo e monarchia.\nPi\u00f9 tardi Thomas Laub e Carl Nielsen proposero altre versioni, che restarono per\u00f2 nel cassetto.\nLe isole Faer Oer / Foroyar.\nDanesi dal 1397 cio\u00e8 dall'Unione di Kalmar, queste isole lontane, fuori dal mondo, a met\u00e0 strada fra Scozia e Islanda, colonizzate da antichi norvegesi, hanno visto nel periodo fra le due guerre mondiali il sorgere di un movimento indipendentista, che nel 1945 dichiar\u00f2 l'indipendenza. La Danimarca non accett\u00f2 questo fatto, perch\u00e9 arbitrario e non votato dal popolo; nel referendum che ne segu\u00ec la maggioranza prefer\u00ec rimanere danese, per evitare di perdere i finanziamenti che per legge danese sono dovuti ogni anno. Tuttavia nel 1948 fu concessa l'autonomia amministrativa, e le isole si munirono di una propria bandiera e di un proprio inno. Da allora la situazione \u00e8 quella di \"separati in casa\". Le isole sono sempre pi\u00f9 autonome (ad es. non hanno accettato di far parte della Comunit\u00e0 europea) ma la questione dei finanziamenti blocca l'idea dell'indipendenza, che la Danimarca concederebbe volentieri, anche per liberarsi di queste ingenti somme. La situazione \u00e8 di stallo: entrambe le parti attendono la prima mossa dell'altra parte, mossa che finora nessuno vuol fare. In caso di indipendenza, i simboli delle isole, gi\u00e0 ufficializzati da tanto tempo (i simboli danesi sono di fatto scomparsi) diverrebbero simboli nazionali.\nL'inno, una gentile marcia, si intitola \"T\u00fa alfagra land m\u00edtt\" (Tu beata terra mia), su testo di S\u00edmun av Skar\u00f0i (1872-1942) musicato da Peter Alberg (1885-1940)."}
{"id": "610132", "revid": "28592", "url": "https://it.wikipedia.org/wiki?curid=610132", "title": "\u00d3l\u00e1fr II Haraldsson", "text": ""}
{"id": "610134", "revid": "33528", "url": "https://it.wikipedia.org/wiki?curid=610134", "title": "Complemento (teoria degli insiemi)", "text": ""}
{"id": "610135", "revid": "1305772", "url": "https://it.wikipedia.org/wiki?curid=610135", "title": "Aconitato idratasi", "text": "La aconitato idratasi (o aconitasi) \u00e8 un enzima di localizzazione mitocondriale che catalizza la isomerizzazione del citrato a isocitrato nel corso del ciclo di Krebs. Essa si svolge nei due seguenti passaggi:\nIn contrasto con la maggior parte delle proteine con \"cluster ferro-zolfo\", che funzionano come trasportatori di elettroni, il \"cluster\" presente sulla aconitasi reagisce direttamente con il substrato. L'enzima presente un cluster [Fe4S4]2+, che pu\u00f2 essere inattivato alla forma [Fe3S4]+. Si \u00e8 dimostrato che tre residui di cisteina sono ligandi del centro [Fe4S4]. Nello stato attivo, il Fe2+ non \u00e8 coordinato dalle cisteine ma da molecole d'acqua.\n\u00c8 un enzima \"factotum\".\nAnaloghi della aconitasi.\nLa 3-isopropilmalato deidratasi (o \u03b1-isopropilmalato isomerasi, ), un enzima che catalizza il secondo passaggio della biosintesi della leucina, e la \"iron-responsive element binding protein\" (IRE-BP, dall'inglese \"proteina legante un elemento responsivo al ferro\"), sono analoghi dell'aconitasi. Gli IRE sono una famiglia di acidi nucleici da 28 nucleotidi, non codificanti, con una conformazione a gemma; essi regolano la sintesi dei gruppi eme, l'ingresso e il deposito di ferro. Essi partecipano anche al legame con i ribosomi, nonch\u00e9 alla degradazione del mRNA.\nLa IRE-BP lega gli IRE sia all'estremit\u00e0 3' sia a quella 5', ma solo se \u00e8 ancora come apoenzima, in assenza cio\u00e8 del cluster ferro-zolfo. Si \u00e8 studiata l'espressione della IRE-BP in cellule in coltura. Se la cellula \u00e8 priva di ferro, la IRE-BP lavora come RNA-binding protein; se \u00e8 presente ferro, essa lavora come semplice aconitasi. IRE-BP mutate, prive di tutte le cisteine necessarie alla formazione del cluster, perdono del tutto l'attivit\u00e0 di aconitasi, ma mantengono quella di RNA-bp. Questo sembra confermare l'importanza del cluster ferro-zolfo nell'attivit\u00e0 di aconitasi."}
{"id": "610140", "revid": "2044019", "url": "https://it.wikipedia.org/wiki?curid=610140", "title": "La sfida di Jace", "text": "La sfida di Jace (\"Going to the Mat\") \u00e8 un film per la televisione del 2004 con Andrew Lawrence, diretto da Stuart Gillard.\nTrama.\nJace \u00e8 il nuovo ragazzo della scuola e inoltre \u00e8 cieco. Pensando che il suo talento nella batteria sia il suo biglietto per integrarsi nella scuola, non si dimostra attivo durante l'ora di musica, solo per scoprire che anche il suo maestro \u00e8 cieco. La gente lo tratta diversamente, e presto scopre che non \u00e8 perch\u00e9 \u00e8 cieco, ma perch\u00e9 gli altri credono sia uno snob. Cos\u00ec scopre che se desidera essere accettato, deve iscriversi ad uno sport: decide di provare la sua fortuna con il Wrestling, e ci riesce anche vincendo. Nonostante ci\u00f2 non dimentica la sua passione per la batteria e si trova anche un amico e addirittura una ragazza."}
{"id": "610143", "revid": "93556", "url": "https://it.wikipedia.org/wiki?curid=610143", "title": "Provincia di Malanje", "text": "La provincia di Malanje (o di Malange) \u00e8 una delle 18 province dell'Angola. Prende il nome dal suo capoluogo Malanje. Ha una superficie di 97.602\u00a0km\u00b2 ed una popolazione di 1.480.343 (stima del 2009).\nGeografia fisica.\nLa provincia di Malanje \u00e8 situata nella parte settentrionale del paese circa 300\u00a0km a est della citt\u00e0 di Luanda. A nord-ovest confina con la provincia di U\u00edge, a nord-ovest con la Repubblica Democratica del Congo, a est con le province di Lunda Nord e Lunda Sud, a sud con quelle di Bi\u00e9 e Cuanza Sud e a ovest con quella di Cuanza Nord.\nSuddivisione amministrativa.\nLa provincia di Malanje \u00e8 suddivisa in 17 municipi e 67 comuni.\nIl capoluogo \u00e8 uno dei comuni.\nEconomia.\nLa zona pi\u00f9 sfruttata dal punto di vista agricolo \u00e8 l'area intorno alla citt\u00e0 di Malanje, dove vengono coltivati prevalentemente cotone e canna da zucchero.\nCollegamenti esterni.\n "}
{"id": "610146", "revid": "77358", "url": "https://it.wikipedia.org/wiki?curid=610146", "title": "Hockey Club Valpusteria Lupi Brunico", "text": ""}
{"id": "610149", "revid": "93556", "url": "https://it.wikipedia.org/wiki?curid=610149", "title": "Provincia di U\u00edge", "text": "La provincia di U\u00edge \u00e8 una delle 18 province dell'Angola. Prende il nome dal suo capoluogo U\u00edge. Si trova all'estremo nord del paese, circa 200\u00a0km a nord-est della capitale, Luanda. Confina a nord e ad est con la Repubblica Democratica del Congo, a sud con le province di Malanje, Cuanza Norte e Bengo, e a ovest con la provincia di Zaire. Ha una superficie di 58.698\u00a0km\u00b2 ed una popolazione di 1.425.096 (stima del 2009).\nSuddivisione amministrativa.\nLa provincia di U\u00edge \u00e8 suddivisa in 20 municipi e 48 comuni.\nL'epidemia di Ebola.\nLa provincia \u00e8 stata luogo di una spaventosa epidemia di ebola scoppiata nel 1998 e finita l'anno seguente, che raggiunse un tasso di mortalit\u00e0 attorno all'85-88 % dei soggetti colpiti. Tra le vittime vi fu anche una pediatra italiana facente parte del gruppo Medici con l\u00b4Africa Cuamm, probabilmente contagiata nell'ospedale nel quale lavorava."}
{"id": "610150", "revid": "767487", "url": "https://it.wikipedia.org/wiki?curid=610150", "title": "\u04e6", "text": "La ', minuscolo ', \u00e8 una lettera dell'alfabeto cirillico. Viene usata oggi nella versione del cirillico per la lingua udmurta, la lingua mari e la lingua komi, dove rappresenta la vocale . \u00c8 stata costruita sulla base della lettera \u041e.\nPu\u00f2 essere traslitterata in alfabeto latino usando la lettera \"\u00d6\"."}
{"id": "610152", "revid": "93556", "url": "https://it.wikipedia.org/wiki?curid=610152", "title": "Provincia dello Zaire", "text": "La provincia dello Zaire \u00e8 una delle 18 province dell'Angola. Capoluogo della provincia \u00e8 la citt\u00e0 di Mbanza Congo. Prende il nome dalla vecchia denominazione del fiume Congo. Ha una superficie di 40.130\u00a0km\u00b2 ed una popolazione di 382.996 (stima del 2009).\nGeografia fisica.\nLa provincia \u00e8 situata nella parte nord-occidentale del paese, al confine con la Repubblica Democratica del Congo, si estende sulla costa atlantica fra i fiumi Loge e l'estuario del Congo.\nSuddivisione amministrativa.\nLa Provincia dello Zaire \u00e8 suddivisa in 6 municipi e 37 comuni."}
{"id": "610154", "revid": "228587", "url": "https://it.wikipedia.org/wiki?curid=610154", "title": "Gateway to Hell 2", "text": "Gateway to Hell 2 \u00e8 un disco tributo agli Slayer."}
{"id": "610169", "revid": "1869172", "url": "https://it.wikipedia.org/wiki?curid=610169", "title": "Comes a Time", "text": "Comes a Time \u00e8 un album discografico del 1978 di Neil Young che lo vede tornare al folk del periodo d'oro di \"Harvest\", ma con un suono molto pi\u00f9 levigato, quasi tendente al country pop pi\u00f9 sdolcinato.\nDescrizione.\nIl disco venne pesantemente criticato all'epoca della sua uscita. Il punk rock aveva fatto irruzione sulle scene mondiali gi\u00e0 da un anno, ma Neil Young sembrava con \"Comes a Time\" rifugiarsi in clich\u00e9 musicali piuttosto triti e di stampo nazional-popolare, lontani anni luce dal suo percorso artistico. Sicuramente il disco fu un buon successo commerciale; infatti la posizione numero 7 della classifica di Billboard, il primo top 10 del canadese dai tempi di \"Harvest\"(1972): conquist\u00f2 pertanto il disco d'oro. Anche nel Regno Unito ottenne un buon successo, coronato da un disco d'oro. Per quanto riguarda la critica, come spesso accade con Neil Young, esso sarebbe stato fortemente rivalutato negli anni a venire; nel caso di \"Comes a Time\", sar\u00e0 la decisa e tuttavia delicata vena intimistica, sostenuta dalla mai sopita vena poetica, a far riconoscere a pubblico e critica la sua grandezza. Allo stesso tempo, nel lungo periodo appare evidente come in realt\u00e0 con \"Comes a Time\", Neil Young continuasse a rifuggire il mainstream, che in quegli anni era certamente rappresentato anche dal punk.\nFatto inusuale nella sua carriera, Young \u00e8 supportato da un'orchestra chiamata \"Gone With The Wind\" (\"Via col vento\"), nome che doveva dare il titolo anche all'album ma poi, all'ultimo momento, fu scelto l'uso della title track. Vi \u00e8 anche la presenza dei Crazy Horse in alcuni pezzi.\nIn molti brani Neil duetta con Nicolette Larson, con la quale avr\u00e0 una breve ma intensa relazione sentimentale e che, poco dopo, realizzer\u00e0 una hit con la sua personale versione della dolce ballata \"Lotta Love\". Ci sono momenti riflessivi e ironici come su \"Already One\", che tratta il tema della scelta della convivenza al posto del matrimonio.\n\"Four Strong Winds\" \u00e8 una cover del traditional di Ian Tyson, che verr\u00e0 riproposta dal vivo insieme alla The Band nel tour di \"The Last Waltz\"."}
{"id": "610173", "revid": "670104", "url": "https://it.wikipedia.org/wiki?curid=610173", "title": "Hockey Club Pustertal-Val Pusteria", "text": "LHockey Club Val Pusteria, gi\u00e0 Hockey Club Brunico, \u00e8 una squadra di hockey su ghiaccio di Brunico, in Val Pusteria.\nStoria.\nGli esordi.\nLa squadra fu fondata come EV MAK Bruneck nel 1954. Primo presidente sar\u00e0 Ernst L\u00fcfter, che manterr\u00e0 la carica per 20 anni. Manterr\u00e0 solo per alcuni anni questa inusuale denominazione: \"MAK\" significa infatti \"Moto-Auto-Klub\", di cui era appunto emanazione. La prima partecipazione dell'HC Bruneck (per gli italofoni, HC Brunico) alla serie B avverr\u00e0 nel 1966, campionato che vincer\u00e0 gi\u00e0 nelle stagioni 1967-68 e 1968-69. Due vittorie non bastano per il salto in serie A: lo stadio, in realt\u00e0, non \u00e8 altro che uno spiazzo ghiacciato lungo la Rienza, non adatto alla massima serie. Al terzo tentativo, per\u00f2, il salto riesce: vinto il campionato di B 1971-72, si presenta nel 1972-73 per la prima volta in massima serie. In quello stesso anno nasce il settore giovanile, che raccoglier\u00e0 molti titoli di categoria.\nL'approdo nella massima serie.\nDal 1972 e per quasi 30 anni consecutivi i \"Lupi\", come sono soprannominati, restano in serie A. I migliori risultati nei primi 60 anni di storia del club restano il secondo posto della stagione 1981-82 (dietro all'HC Bolzano) ed il terzo in quella 1980-81 (dietro al Gardena campione e al Bolzano secondo). Prima dell'inizio della stagione 2001-02 il Brunico \u00e8 costretto a rinunciare - per motivi economici - alla serie A. In occasione del \"ritorno in purgatorio\" avverr\u00e0 anche di nome, in HC Val Pusteria (in tedesco \"HC Pustertal\"). Dopo aver dominato la regular season, viene eliminata dalla squadra di Caldaro in semifinale.\nNeppure nella stagione successiva riesce il salto, ma la riforma dei campionati nella stagione 2003-04 le permette il ritorno nella massima serie, difesa poi negli anni successivi. Nel 2008 il nome della societ\u00e0 viene ancora cambiato in HC Red Orange Val Pusteria, il nome dello stadio da \"Lungo Rienza\" diventa \"Leitner Solar Arena\" per ragioni di sponsorizzazione. Nella stagione 2008-09, dopo 28 anni, il Val Pusteria centra le semifinali e l'entusiasmo che si crea attorno alla squadra di Brunico porta a 2.000 unit\u00e0 la media spettatori per partita. Nel 2010 la squadra cambia per l'ennesima volta nome, assumendo il nome di HC Lupi Val Pusteria.\nI primi trofei e le prime finali scudetto.\nLa squadra nella stagione 2010-11 si aggiudica il suo primo trofeo, la coppa Italia e raggiunge, per la prima volta nella sua storia, la finale scudetto, che perde contro l'HC Asiago. L'anno seguente vince la supercoppa contro l'Asiago (giocata in casa), giunge nuovamente in finale scudetto ma perde, contro i favori del pronostico, la finale contro il Bolzano in sole 4 partite.\nNella stagione 2013-14 rivince la coppa di Lega, trofeo che questa volta vince durante i playoff scudetto (stravolti nella formula in questa stagione), mentre due anni prima aveva vinto la coppa in quanto vincitrice della stagione regolare. In questa stagione giunge ancora in finale scudetto, ma viene superato dal Ritten Sport, squadra da cui era stato sconfitto anche nella finale della coppa Italia di quell'anno. I brunicensi giocano cos\u00ec nella stagione successiva la sfida che mette in palio la supercoppa, essendo stati finalisti sia in campionato che in coppa Italia: il trofeo andr\u00e0 proprio ai gialloneri che la spunteranno per\u00f2 solo a 15 secondi dal termine, vincendo per 4-3 a Collalbo grazie a una rete messa a segno dal canadese Philip-Micha\u00ebl Devos. Proprio in questa stagione la societ\u00e0 giallonera decider\u00e0 anche di schierare la squadra U-20 nella nuova serie B.\nNel campionato 2015-16 i lupi gialloneri tornano a giocarsi una nuova finale scudetto ma, ancora una volta, escono sconfitti: si ripropone la sfida di due anni prima coi corregionali del Ritten Sport che anche questa volta superano i brunicensi per 4 gare a 2 nella serie. Stesso epilogo sempre contro il Renon nella finale del 2017-18 (disputata, a partire dalla stagione precedente, con una final four in sede unica): sar\u00e0 l'ennesima finale persa dai lupi gialloneri, che questa volta escono sconfitti per ben 6-1. Non va meglio l'anno seguente: i brunicensi non riescono a qualificarsi per la finale scudetto, ma dominano il campionato di Alps Hockey League 2018-2019: dopo aver superato i quarti di finale, i lupi gialloneri superano solo all'ultima gara gli sloveni dello Jesenice e in finale trovano i loro connazionali dell'HK Lubiana. Nonostante un vantaggio di 3-1 in una combattutissima serie (avvincente quanto la semifinale), i draghi riescono a rimontare vincendo poi il titolo con la decisiva gara-7 vinta per 3-1 proprio a Brunico.\nNel campionato 2019-20 il Val Pusteria guadagna nuovamente la finale scudetto, centrata superando nelle semifinali playoff il Cortina. In finale i brunicensi si scontrano con l'altra squadra veneta, l'Asiago, che aveva appena messo sotto contratto il tecnico Petri Mattila, esonerato pochi giorni prima proprio dal Val Pusteria. Il Val Pusteria vince gara-1 giocata in casa ma subisce una pesante sconfitta in trasferta. Nella decisiva gara-3, giocata ancora in casa, i lupi gialloneri si devono arrendere ancora una volta ai vicentini, che grazie a un ottimo primo tempo incanalano la partita verso la propria vittoria.\nL'iscrizione in ICE Hockey League.\nVerso la fine del torneo di Alps Hockey League 2020-2021 che vede il Val Pusteria uscire ai quarti di finale con la squadra rimaneggiata per le assenze legate all'epidemia di COVID-19 (in Serie A i gialloneri sono in testa alla classifica ma escono nelle semifinali), il team annuncia la propria iscrizione per l'anno successivo al pi\u00f9 competitivo campionato di ICE Hockey League, abbandonando di fatto anche la disputa della serie A italiana. La squadra brunicense raggiuge nel torneo un'altra italiana, l'HC Bolzano che da qualche anno si era iscritto a tale campionato. \nContestualmente alla partecipazione al nuovo campionato, la squadra ha lasciato lo Stadio Lungo Rienza, ormai obsoleto e troppo piccolo coi suoi 2.050 posti in piedi, per la nuova Arena Brunico, da 3.100 posti.\nPalaghiaccio.\nIl Val Pusteria ha disputato fino al 2021 le partite casalinghe presso il palazzetto del ghiaccio di Brunico, denominato \"Lungo Rienza\" (per la vicinanza al fiume Rienza) o \"Rienzstadion\" in tedesco, mentre dal 2009 al 2014, grazie ad un accordo di sponsorizzazione, il palazzetto assunse il nome di \"Leitner Solar Arena\".\nL'impianto, che poteva ospitare 2.050 spettatori, era stato costruito nel 1971, ristrutturato vent'anni dopo, nel 1990-1991, e ampliato ulteriormente nel 1996, con la costruzione della tribuna sud.\nL'ipotesi di costruire un nuovo impianto pi\u00f9 moderno e capiente presso la zona scolastica di Brunico per un importo stimato di 15 milioni di euro risale agli anni 2010; il progetto \u00e8 stato approvato nel 2018, l'anno successivo sono iniziati i lavori, e la nuova arena, denominata Arena Brunico e capace di 3.100 posti, \u00e8 stata terminata nel 2021.\nRoster 2021/2022.\nAllenatore.\n Raimo Helminen\nGiocatori.\nMaglie ritirate.\nN. 4 Martin Crepaz\nN. 26 Oskar Degilia"}
{"id": "610182", "revid": "125750665", "url": "https://it.wikipedia.org/wiki?curid=610182", "title": "Jeffrey Dahmer", "text": "Responsabile di diciassette omicidi effettuati tra il 1978 e il 1991 con metodi particolarmente cruenti (contemplando atti di violenza sessuale, necrofilia, cannibalismo e squartamento), fu condannato nel 1992 alla pena dell'ergastolo per poi essere ucciso, due anni dopo, da Christopher Scarver, un detenuto sofferente di schizofrenia.\nBiografia.\nInfanzia e adolescenza.\nJeffrey Dahmer nacque il 21 maggio 1960 a Milwaukee, nel Wisconsin, figlio primogenito di Lionel Harbert Dahmer (1936-), studente iscritto alla facolt\u00e0 di chimica alla Marquette University di origini tedesche e gallesi, e Joyce Annette (nata Flint; 1936-2000), un'istruttrice di telescriventi di origini scozzesi ed irlandesi. Egli visse, malgrado alcune difficolt\u00e0 dovute a problemi di salute, un'infanzia tranquilla fino all'et\u00e0 di sei anni (contrariamente a quanto affermano altre fonti biografiche, secondo cui Dahmer visse in un clima familiare molto inquieto e violento e che fin\u00ec vittima di un vicino di casa che, pi\u00f9 volte, lo violent\u00f2), quando la sua famiglia si trasfer\u00ec a Doylestown, Ohio. A partire da quell'et\u00e0, Dahmer svilupp\u00f2 un carattere chiuso e apatico, incominciando a collezionare resti di animali morti che usava seppellire nel bosco situato dietro l'abitazione dei genitori e a subire scherzi a scuola. A sedici anni cominci\u00f2 inoltre a coltivare fantasie sessuali in cui l'oggetto del desiderio erano persone morte, per di pi\u00f9 inizi\u00f2 a consumare regolarmente grandi quantit\u00e0 di alcolici.\nIl primo omicidio.\nNel 1978, subito dopo il divorzio dei genitori e in seguito al conseguimento del diploma della scuola superiore, Dahmer mise in atto il suo primo omicidio. La vittima fu Steve Hicks, un autostoppista di diciannove anni: in quell'occasione l'assassino invit\u00f2 il giovane nella casa dei genitori rimasta vuota, gli offr\u00ec una birra, ebbe con lui un rapporto sessuale e lo uccise colpendolo con un manubrio e soffocandolo. Successivamente smembr\u00f2 il cadavere e ne nascose i pezzi in sacchi per l'immondizia che furono poi sepolti nel bosco situato dietro la casa dei genitori.\nSubito dopo il delitto, Dahmer si iscrisse all'Universit\u00e0 statale dell'Ohio, dalla quale si ritir\u00f2 dopo soli sei mesi, a causa della scarsa frequenza alle lezioni e dell'alcolismo. Non volendo cercare un lavoro, fu obbligato dal padre ad arruolarsi in una base dell'esercito degli Stati Uniti in Germania: dopo poco meno di due anni, durante i quali scomparvero due persone, Dahmer fu espulso per via del suo sempre pi\u00f9 grave alcolismo. Tornato negli Stati Uniti, Dahmer visse inizialmente a Miami Beach (dove lavor\u00f2 in una banca del sangue presso un ospedale). In seguito si trasfer\u00ec nella casa di sua nonna a West Allis, dove venne incriminato in due occasioni per alcolismo e atti osceni in luogo pubblico. Durante questo periodo, Dahmer continu\u00f2 a coltivare le proprie passioni sciogliendo nell'acido scoiattoli morti e custodendo manichini rubati nell'armadio.\nGli altri delitti.\nNel settembre 1987 Dahmer incontr\u00f2 in un bar gay Steven Tuomi: dopo aver assunto consistenti quantit\u00e0 di alcolici, l'assassino uccise la propria vittima in una stanza di albergo, ne chiuse il cadavere in una valigia acquistata per l'occasione e lo port\u00f2 nella cantina della casa di sua nonna dove ebbe rapporti sessuali con esso. Infine il cadavere fu smembrato e i resti gettati tra i rifiuti. Sette mesi dopo uccise, con le stesse modalit\u00e0, Jamie Doxtator, un quattordicenne di origini nativo-americane che frequentava i locali gay della citt\u00e0 in cerca di una relazione. Nel marzo 1988 massacr\u00f2 Richard Guerrero, un ragazzo di origini messicane, anch'egli incontrato in un bar gay (anche se la famiglia della vittima ribad\u00ec pi\u00f9 volte la sua estraneit\u00e0 a tale ambiente).\nNel settembre 1988 fu allontanato da casa della nonna a causa del suo comportamento erratico, dei continui rumori molesti e dei terribili odori provenienti dalla cantina. Si trasfer\u00ec in un appartamento di Milwaukee situato vicino alla fabbrica di cioccolata in cui lavorava; in quello stesso mese adesc\u00f2 Somsak Sinthasomphone, un ragazzo laotiano di tredici anni, promettendogli dei soldi per un servizio fotografico. La vittima riusc\u00ec a sfuggire all'aggressore e a denunciarne le violenze. Grazie alla denuncia, Dahmer fu arrestato e accusato di violenza sessuale. In attesa del processo (che lo condann\u00f2 a dieci mesi di ospedale psichiatrico, nonostante l'accusa avesse chiesto l'incarcerazione), Dahmer in seguito torn\u00f2 a vivere a casa della nonna. Qui massacr\u00f2 Anthony Sears, incontrato in un circolo gay: anche in questo caso la vittima fu drogata, strangolata e in seguito violentata.\nOttenuta dopo dieci mesi la libert\u00e0 condizionata, Dahmer visse inizialmente a casa della nonna per poi trasferirsi definitivamente, a partire dal maggio 1990, in un appartamento situato a nord di Milwaukee. Da allora in poi intensificher\u00e0 la propria attivit\u00e0 omicida uccidendo, in poco pi\u00f9 di un anno (in un periodo che va da giugno 1990 a luglio 1991), dodici persone con gli stessi metodi utilizzati per le vittime precedenti. In questo periodo non fu mai scoperto n\u00e9 dai vicini di casa (i quali lamentavano tuttavia strani rumori e odori nauseabondi provenienti dal suo appartamento), n\u00e9 dalla polizia, che pure era riuscita a entrare nell'appartamento in seguito a un tentativo di fuga da parte della futura vittima Konerak Sinthasomphone (fratello minore del ragazzo laotiano che Dahmer aveva adescato anni prima). Il ragazzo era riuscito a liberarsi e a ricevere soccorso da parte di due donne che chiamarono la polizia: Dahmer riusc\u00ec tuttavia a convincere gli agenti che Sinthasomphone (pesantemente intossicato da alcol e droghe) fosse il suo fidanzato, allontanatosi in seguito a una banale lite. Quando gli agenti se ne andarono, Dahmer uccise, violent\u00f2, smembr\u00f2 e mangi\u00f2 parzialmente la vittima. Gli agenti furono successivamente molto criticati per non aver prestato ascolto alle donne, ignorato le telefonate in cui queste aggiungevano dettagli e chiedevano ulteriori informazioni, aver fatto commenti razzisti verso la vittima (emersi dalle registrazioni fra la centrale e la pattuglia) e non aver condotto ricerche nell'appartamento di Dahmer, dove nella camera era ancora riverso uno dei cadaveri delle vittime; in seguito a queste polemiche gli agenti furono rimossi, ma vennero in seguito reintegrati e uno dei due divenne successivamente capo di una sezione di polizia di provincia.\nLa cattura.\nIl 22 luglio 1991, Dahmer invit\u00f2 Tracy Edwards nella sua abitazione, dove gli somministr\u00f2 una dose di sonnifero, lo ammanett\u00f2 a un braccio e lo costrinse a entrare nella stanza da letto. Accortosi della presenza di foto di cadaveri smembrati appese ai muri e di un odore insopportabile proveniente da un barile, Edwards colp\u00ec l'aggressore e fugg\u00ec dall'appartamento. Fermato da una pattuglia della polizia, convinse gli agenti ad andare a controllare l'appartamento di Dahmer, all'interno del quale furono ritrovati numerosi resti di cadaveri conservati nel frigorifero, alcune teste e mani tagliate di netto all'interno di pentole, teschi umani dipinti, peni conservati in formaldeide e fotografie di cadaveri squartati.\nIl processo.\nPer poter effettuare il processo (iniziato il 30 gennaio 1992), furono adottate severe misure di sicurezza per proteggere l'imputato da possibili aggressioni da parte dei familiari delle vittime. Nonostante la difesa avesse invocato l'infermit\u00e0 mentale per il proprio assistito, Dahmer fu riconosciuto colpevole dei 15 capi di imputazione e, con sentenza del 13 luglio 1992, condannato alla pena dell'ergastolo per ogni omicidio commesso totalizzando 957 anni di prigione. Il presidente della corte, il giudice Laurence Gram, spieg\u00f2 il motivo di sommare un ergastolo all'altro: la sentenza era stata strutturata in modo tale che, anche nel caso in cui i legali avessero tentato un ricorso in appello, Jeffrey Dahmer non sarebbe stato mai pi\u00f9 messo in libert\u00e0.\nLa morte.\nIncarcerato nel Columbia Correctional Institute di Portage, durante i primi mesi di detenzione Dahmer si convert\u00ec al cristianesimo. In seguito a un'aggressione subita il 3 luglio 1994 durante la quale fu ferito alla gola e avvenuta mentre partecipava a una funzione religiosa nella cappella del carcere, gli fu proposto il trasferimento in isolamento; Dahmer rifiut\u00f2 finendo per essere nuovamente aggredito da Christopher Scarver, un detenuto sofferente di schizofrenia che lo colp\u00ec con l'asta di un manubrio trafugata dalla palestra del carcere. Tale aggressione gli risulter\u00e0 fatale, e morir\u00e0 durante il trasporto in ospedale a causa del trauma cranico riportato. Il suo cervello fu in seguito prelevato e conservato per studi scientifici.\nL'intervista.\nPoco prima di morire alla presenza del padre Lionel, rilascia una lunga intervista\u2013confessione al giornalista televisivo Stone Phillips, nella quale cerca di spiegare le ragioni profonde del suo agire. Rifiuta ogni tipo di colpevolizzazione dei genitori e della loro educazione, e si assume appieno la responsabilit\u00e0 di quei delitti. In parte attribuisce il perch\u00e9 di quelle sue azioni alle sue incontrollate pulsioni sessuali e in parte all'essersi allontanato dalla fede (che ritrover\u00e0 solo durante la sua carcerazione), e all'essere divenuto non-credente: infatti alla domanda del giornalista su quale fosse il motivo per cui sentisse la responsabilit\u00e0 degli omicidi solo dopo essere stato catturato e sul perch\u00e9 di quel comportamento, Dahmer rispose: \"Sono convinto che, se uno non crede nell'esistenza di Dio che gli chieder\u00e0 conto delle sue azioni, allora perch\u00e9 dovrebbe comportarsi bene?\".\nEventi postumi.\nDopo la sua morte, si sono verificati alcuni eventi direttamente collegati a Jeffrey Dahmer:\nModus Operandi.\nLe diciassette vittime degli omicidi di Dahmer erano principalmente ragazzi, adolescenti o adulti (prevalentemente omosessuali) di etnia afroamericana o asiatica e, come rilevato in seguito dalla polizia, con precedenti penali di una certa entit\u00e0 alle spalle. Il killer li adescava nei pressi dei luoghi di ritrovo per omosessuali fingendosi un fotografo in cerca di modelli, col pretesto di vedere film dal contenuto hard e bere qualcosa insieme, oppure semplicemente proponendo loro un rapporto sessuale. Le vittime venivano nella maggior parte dei casi narcotizzate e uccise tramite strangolamento. Solo una di loro fu pugnalata, sempre in seguito alla somministrazione di un narcotizzante. Le vittime subivano talvolta atti di necrofilia e infine venivano squartate con una sega. Tutta l'operazione era documentata da Dahmer tramite varie fotografie che illustravano il processo in ogni singolo passo.\nLe parti asportate dai corpi venivano conservate in freezer come cibo, disciolte nell'acido, oppure messe in formaldeide. Alcune teste venivano invece bollite per rimuoverne la carne, lasciando il teschio nudo che veniva poi dipinto per farlo sembrare di plastica. Dahmer sottopose inoltre alcune vittime a esperimenti di lobotomia, iniettando nel loro cervello acido muriatico o acqua bollente tramite dei fori trapanati nel cranio, con l'apparente scopo di creare zombie, e provocando la morte dei malcapitati.\nNella cultura di massa.\nA causa dell'efferatezza dei suoi delitti, la figura di Jeffrey Dahmer \u00e8 stata pi\u00f9 volte oggetto di riferimenti o citazioni in ambito musicale, cinematografico e letterario.\nIl romanzo del 1996 \"Exquisite corpse\" di Poppy Z. Brite (in italia \"Cadavere squisito\", Frassinelli, 1997) si ispira chiaramente alle gesta di Dahmer. Nel 2012 viene pubblicato il romanzo a fumetti \"My Friend Dahmer\" di Derf Backderf, in cui l'autore racconta la sua esperienza come compagno di classe e amico del futuro serial killer.\nNel 1998 il gruppo doom metal giapponese Church of Misery include nel loro primo EP \"Taste the Pain\" il brano \"Room 213 (Jeffery Dahmer)\" chiaramente ispirato alla figura di Dahmer.\nNel 2000 la band grindcore Macabre fa uscire \"Dahmer\", concept album incentrato sulle vicende del serial killer.\nNel 2002 viene interpretato da \"Jeremy Renner\" nel film \"Dahmer - Il cannibale di Milwaukee\".\nNel 2007 la band death metal/deathcore statunitense Whitechapel pubblica il proprio album di esordio, intitolato \"The Somatic Defilement\", nel quale la traccia introduttiva \"Necrotizing\" presenta come unico testo una citazione di Jeff Dahmer proveniente dalla sua intervista. (\"The only motive that there ever was...\").\nNel 2015 il personaggio di Jeffrey Dahmer viene interpretato da Seth Gabel in due puntate della serie horror antologica \"\", di Ryan Murphy. Nel 2016, Jeffrey Dahmer viene nominato nella serie antologica \"American Crime Story\".\nViene citato anche dai rapper Mac Miller nel brano \"Break the law\" e Eminem nel brano \"Must be the ganja.\" Viene inoltre citato nei brani \"L'alba, Sadico\" e \"Saraday Killa\" del rapper Salmo, nel brano \"Stronzo pt. 2\" del rapper Nitro, in \"Shaboo\" di Noyz Narcos, \"Domino\" di Axos e \"Ops!\" di Mike Highsnob. Viene nominato nella canzone \"Dark Horse\" di Katy Perry, nella parte cantata dal rapper Juicy J. Viene, infine, nominato nel brano \"Cannibal\" della cantante Kesha e in \"Pass that Dutch\" di Missy Elliott.\nNel 2017 viene citato nel film \"Scappa - Get Out\" dove l'amico del protagonista lo avverte che potrebbe fare la stessa fine delle vittime del serial killer Jeffrey Dahmer.&lt;br&gt;\nSempre nel 2017 viene interpretato da \"Ross Lynch\" nel film \"My Friend Dahmer\".\nNell'album \"Divine Intervention\" degli Slayer la canzone \"213\" parla proprio di Jeffrey Dahmer.\nJeffrey Dahmer viene citato nella canzone \"Bandit\" di Juice WRLD con la partecipazione di NBA YoungBoy.\nNell'episodio 15 dell'ottava stagione di \"How I Met Your Mother\", \"P.S. I Love You\", Ted formula una teoria, di cui Jeffrey costituisce parte del paradigma: la teoria \"Dobler-Dahmer\" se tra due persone c\u2019\u00e8 intesa, un gesto estremo pu\u00f2 risultare romantico (Dobler); se chi lo riceve, invece, non ricambia l\u2019interesse, lo stesso gesto appare inquietante ed esagerato (Dahmer).\nNel 2020 viene citato nell\u2019episodio 8 della quarta stagione della serie animata \"Rick and Morty\".\nNella serie animata Hazbin Hotel ambientata all'inferno viene fatto il nome Jeffrey che sembra fare seminari sulla cucina cannibale, un riferimento all'omonimo serial killer.\n\u00c8 stato protagonista di una puntata della serie animata \"South Park\", insieme a Ted Bundy e John Wayne Gacy."}
{"id": "610183", "revid": "35804", "url": "https://it.wikipedia.org/wiki?curid=610183", "title": "Isole Solomon", "text": ""}
{"id": "610184", "revid": "93328", "url": "https://it.wikipedia.org/wiki?curid=610184", "title": "Rimpasto di Governo", "text": ""}
{"id": "610200", "revid": "767487", "url": "https://it.wikipedia.org/wiki?curid=610200", "title": "Killing Zoe", "text": "Killing Zoe \u00e8 un film del 1994 scritto e diretto da Roger Avary.\nTrama.\nA Parigi, durante la festa della commemorazione della presa della Bastiglia, una banda di improbabili criminali tenta di rapinare l'unica banca aperta quel giorno. Zed, fatto arrivare appositamente dagli Stati Uniti quale esperto scassinatore di casseforti, si rende conto troppo tardi di essersi unito ad una banda di tossicodipendenti allo sbaraglio, capeggiati da Eric, personaggio ambiguo e senza scrupoli.\nInizialmente tutto sembra andare per il meglio, ma ben presto la situazione precipita; la polizia circonda la banca e scoppia una sparatoria; i banditi vengono tutti uccisi meno Zed, che in quel momento \u00e8 alle prese con la cassaforte del caveau.\nPer una fortunata coincidenza Zoe, la prostituta che Zed aveva conosciuto il giorno prima al suo arrivo a Parigi, lavora in quella stessa banca, e sar\u00e0 proprio lei ad aiutare Zed ad uscire indenne da quella brutta situazione."}
{"id": "610206", "revid": "1305772", "url": "https://it.wikipedia.org/wiki?curid=610206", "title": "Phantasy Star Universe", "text": "Phantasy Star Universe (PSU) \u00e8 un videogioco di ruolo sviluppato da SEGA per i sistemi Microsoft Windows, PlayStation 2 e Xbox 360. Il videogioco pu\u00f2 essere giocato anche utilizzando dei server on-line, i server per le versioni Microsoft Windows e PlayStation 2 sono in comune mentre gli utilizzatori della console Xbox 360 utilizzano dei server separati. Il gioco on-line offre delle storie diverse dal gioco singolo sebbene la struttura del gioco rimanga identica. \"Phantasy Star Universe\" ricalca il predecessore \"Phantasy Star On-line\" ampliandone e migliorandone l'idea base.\nIl Gioco.\n\"Phantasy Star Universe\" \u00e8 un videogioco di tipo MMORPG sebbene atipico. Il gioco predilige l'azione ma questa viene legata da una trama che fa da sfondo alle avventure del protagonista. La presenza di una forte trama serve a far immedesimare il giocatore nella storia senza richiedere sessioni molto intense di gioco come nei classici giochi di ruolo.\nIl gioco si compone di tre modalit\u00e0:\nModalit\u00e0 Storia.\nLa storia si svolge in un luogo molto lontano: il sistema di Gurhal, composto da 3 pianeti e abitato dagli Umani e dalle loro creazioni: Newman, Beast e CAST.\nPer 500 anni le quattro razze si sono date battaglia, ma 100 anni fa, alla fine di un sanguinoso conflitto si \u00e8 giunti ad una relativa pace. Almeno fino ad ora...\nIl diciassettenne Ethan Waber e sua sorella Lumia stanno partecipando alla grande cerimonia commemorativa del centennale del Tratto di Pace di Gurhal quando improvvisamente una misteriosa specie aliena conosciuta come SEED lancia un attacco a sorpresa. L'esercito dell'Alleanza si trova impreparato di fronte all'improvvisa invasione e viene sconfitto, creando il panico tra i partecipanti alla cerimonia. Nel caos crescente, Lumia rimane bloccata tra le macerie e per salvarla Ethan unisce le forze con un Guardian di nome Leo, e per la prima volta nella sua vita, viene catapultato in una pericolosa e letale battaglia...\nModalit\u00e0 Online.\nIl personaggio una volta creato e caratterizzato viene inserito nella \"Guardian Colony\", l'astronave madre che raccoglie i giocatori. I giocatori appartengono a varie nazioni e dentro l'astronave madre interagiscono, si organizzano e in sostanza costruiscono una comunit\u00e0 che vive gli eventi stabiliti dalla trama.\nIl gioco presenta un intero sistema solare da esplorare. Tre pianeti (Parum, Neudaiz e Moatoob) popolati da razze differenti, culture ed architetture da assimilare nei viaggi di citt\u00e0 in citt\u00e0 ed aree dove mettere alla prova le abilit\u00e0 e l'esperienza acquisita dal personaggio. Nei pianeti si trovano metropoli ed all'interno di queste attivit\u00e0, negozi nei quali acquisire armi, equipaggiamento, aree da esplorare e alle quali sopravvivere assieme ai compagni scelti per affrontare il gioco.\nCaratteristiche.\n\"PSU\" ha le seguenti caratteristiche, alcuni sono miglioramenti dei precedenti \"Phantasy Star Online\":\nServer.\nI giocatori statunitensi ed europei possono comunicare e giocare insieme, i giocatori giapponesi invece dispongono di server separati che non possono comunicare con quelli europei o statunitensi. La versione per Xbox 360 utilizza server diversi che permettono ai giocatori europei, statunitensi e giapponesi di comunicare e giocare cooperativamente.\nEspansione.\nIn data 26 aprile \u00e8 stata annunciata l'espansione \"Phantasy Star Universe: Ambition of the Illuminus\", che aggiunger\u00e0 nuovi nemici, armi, livelli e Lobby, oltre ad una maggiore personalizzazione del proprio personaggio. \"Ambition of the Illuminus\" proseguir\u00e0 la storia online di \"Phantasy Star Universe\".\nSecondo l'annuncio della SEGA, \"Ambition of the Illuminus\" conterr\u00e0 le seguenti novit\u00e0:\nL'espansione \u00e8 stata rilasciata nell'autunno del 2007."}
{"id": "610207", "revid": "119970680", "url": "https://it.wikipedia.org/wiki?curid=610207", "title": "Una canzone per le Cheetah Girls", "text": "Una canzone per le Cheetah Girls (\"The Cheetah Girls\") \u00e8 una commedia musicale, la prima per Disney Channel e per la Walt Disney Pictures ad essere basata su una serie di libri per giovani adulti, aventi lo stesso nome, diventati best seller e scritti da \"Deborah Gregory\".\nTrama.\nGalleria, Chanel, Dorinda e Aquanette sono quattro ragazze che formano un unico gruppo: le Cheetah Girls. Frequentano il primo anno alla scuola superiore di Manhattan per le arti dello spettacolo ed il loro sogno \u00e8 di diventare le prime matricole nella storia scolastica a vincere il talent show organizzato dalla scuola stessa.\nDurante le audizioni per il talent vengono notate da un famoso produttore discografico, Sciacallo Johnson, che \u00e8 deciso a fare delle ragazze un gruppo di superstar. Per le Cheetah \u00e8 un sogno che diventa realt\u00e0, ma la strada del successo \u00e8 pi\u00f9 faticosa di quanto possano immaginare e metter\u00e0 a dura prova la loro amicizia, costringendole a dover scegliere tra quest'ultima e la fama\nProduzione.\nIl film \u00e8 stato diretto da Oz Scott e prodotto da : Whitney Houston, Debra Martin Chase &amp; Co ed ha come produttrice Cheryl Hill. La sceneggiatura \u00e8 stata scritta da Alison Taylor e la musica \u00e8 stata composta da John Van Tongeren e Mark Mothersbaugh. Il film \u00e8 stato girato nei mesi di ottobre e novembre 2002 a Toronto, Canada e Manhattan, New York City, New York.\nColonna Sonora.\n\"Main article : Discografia delle The Cheetah Girls\"\nLa colonna sonora cinematografica che contiene canzoni da e ispirato il film \u00e8 uscito il 12 agosto 2003 da Walt Disney Records e la Columbia Records. La colonna sonora \u00e8 andato a"}
{"id": "610215", "revid": "767487", "url": "https://it.wikipedia.org/wiki?curid=610215", "title": "Centro!", "text": "Centro! (\"Straight Shooting\") \u00e8 un film muto del 1917 diretto da John Ford. Protagonista del film, un western prodotto dall'Universal Film Manufacturing Company, uno degli attori feticcio di Ford, Harry Carey. Il regista aveva gi\u00e0 girato diversi cortometraggi con Carey, ma questo fu il primo lungometraggio per l'attore.\nProduzione.\nGirato con il titolo di lavorazione \"Joan of the Cattle Lands\" e prodotto per la Universal Film Manufacturing Company, fu il primo lungometraggio di John Ford.\nDistribuzione.\nIl copyright del film, richiesto dalla Universal Film Mfg. Co., fu registrato il 20 agosto 1917 con il numero LP11276.\nDistribuito dalla Universal Film Manufacturing Company e presentato da Carl Laemmle, il film usc\u00ec nelle sale cinematografiche USA il 27 agosto 1917.\nCopia della pellicola \u00e8 conservata nell'archivio di cinema cecoslovacco. Un positivo 35\u00a0mm, si trova negli archivi del George Eastman Museum."}
{"id": "610221", "revid": "729019", "url": "https://it.wikipedia.org/wiki?curid=610221", "title": "Ferrovia Bolzano-Caldaro", "text": "La ferrovia Bolzano-Caldaro (), nota anche come ferrovia elettrica transatesina () era una linea ferroviaria a scartamento normale che collegava la citt\u00e0 di Bolzano con il comune di Caldaro, in provincia autonoma di Bolzano, attraversando il territorio dell'Oltradige.\nEntrata in esercizio nel 1898, era servita da traffico passeggeri fino al 1963 e da convogli merci fino al 1971, anno in cui venne chiusa e successivamente disarmata.\nLa tratta era conosciuta localmente con i soprannomi tedeschi \"Kaltererbahnl\" e \"Lepsbahnl\", nonch\u00e9 in italiano come \"vacca di Caldaro\".\nStoria.\nAlla fine del XIX secolo emerse la necessit\u00e0 di dotare il territorio dell'Oltradige di una propria linea ferroviaria allacciata alla rete europea. Tale esigenza nasceva dall'istanza dei produttori frutticoltori e viticoltori di tale area di disporre di migliori infrastrutture di trasporto mediante le quali esportare i propri prodotti, nonch\u00e9 dalla volont\u00e0 di servire i turisti che in numero crescente si recavano in villeggiatura nelle zone vallive a meridione della citt\u00e0 di Bolzano.\nL'avvio del progetto fu possibile grazie all'importante finanziamento concesso dal banchiere bolzanino Sigismund Schwarz: il 15 dicembre 1897 venne cos\u00ec costituita la \"Aktiengesellschaft \u00dcberetschbahn\" (letteralmente \"Societ\u00e0 per azioni Ferrovia dell'Oltradige\") con sede a Bolzano che si fece carico della sua realizzazione.\nAvendo deciso di porre come capolinea settentrionale della tratta la stazione di Bolzano, si decise di armare la ferrovia con rotaie a scartamento normale di 1435 millimetri: in tal modo i treni da e per l'Oltradige avrebbero potuto proseguire la propria corsa anche al di fuori della tratta di competenza, immettendosi sulle varie relazioni cui era allacciato il nodo ferroviario di Bolzano.\nI lavori di costruzione furono appaltati all'impresa Stern &amp; Hafferl, presso la quale lavorava con qualifica di assistente l'ingegnere bolzanino Josef Riehl, il quale ebbe poi un ruolo determinante nella gestione della costruzioni ferroviarie in area tirolese (circa dieci anni dopo fu infatti responsabile tecnico della costruzione della ferrovia del Renon).\nIl 16 dicembre 1898 il tronco ferroviario tra Bolzano e Caldaro venne ufficialmente inaugurato; il servizio (espletato inizialmente con trazione a vapore venne appaltato alla societ\u00e0 \"Eisenbahn Tirols\".\nIl 19 ottobre 1903, allorch\u00e9 venne inaugurata la funicolare della Mendola, la ferrovia venne prolungata fino alla frazione caldarese di Sant'Antonio (\"St. Anton\", a un'altitudine di 563 m s.l.m.). Le caratteristiche morfologiche della zona di Caldaro impedivano tuttavia di rendere il vecchio capolinea, concepito come terminale di testa, una stazione passante: si scelse pertanto di realizzare un regresso. I treni dovevano dunque entrare nella stazione di Caldaro, cambiare locomotiva (giacch\u00e9 la nuova tratta, in considerazione della forte pendenza, era elettrificata a corrente continua a 650 Volt - il che ne faceva la prima ferrovia elettrica a scartamento ordinario dell'Impero austro-ungarico) e ripartire in regresso verso la destinazione finale.\nNel 1911 la tensione di alimentazione venne elevata a 1100 V (mantenendo la corrente continua) e l'elettrificazione estesa all'intero percorso: vennero dunque acquistate nuove elettromotrici, mentre le preesistenti furono modificate e adattate alla nuova tensione operativa.\nAl termine della prima guerra mondiale, con il passaggio dell'Alto Adige dall'Austria all'Italia, l'esercizio della linea pass\u00f2 provvisoriamente in carico alle Ferrovie dello Stato, alle quali nel 1923 subentr\u00f2 la neocostituita Societ\u00e0 Anonima Ferrovia Transatesina (SAFT).\nNei successivi trent'anni la linea non fu interessata da investimenti o particolari interventi migliorativi: si provvide tuttavia a rafforzare la frequenza dei convogli, passando dalle sei coppie giornaliere del 1921 fino alle dieci del 1955 (due delle quali su percorsi limitati).\nIl 1\u00ba gennaio 1960 la Societ\u00e0 per Azioni Ferrovia Elettrica dell'Alto Renon (FEAR) subentr\u00f2 alla SAFT nell'esercizio della ferrovia; nell'occasione la ditta mut\u00f2 denominazione sociale in Ferrovie Elettriche ed Autoservizi Riuniti.\nSotto tale gestione, in considerazione del cattivo stato in cui versavano rotabili e impianti e giudicando eccessivamente oneroso un intervento migliorativo, nell'agosto 1963 il servizio passeggeri sulla linea venne soppresso e sostituito da autoservizi. \nLa ferrovia rimase tuttavia attiva per i soli treni merci fino al 28 giugno 1971, data in cui vi fu effettuato l'ultimo viaggio.\nNegli anni successivi la ferrovia fu progressivamente disarmata e smantellata; dagli anni 2000 sull'ex sedime ferroviario tra Ponte Adige e Caldaro \u00e8 stata realizzata una pista ciclabile.\nCaratteristiche.\nLa linea, a scartamento ordinario, era lunga complessivamente 18,9\u00a0km. Elettrificata in origine alla tensione continua di 650 V (limitatamente alla tratta Caldaro - Sant'Antonio), la stessa venne poi estesa a tutto il tronco e portata allo standard di 1100 V CC.\nL'intero percorso superava un dislivello di 280 metri, con una pendenza massima del 31 per mille nella tratta Bolzano-Caldaro e del 62 per mille da Caldaro a Sant'Antonio.\nPercorso.\nLa ferrovia aveva origine presso la stazione di Bolzano e fino a poco prima della localit\u00e0 di Ponte Adige (\"Sigmundskroner Br\u00fccke\") utilizzava il medesimo binario della Bolzano-Merano (poi abbandonato negli anni 1980 previa istituzione di una variante di tracciato): lungo tale tronco si trovavano le fermate denominate di Ponte Roma e Ponte Resia.\nIn localit\u00e0 Casanova la linea si separava dalla tratta meranese curvando verso sinistra: qui sovrappassava il fiume Adige mediante un ponte metallico ad arco. \nRaggiunta la sponda opposta il sedime iniziava a salire d'altitudine, incontrava la stazione di Castel Firmiano e quindi usciva dal territorio di Bolzano per entrare nell'Oltradige. Superate due gallerie, la tratta tornava pianeggiante e toccava le stazioni di San Paolo, Cornaiano e Ganda (nel comune di Appiano sulla Strada del Vino). All'interno di una delle suddette gallerie si trovava inoltre l'ingresso all'opera 22 dell'installazione difensiva denominata sbarramento Bolzano Sud.\nIl percorso quindi entrava nel territorio di Caldaro e riprendeva a salire di quota: superata la fermata di Pianizza, il binario andava a troncarsi nella stazione di Caldaro (capolinea fino al 1903).\nA quel punto i treni regredivano e si immettevano sul tratto finale della linea, che con una pendenza ancora maggiore raggiungeva la stazione di Seligo e infine il capolinea di Sant'Antonio, ove avveniva l'interscambio con la stazione valliva della funicolare della Mendola.\nMateriale rotabile.\nLe prime motrici usate per il servizio sulla linea furono due locomotive a vapore con rodiggio C del gruppo 32d1, concesse in prestito dalla S\u00fcdbahn.\nA seguito del prolungamento della tratta da Caldaro a Sant'Antonio, nel 1903 vennero acquistate due automotrici elettriche a due assi SB AC 1-2 e due vetture passeggeri, prodotte dalla \"Grazer Waggonbaufabrik\". Sia le motrici che le vetture avevano cassa in legno e arredamento interno a salone.\nNel 1911 furono acquisite due ulteriori elettromotrici analoghe alle precedenti, numerate SB AC 3-4, mentre sei carrozze gi\u00e0 in uso con la trazione a vapore furono adattate per essere trainate dal nuovo materiale motore. Frattanto si era provveduto ad elettrificare la linea a 1100 volt CC tramite linea aerea di contatto: il primo viaggio con la nuova trazione venne effettuato il 14 settembre 1911.\nL'elettrificazione in corrente alternata trifase implementata nel 1935 sulla ferrovia Bolzano-Merano comport\u00f2 tuttavia una difficolt\u00e0 tecnica, in quanto tale standard di alimentazione era ben diverso da quello in uso sulla transatesina (che fino a Ponte Adige condivideva i binari con la suddetta linea). Il problema venne risolto sostituendo - limitatamente al tronco Bolzano-Ponte Adige - la vecchia linea aerea con una terza rotaia laterale (racchiusa in una vistosa protezione in legno): le elettromotrici SAFT vennero adeguate a tale ausilio con l'aggiunta di un pattino collettore di corrente, che veniva estratto solo laddove necessario e altrimenti retratto. Ci\u00f2 permise di mantenere inalterato lo standard di elettrificazione; la catenaria venne invece mantenuta tra Ponte Adige e Sant'Antonio.\nGli ultimi veicoli immessi in servizio sulla linea furono due locomotive diesel di costruzione Jenbacher Werke, utilizzate dal 1963 per il traffico merci svolto negli ultimi anni di esercizio."}
{"id": "610222", "revid": "82231", "url": "https://it.wikipedia.org/wiki?curid=610222", "title": "Der er et Yndigt Land", "text": ""}
{"id": "610223", "revid": "2225", "url": "https://it.wikipedia.org/wiki?curid=610223", "title": "Heywood Allen", "text": ""}
{"id": "610224", "revid": "1788047", "url": "https://it.wikipedia.org/wiki?curid=610224", "title": "Stato fantoccio", "text": "Uno Stato fantoccio (a volte anche governo fantoccio) \u00e8 una forma di governo che, anche se formalmente appartiene alla cultura del popolo governato, in realt\u00e0 deve la sua esistenza a un'entit\u00e0 pi\u00f9 potente, di solito uno Stato estero, che la controlla, l'appoggia e la difende.\nStoria.\nAntichit\u00e0.\nEra pratica usuale della Repubblica romana prima, e dell'Impero Romano poi, quella di mantenere formalmente in carica i governanti dei Regni che si sottomettessero volontariamente al potere di Roma, anzich\u00e9 andare allo scontro bellico. Ricordiamo ad esempio:\nMa gi\u00e0 in precedenza altri grandi imperi avevano optato per forme pi\u00f9 moderate di dominio sulle loro conquiste pi\u00f9 lontane:\nIl XIX secolo ed i regni napoleonici.\nIn et\u00e0 moderna la condizione \u00e8 solitamente circoscritta a periodi di gravi tensioni internazionali se non di guerra; in tempo di pace, infatti, o il territorio vassallo tende a recuperare parzialmente o totalmente la sua autonomia, oppure la Potenza egemone tende a \"gettare la maschera\" e a ridurre il territorio ad un protettorato se non a procedere alla sua annessione. \u00c8 dunque durante l'Et\u00e0 rivoluzionaria francese e l'Et\u00e0 napoleonica, periodo di continui conflitti militari, che assistiamo all'insorgere di numerosi casi classificati come \"Governi fantoccio\" di Napoleone Bonaparte:\nStati rivoluzionari e napoleonici in Italia.\nUn elenco delle repubbliche sorelle (in Italia):\nStati rivoluzionari e napoleonici in Europa.\nUn elenco delle repubbliche sorelle (in Europa):\nAltri esempi ottocenteschi possono essere considerati:\nLa seconda guerra mondiale.\nDurante la seconda guerra mondiale le potenze dell'Asse, in particolare la Germania e il Giappone, stabilirono degli Stati fantoccio in alcuni dei territori conquistati.\nNumerosi altri governi imposti dall'Potenze dell'Asse durante il secondo conflitto mondiale, furono definiti come fantocci dagli Alleati, ma una corretta analisi non pu\u00f2 classificarli come tali. L'esempio pi\u00f9 famoso \u00e8 quello della Repubblica di Vichy, governo della Francia dal 1940, che non pu\u00f2 essere catalogato come fantoccio, ma solo come satellite, dato che il Capo dello Stato, Philippe P\u00e9tain, raggiunse la massima carica dello Stato indipendentemente dalle decisioni tedesche, mantenne il controllo esclusivo dell'ampio dominio coloniale e fu riconosciuto come rappresentante legittimo del governo francese dalla maggior parte della comunit\u00e0 internazionale, ed in particolar modo dal governo degli Stati Uniti. Solo dall'autunno del 1942, con l'occupazione tedesca della \"Zona Libera\" e quella inglese del territorio coloniale, il governo di Vichy cess\u00f2 di essere uno Stato neutrale e fu sottoposto ad occupazione militare.\nEsempi recenti in Europa.\nAlcune delle nazioni sconfitte dalla Germania nazista furono sottoposte a \"regimi fantoccio\", col fine di formare un'Europa ideologicamente affine alle idee dell'Asse. L'Unione Sovietica, invece, instaur\u00f2 dei regimi proni ai propri voleri tra il 1944 e il 1945, gettando cos\u00ec le basi per il Patto di Varsavia. Gli Stati fantoccio sviluppatisi nel corso della guerra furono:\nEsempi recenti in Asia.\nDurante il periodo imperiale del Giappone, e in particolare durante la Guerra del Pacifico, il Giappone stabil\u00ec un gran numero di Stati dichiarati indipendenti dal governo nipponico in un processo di decolonizzazione, ma che gli storici concordano nel definire \"vassalli\" poich\u00e9 privi di reale autogoverno, perlomeno nel breve lasso di tempo che ebbero vita. I governi fantoccio del Giappone furono:\nLa guerra fredda.\nDurante la Guerra Fredda, divent\u00f2 comune l'affermazione che ogni Stato era semplicemente un fantoccio nelle mani di una superpotenza, una tendenza che riflett\u00e9 la visione che la guerra era solo un conflitto tra gli Stati Uniti d'America e l'Unione Sovietica. Ogni Stato che pertanto decideva di schierarsi con gli Stati Uniti d'America o con l'Unione Sovietica veniva pertanto definito fantoccio dell'uno o dell'altro. In linea con questo pensiero, fu coniato il termine \"Impero sovietico\", termine che dipingeva il blocco comunista come un potere centralizzato controllato da Mosca. Gli Stati Uniti d'America erano conosciuti come l'\"impero yankee\" in altre regioni del mondo, in particolare nell'America Latina.\nQuesta definizione potrebbe essere per\u00f2 definita errata per quanto riguarda l\"Impero Yankee\" dato che in pi\u00f9 occasioni (come la crisi del Canale di Suez o in generale l'esistenza di partiti comunisti nei vari stati, come il PCI italiano) le potenze dell'occidente risultavano divise nelle scelte di politica interna ed estera e pertanto indipendenti le une dalle altre, tale da non giustificare l'idea di un potere assoluto degli USA sui loro alleati, cosa che invece era palese nel blocco guidato dall'URSS, come dimostra l'esito della rivoluzione ungherese del 1956 e la Primavera di Praga del 1968 (a cui segu\u00ec la Dottrina Bre\u017enev, che affermava esplicitamente la sovranit\u00e0 limitata dei paesi del Patto di Varsavia rispetto all'Unione Sovietica); tra gli stati comunisti non definibili come vassalli della Russia si annoverano invece Cina, Vietnam e per certi versi Cuba (la cui politica dei fuochi rivoluzionari era ben poco gradita a Mosca), gli stati africani legati a Mosca (Angola, Mozambico, Etiopia) e l'Albania ben prima che si schierasse con la Cina. Queste eccezioni sono accomunate da alcuni aspetti: divergenze ideologiche (per esempio quelle tra comunismo maoista e quello sovietico, anche prima della rottura del 1961), distanza territoriale dalla Russia (che rendeva l'intervento sovietico estremamente difficoltoso), forza militare autonoma, capacit\u00e0 del regime comunista di nascere in maniera autonoma dall'intervento sovietico (come a Cuba e in Yugoslavia prima della rottura di quest'ultima con Stalin).\nAnche all'interno del blocco sovietico pi\u00f9 tradizionale non mancarono alcune differenze di vedute tra paesi del patto di Varsavia e Mosca, in particolare le posizioni della Romania e della Polonia nei tardi anni cinquanta, grazie soprattutto alla visione pi\u00f9 distensivista di Kruscev rispetto ai suoi successori.\nI bantustan.\nDurante gli anni settanta e ottanta, quattro bantustan etnici, alcuni dei quali particolarmente frammentati al loro interno, furono separati dal Sudafrica e fu loro data sovranit\u00e0 formale. Due furono per il popolo Xhosa: Ciskei e Transkei, una per i Tswana (Bophuthatswana) e una per i Venda (Repubblica del Venda). Nessuno di questi Stati fu riconosciuto dalla comunit\u00e0 internazionale che li considerava entit\u00e0 legate alla politica dell'apartheid, e alla fine tutti e quattro i territori vennero reincorporati nel Sudafrica nel 1994.\nUn esempio di accuse e contro accuse di essere uno Stato fantoccio, tipico della guerra fredda, pu\u00f2 essere considerato quello dei governi della Corea del Nord e del Sud: entrambi hanno tacciato l'altro di essere uno Stato fantoccio, in modo da legittimare la pretesa di essere l'unica forma di potere esistente della penisola, mentre il rivale sarebbe stato solo una pedina in mano all'Unione Sovietica o agli Stati Uniti d'America.\nIl XXI secolo e la guerra al terrorismo.\nLa guerra d'Afghanistan nel 2001 e la guerra d'Iraq del 2003 hanno portato a cambi di regime a favore degli USA in queste nazioni, facendo nascere accuse tra i critici di aver creato dei regimi fantoccio negli stati invasi.\nSpesso, d'altronde, i governi che prendono il potere dopo un intervento militare straniero sono spesso chiamati dai critici \"governi fantoccio\", come ad esempio il governo di Hamid Karzai nell'Afghanistan del dopo-talebani. Talvolta, queste accuse sono mosse per destabilizzare l'ordine politico del Paese o per incoraggiare un colpo di Stato.\nDescrizione.\nQuesto tipo di governo \u00e8 una condizione pi\u00f9 gravosa di quella di Stato satellite o di protettorato, ma meno intrusiva dell'occupazione militare o dell'annessione. Pu\u00f2 essere istituito uno stato vassallo in conseguenza a una sconfitta militare quando il vincitore non \u00e8 abbastanza forte militarmente per imporre pieno controllo sullo sconfitto o non ha sufficiente popolazione per colonizzare i territori neo-acquisiti. Come compromesso viene deciso un tributo, dovuto dallo sconfitto al vincitore.\nIn uno Stato fantoccio \u00e8 spesso implicata attivit\u00e0 di collaborazionismo, ovvero la collaborazione con lo Stato dominante, ma viceversa un atteggiamento di collaborazione non sottintende necessariamente una subordinazione giuridica e pu\u00f2 essere semplicemente dovuto a ragioni militari o politiche.\nCaratteristiche giuridiche.\nUn territorio viene definito \"regime fantoccio\" quando presenta le seguenti caratteristiche istituzionali:\nUso politico del termine.\nIl termine \u00e8 spesso utilizzato in maniera strumentale da persone di parte contrarie a un certo tipo di governo, in modo da screditarne il reale potere. Alcuni utilizzano anche il termine \"Stato fantoccio\" per identificare la mancanza di legittimazione politica di un governo."}
{"id": "610225", "revid": "2225", "url": "https://it.wikipedia.org/wiki?curid=610225", "title": "Allen Stewart K\u00f6nigsberg", "text": ""}
{"id": "610226", "revid": "2225", "url": "https://it.wikipedia.org/wiki?curid=610226", "title": "Allen Stewart Konigsberg", "text": ""}
{"id": "610227", "revid": "115730315", "url": "https://it.wikipedia.org/wiki?curid=610227", "title": "American Stars 'n Bars", "text": "American Stars 'n Bars \u00e8 un album discografico del musicista canadese Neil Young, pubblicato nel 1977 (n. cat. Reprise W 54088) dall'etichetta Reprise Records.\nFino al 2003, per volere di Young, l'album non era mai stato ristampato in formato compact disc per problemi di resa acustica su supporto digitale.\nIl disco.\nL'atmosfera \u00e8 quella di un saloon del vecchio west, con i suoi personaggi sconfitti e velati di malinconia; il solare \"Zuma\" sembra gi\u00e0 un ricordo lontano. La maggior parte dei brani \u00e8 folk rock (alcuni cantati in duetto) con venature country, tranne la visionaria ballata \"Will To Love\" che ricorda alcune parti di \"On the Beach\". \"Star of Bethlehem\", impreziosita dall'accompagnamento vocale di Emmylou Harris, deriva dalle session di \"Homegrown\" del dicembre 1974, un album rimasto inedito, di cui altre canzoni confluiranno poi su \"Hawks &amp; Doves\". La canzone pi\u00f9 importante \u00e8 comunque \"Like a Hurricane\" con il suo celeberrimo assolo di chitarra, che diventer\u00e0 un classico da concerto.\nSi tratta di un album particolare nella discografia di Young, in quanto \u00e8 nettamente diviso in due parti. La prima facciata del disco \u00e8 costituita da brani country dal tono scanzonato e goliardico, quasi grossolani nelle tematiche e negli arrangiamenti; nel secondo lato, viceversa, emerge l'anima rock pi\u00f9 oscura del cantautore. \u00c8 lo stesso artista a spiegare la genesi della curiosa duplicit\u00e0 dell'opera: \nOrigine e storia.\nA fine 1976 inizio 1977, Neil Young si trova in un periodo particolarmente \"stonato\" della sua vita a causa del frequente abuso di droghe e alcol. Il culmine di questo stato di forma si palesa il 25 novembre del 1976 nel corso dell'esibizione di addio alle scene del gruppo The Band immortalata sull'album live \"The Last Waltz\" al quale Young partecipa esibendosi in forma precaria di salute.\nDeciso a rimettersi in sesto, Young inizia a lavorare a un album intitolato \"Chrome Dreams\" che avrebbe dovuto raccogliere diversi brani provenienti dalla grande quantit\u00e0 di materiale registrato insieme ai Crazy Horse nel novembre 1975 e '76: \"Homegrown\", \"Sedan Delivery\", \"Like a Hurricane\", \"Lookout for My Love\", \"Lotta Love\", e \"Too Far Gone\".\nA queste si aggiungono nell'estate '76 anche: \"Will to Love, Pocahontas, Hold Back the Tears, Captain Kennedy, Ride My Llama, Campaigner, Stringman, Powderfinger\", e \"Like an Inca\"; tutte tracce registrate da Young in completa solitudine all'Indigo Ranch Studios di Malib\u00f9 suonando tutti gli strumenti e sovraincidendo le varie parti strumentali. A questo punto, il musicista cambia il titolo del progettato album e sceglie \"Young Dreams &amp; Indians\", ritenuto pi\u00f9 appropriato date le tematiche dei brani incisi finora.\nRegistrazione.\nNeil Young per\u00f2 non si decide a portar avanti il progetto, e nella primavera del 1977 inizia improvvisamente a comporre una gran quantit\u00e0 di canzoni country, per cantare le quali in duetto interpella anche Linda Ronstadt (che a sua volta consiglia anche l'impiego di Nicolette Larson). Il 4 aprile '77, Young con i Crazy Horse impreziositi dalla presenza di Ben Keith, della violinista Carole Mayedo, e delle coriste Ronstadt &amp; Larson (duo soprannominato per l'occasione \"The Saddle-Bags\"); incide in un solo pomeriggio tutti i brani che andranno a costituire il famigerato primo lato \"country\" dell'album: \"The Old Country Waltz\", \"Saddle Up the Palomino\", \"Hey Babe\", \"Hold Back the Tears\", e la rockeggiante \"Bite the Bullet\". Incisi questi pezzi, Young cambia definitivamente il titolo del nuovo disco in \"American Stars n' Bars\" (\"Stelle e bar americani\"), gioco di parole sul doppio senso in inglese del termine \"stars and bars\" stelle e strisce della bandiera americana.\nSuccessivamente, per il secondo lato del disco, Young assembla in maniera apparentemente casuale varie tracce prese dai brani dell'abortito \"Chrome Dreams\". Fra questi spiccano \"Like a Hurricane\", brano scritto nel '75 e gi\u00e0 presentato dal vivo con i Crazy Horse durante il tour del 1976, una travolgente cavalcata rock che narra il resoconto emotivo di un'infatuazione dell'autore per una ragazza incontrata in un bar affollato e fumoso che travolge \"come un uragano\" il protagonista della canzone; e la sognante ballata \"Will to Love\" dall'impianto free-form registrata da Young a casa sua davanti al camino acceso scoppiettante e poi perfezionata in studio. In \"Like a Hurricane\", oltre ad uno dei riff di chitarra pi\u00f9 noti di sempre, il tappeto sonoro fornito dal sintetizzatore stringman (suonato da Frank Sampedro) che simula grossolanamente una sezione d'archi fornisce un sibilo minaccioso simile all'arrivo di un uragano.\nCopertina.\nLa copertina dell'album, opera del fotografo Dean Stockwell, mostra, inquadrato dal basso, il viso di Neil Young spiaccicato sul pavimento di un bordello di quart'ordine in evidente stato di ebrezza.\nPubblicazione ed accoglienza.\nAlla sua prima pubblicazione nel giugno 1977, l'album venne accolto da recensioni miste. Il disco raggiunse la posizione numero 21 della classifica statunitense di \"Billboard\" 200, (conquistando il disco d'oro), ma pubblico e critica furono concordi nell'attaccare i pezzi \"country\" ed incensare la seconda facciata maggiormente \"rock\". L'opera venne comunque ritenuta troppo squilibrata e non del tutto riuscita. Forse anche per questa ragione, Neil Young aspett\u00f2 fino al 2003 a dare l'autorizzazione per la ristampa in formato CD dell'album. Tuttavia, con il passare degli anni l'opera \u00e8 stata parzialmente rivalutata grazie alla presenza di un brano cardine nel repertorio di Neil Young come la gi\u00e0 citata \"Like a Hurricane\", vero e proprio capolavoro dell'artista."}
{"id": "610229", "revid": "119193159", "url": "https://it.wikipedia.org/wiki?curid=610229", "title": "Diritto di maggiorasco", "text": "Il diritto di maggiorasco (in latino \"majoratus\", in spagnolo \"mayorazgo\") era, nell'antico sistema successorio, il diritto del primogenito di ereditare tutto il patrimonio familiare.\nIl diritto di minorascato.\nIl diritto di maggiorasco (in latino \"maioratus\", in castigliano \"mayorazgo\") era, nell'antico sistema, il diritto del primogenito di ereditare tutto il patrimonio familiare.\nL'eredit\u00e0 andava di solito al figlio maschio maggiore, mentre gli altri ne restavano esclusi. Tuttavia, ogni luogo aveva le sue usanze: per esempio, in certe zone della Francia e della Germania, il \"maggiorasco\" era pi\u00f9 che altro un \"minorasco\", poich\u00e9 era il figlio minore ad ereditare tutto, essendo quello che restava pi\u00f9 a lungo con i genitori, e potendo provvedere cos\u00ec pi\u00f9 probabilmente alla loro vecchiaia.\nIl diritto di successione riservato al figlio cadetto (diritto di minorasco), in vigore nelle regioni con insediamenti sparsi, aveva lo scopo di conservare la dimensione delle rendite economiche.\nIl diritto di maggiorasco nel secolo XVIII.\nIl maggiorasco era disciplinato da alcune norme legislative secondo cui il matrimonio, la trasmissione dei titoli nobiliari e dell'asse patrimoniale erano appannaggio dei soli primogeniti maschi. Il patrimonio era indissolubile e fedecommesso con la garanzia della sua conservazione.\nIl destinatario del fedecommesso godeva dell'usufrutto generale dei beni con l'obbligo di conservarli per restituirli ai suoi successori. Per questi vigeva il divieto assoluto di alienazione, ipoteca, donazione, cessione e qualsiasi altra forma di suddivisione dell'asse patrimoniale, che peraltro era soggetto obbligatoriamente all'inventario.\nNel secolo XVIII, ai maschi cadetti era preclusa qualunque possibilit\u00e0 di contrarre matrimonio: per strategie familiari, erano destinati ad intraprendere o la carriera ecclesiastica o quella militare.\nNel primo caso, la scelta era influenzata dalla possibilit\u00e0 di godere di agganci politico-ecclesiastici; nel secondo, il potere derivante dagli incarichi assegnati consentiva di riflesso un'ascesa politica anche alla casata.\nSolo nel caso in cui il primogenito non potesse garantire una discendenza, si concedeva eccezionalmente al cadetto la possibilit\u00e0 di contrarre matrimonio. Un esempio pu\u00f2 essere rappresentato dalla figura di Domenico, primo duca di Sangro, che con il matrimonio garantir\u00e0 quella discendenza negata alla famiglia dalla primogenitura.\nL'analisi di Karl Marx.\nNell'ideologia marxista, il maggiorasco \u00e8 \u00abil senso politico della propriet\u00e0\u00bb. E lo Stato, altra personalit\u00e0 astratta, tutela in tutti i modi il maggiorasco. Quindi il segreto del diritto pubblico sta in realt\u00e0 in quello privato. Il diritto di trasmettere i propri beni e i propri titoli nobiliari infatti, secondo la legge del maggiorasco, per Marx favor\u00ec l'accumulo di rilevanti ricchezze in poche famiglie e la comparsa dei grandi proprietari terrieri.\nIn epoca anteriore alla rivoluzione industriale, il fedecommesso e il maggiorasco erano gli strumenti giuridici mediante i quali le famiglie nobiliari tramandavano la potenza del casato. Si istituiva erede il proprio figlio (maschio e primogenito) o, in mancanza, il proprio fratello, ordinandogli di conservare il patrimonio ereditario e di lasciarlo, alla propria morte, al proprio figlio, che a sua volta avrebbe dovuto conservarlo e lasciarlo al proprio figlio, e cos\u00ec via in perpetuo.\nL'abolizione del maggiorasco.\nGi\u00e0 nel corso del Settecento, le sostituzioni fedecommissarie perpetue erano state soppresse: esse contrastavano con le esigenze di libera circolazione e di proficuo sfruttamento della ricchezza. Le codificazioni moderne ammisero solo i fedecommessi che vincolavano il patrimonio familiare per una sola (ed una soltanto) generazione (fino alla riforma del 1975).\nGi\u00e0 Tommaso Crudeli, poeta e libero pensatore (1702 -1745), sembra esser stato il primo caso di rinuncia al maggiorasco a favore dei fratelli; anche questa sua scelta antesignana fu considerata atto di ribellione assieme alle altre scelte liberali e libertarie che lo portarono dinnanzi al tribunale dell'Inquisizione di Firenze. Questo gli inflisse torture e danni fisici i cui postumi determinarono anticipatamente la morte quando fu messo agli arresti domiciliari a Poppi.\nIl Codice Napoleonico, introdotto da Gioacchino Murat nel 1809, stabil\u00ec l'abolizione dei fedecommessi e l'uguaglianza ereditaria per tutti i figli. Cos\u00ec, anche coloro che fino ad allora erano stati esclusi o pretermessi, ora potevano prendere parte alla ripartizione dell'asse ereditario.\nLa Restaurazione del 1815 introdusse delle modifiche, riconoscendo la quota \"legittima\" da ripartire a tutti gli eredi in maniera identica senza pi\u00f9 distinzione di sesso e di et\u00e0, una quota \"disponibile\" e l'obbligo della collazione.\nNonostante ci\u00f2, per consuetudine alle donne fu destinata la dote, ma non l'eredit\u00e0 degli immobili, oppure il versamento di una somma di denaro allo scopo di evitare qualunque altra pretesa sull'eredit\u00e0.\nCon l'Unit\u00e0 d'Italia fu abolito definitivamente il maggiorasco: ma la consuetudine di privilegiare il figlio maggiore, a danno dei cadetti e delle figlie, si conserv\u00f2 nella pratica, .\nAttualmente, l'unica area in Italia in cui permane un istituto giuridico assimilabile al diritto di maggiorasco \u00e8 l'Alto Adige, dove l'art. 11 della Legge Provinciale 17/2001 prevede che il maso chiuso possa essere assegnato solo ad un unico erede o legatario.\nIl maggiorasco di Cristoforo Colombo.\nQuando, nel 1578 in Spagna mor\u00ec Diego, ultimo discendente maschio dell'Ammiraglio Cristoforo Colombo, sorse una controversia fra gli eredi, tutte femmine, per aggiudicarsi la successione al maggiorasco di Colombo, che comprendeva il Ducato di Veragua (l'attuale Panama), il Marchesato della Giamaica, l'Ammiragliato delle Indie, ecc.\nNel suo testamento il grande navigatore aveva esplicitamente precisato che il maggiorasco dovesse essere ereditato soltanto da un discendente maschio, anche collaterale (in mancanza di discendenza diretta), ma con esclusione sempre delle femmine. Da Genova non si present\u00f2 nessuno a rivendicare l'eredit\u00e0, mentre da Cuccaro si present\u00f2 come pretendente Baldassarre Colombo, esponente della millenaria casata feudale cuccarese, che si diceva discendente di Franceschino, fratello di Domenico, presunto padre del grande Cristoforo.\nLa causa, celebratasi dinanzi al Consiglio delle Indie, si protrasse per circa 30 anni, fra intrighi e schermaglie legali, finch\u00e9, nel 1608, il maggiorasco venne assegnato a Don Pedro Col\u00f2n de Portugal, maschio ma discendente in linea femminile.\nBaldassarre Colombo, che pure era stato riconosciuto come parente dell'Ammiraglio in 8\u00ba grado, rimase escluso (probabilmente perch\u00e9 il Re di Spagna,che faceva parte del Consiglio delle Indie, non volle che la cospicua eredit\u00e0 andasse ad uno straniero). Tuttavia, a Baldassarre venne dato il titolo di Conte e venne assegnata una certa somma (come del resto agli altri pretendenti) (2000 ducati, secondo i documenti) come parte della rendita dello Stato di Veragua, venendo cos\u00ec considerato alla stessa stregua dei discendenti diretti.\nIl dispositivo della sentenza del 1608 \u00e8 pervenuto attraverso copie assolutamente irrefutabili: in esso, a conclusione dell'annosa controversia, si \u00e8 voluta vedere una equiparazione di Baldassarre Colombo di Cuccaro a tutti gli altri parenti pi\u00f9 vicini a Cristoforo Colombo, espressa dalla frase \"y con que a don Baltasar Colombo se le den de los dichos frutos otros 2000 ducados\"."}
{"id": "610231", "revid": "231667", "url": "https://it.wikipedia.org/wiki?curid=610231", "title": "Serre calabresi", "text": "Le Serre calabresi (dall'ebraico \"Ser\", cio\u00e8 monti, oppure potrebbe riferirsi alla forma di una sega (in dialetto \"Serra\")) sono una zona collinare e montuosa della Calabria, compresa all'interno dell'Appennino calabro, nelle province di Catanzaro, Vibo Valentia e Reggio Calabria e caratterizzate da un'alta presenza boschiva: l'importanza ambientale di tale catena \u00e8 data dal ruolo di congiunzione tra l'altopiano della Sila e il massiccio d'Aspromonte, con i quali condivide la stessa struttura geologica. \nGeografia fisica.\nCostituita da due lunghe successioni parallele (ovest 53 km, est 37 km) di rilievi montuosi e collinari da nord a sud, che ricordano i denti di una sega, prende inizio dall'istmo di Catanzaro, il punto pi\u00f9 stretto d'Italia dove 35 chilometri separano il mar Ionio dal mar Tirreno, e termina al passo della Limina. Confinano a nord con la Sila e la piana di Sant'Eufemia a sud con l'Aspromonte e la piana di Gioia Tauro.\nSul versante occidentale della catena, dall'istmo ha inizio la prima lunga dorsale di monti, le preserre catanzaresi, dove i pi\u00f9 settentrionali sono il monte Contessa (881) e il monte Covello (848) che costituiscono la porta nord della catena dal passo di Catanzaro che \u00e8 il pi\u00f9 settentrionale, la Serralta di San Vito (1.023) nei pressi del passo Fossa del Lupo e successivamente il Monte Cucco (959). Al centro le opposte pendici delle due catene montuose scendono dolcemente formando delle conche in cui si adagiano i centri abitati, tra cui Serra San Bruno e dove nasce la fiumara Ancinale. Al centro si ergono i monti pi\u00f9 alti delle Serre, tra cui il Monte Pietra del Caricatore (1.414) e il Monte Pecoraro (1.423), massima vetta dell'altopiano. A oriente della catena sorgono i monti Mammicomito (1.047) e Consolino (701) che sovrastano Stilo. Il monte pi\u00f9 a sud, vicino al passo della Limina, \u00e8 il Monte Ferr\u00e0 (958). A est discendono le valli dei pi\u00f9 importanti corsi d'acqua che dopo ripidi percorsi si gettano nelle acque del mar Ionio dopo aver generato ripide cascate, come la fiumara Stilaro che forma la cascata del Marmarico.\nOrografia.\nI rilievi pi\u00f9 alti sono il monte Pecoraro (1.423), la Pietra del Caricatore (1.414), il Colle dei Pecorari (1.318), il monte Crocco (1.276), il monte Petrulli (1.260), il Monte San Nicola (1.260), il monte Gremi (1.241), il monte Trematerra (1.228), la Pietra Cavallera (1.222), il monte Diavolomani (1.150), il monte Fam\u00e0 (1.143), il monte Seduto (1.143), il monte Tramazza (1.125). Da nord a sud, ossia dall'Istmo al passo della Limina, i gruppi di montagne sono:\nGruppo montuoso del monte Serralta\nDorsale da monte Serralta a monte Cucco\nGruppo del monte Trematerra\nDorsale serrese e del colle d'Arena\nGruppo del monte Diavolomani\nDorsale del Pecoraro\nComplesso montuoso del monte Mammicomito\nGruppo di monte Crocco e Seduto\nGruppo di monte Gremi e Ferr\u00e0\nPassi e valichi\nValli\nClima.\nIl clima delle Serre varia con l'altitudine e dai versanti. La parte pedemontana tirrenica, quella prossima alla valle del Mesima e dell'Angitola, presenta un clima mediterraneo pi\u00f9 mite rispetto al versante ionico, dove si registrano meno precipitazioni e temperature pi\u00f9 alte. Nelle zone vallive centrali, che corrispondono alla conca di Serre San Bruno, Mongiana e Fabrizia (tra gli 800 e i 1000 metri), il clima \u00e8 di tipo montano appenninico di transizione (una via di mezzo da quello montano superiore a quello pedemontano del castagno): si hanno quindi inverni freddi e piovosi, ma anche con neve durante i periodi pi\u00f9 freddi con una media di almeno 2 eventi nevosi all'anno, ed estati calde, ma non siccitose.\nInfine l'area montana dai 1000 metri in su (la sommit\u00e0 \u00e8 di 1423 di monte Pecoraro) presenta un clima tipicamente montano, caratterizzato da inverni abbastanza freddi, nebbiosi e nevosi, con accumuli di neve che si mantengono fino a primavera, primavere e autunni freschi e relativamente piovosi, ed estati soleggiate, ma fresche, con qualche nebbia mattutina e qualche temporale pomeridiano.\nIl clima nella fascia pi\u00f9 settentrionale delle Serre (dorsale di monte Cucco, monte Pizzinni, Serralta di San Vito) presenta un microclima particolare pi\u00f9 umido che, grazie alla maggiore vicinanza dei mari Tirreno e Ionio, favorisce una vegetazione di montagna a quote pi\u00f9 basse del solito. Il castagno lascia quindi spazio subito al faggio gi\u00e0 dai 700 metri. (Vedere faggeta di Monte Cucco). La piovosit\u00e0 del luogo \u00e8 al di sopra della media regionale. Nelle serre occidentali la piovosit\u00e0 raggiunge i 1100 e i 1400 millimetri annui, mentre nella parte orientale \u00e8 decisamente pi\u00f9 bassa.\nIdrografia.\nDa un aspetto oro-idrografico le Serre sono molto variegate con presenza di numerosi fiumi e fiumare.\nGruppo montuoso del monte Serralta \nDorsale di monte Coppari\nGruppo di monte Crocco\nDorsale del Pecoraro\nComplesso montuoso del monte Mammicomito\nGeologia.\nDa un punto di vista geologico le Serre calabresi fanno parte delle cosiddette \"Alpi calabresi\" e hanno struttura in cui predominano graniti, porfidi, dioriti quarzifere e serpentine. Nella zona orientale delle Serre sono presenti anche argille. Il monte Mammicomito invece ha una struttura calcareo dolomitica, \u00e8 ricco di grotte, doline e inghiottitoi, fenomeni assenti nella restante parte del territorio. Infine in alcune zone delle Serre c'\u00e8 la presenza di calanchi e terrazzi marini.\nUnit\u00e0 stratigrafiche.\nL'area delle serre si trova suddivise tra diverse unit\u00e0 stratigrafiche tra cui:\nAmbiente.\nL'ambiente vegetale \u00e8 caratterizzato da una grande presenza di boschi di latifoglie e conifere, attraversati da numerosi corsi d'acqua. A valle vi \u00e8 la presenza dell'abete bianco e della quercia, oltre gli 800 metri \u00e8 presente il faggio. La fauna, impoverita e \"scacciata\" dalla caccia, resta comunque di grande interesse: negli ultimi anni si registra per esempio il ritorno del lupo appenninico, in piccoli branchi probabilmente provenienti dalla Sila.\nAree naturali protette.\nParco regionale delle Serre.\nLe Serre Calabresi sono situate nel Parco regionale delle Serre o Parco naturale delle Serre, istituito nel 1990 con legge regionale n.48 ma senza confini ben definiti. All'interno del parco ricadono: la dorsale del monte Pecoraro, il monte Crocco, il bosco Archiforo, il bosco di Stilo, il bosco S.Maria, i fiumi Ancinale e Alaco, le fiumare Stilaro, Assi, Mulinelle, Precariti e Allaro, i valloni Folea e Ruggiero, e la valle dell'Ancinale.\nGruppo azione locale Serre Calabresi.\nIl \"GAL Serre Calabresi\" nasce nel 1997 con l'obiettivo di promuovere lo sviluppo locale attraverso la gestione e la realizzazione vari interventi previsti nel programma \"Leader II\" e in altri. Il territorio comprende 31 comuni del catanzarese."}
{"id": "610232", "revid": "54354", "url": "https://it.wikipedia.org/wiki?curid=610232", "title": "Serre Calabresi", "text": ""}
{"id": "610234", "revid": "287204", "url": "https://it.wikipedia.org/wiki?curid=610234", "title": "Movimento Repubblicano e Cittadino", "text": "Il Movimento Repubblicano e Cittadino (in francese: \"Mouvement R\u00e9publicain et Citoyen\" - MRC) \u00e8 un partito politico francese fondato nel 2003 da Jean-Pierre Chev\u00e8nement come prosecuzione del Movimento dei Cittadini (\"Mouvement des Citoyens\"), costituitosi nel 1993 sulle istanze del Centro di studi, di ricerche e d'educazione socialista (\"Centre d'\u00e9tudes, de recherches et d'\u00e9ducation socialiste\" - CERES), nato nel 1966.\nIl MRC si caratterizza come una forza di sinistra repubblicana, contraria al sistema economico e culturale \"liberale\" e attenta alla sovranit\u00e0 ed unit\u00e0 della Repubblica francese, quale principale elemento di garanzia democratica. Il MRC, pertanto, si impegna contro il processo di integrazione europea, contro le organizzazioni internazionali che limitino la sovranit\u00e0 francese e contro un processo di federalismo intrastatuale.\nStoria.\nIl CERES.\nIl MRC si pone quale naturale evoluzione del Centro di studi, di ricerche e d'educazione socialista (\"Centre d'\u00e9tudes, de recherches et d'\u00e9ducation socialiste\", CERES), fondato nel 1966 dallo stesso Chev\u00e8nement, da Alain Gomez, Didier Motchane, Pierre Guidoni et Georges Sarre. Il CERES si pose subito come la componente di sinistra del movimento socialdemocratico. Scopo del Centro era quello di dar vita ad una transizione al socialismo, ponendosi in una strada intermedia tra la Sezione Francese dell'Internazionale Operaia(socialisti) ed il Partito Comunista Francese. IL CERES si pose sostanzialmente nella stessa posizione politica del Partito Socialista Unitario, dal quale per\u00f2 lo differenzier\u00e0 l'idea di Stato ed il rapporto con il Partito Socialista. Infatti nel 1971 il CERES ader\u00ec al nascente Partito Socialista, nato dalla confluenza tra SFIO e due partiti socialisti minori. Nel 1986 il CERES cambi\u00f2 il proprio nome in Socialismo e Repubblica (SR). Nel 1993, dopo la spaccatura con il PS per la partecipazione alla Guerra del Golfo ed in vista del referendum sul Trattato di Maastricht, SR dette vita ad un nuovo soggetto politico, il Movimento dei cittadini (MDC).\nIl Movimento dei Cittadini.\nAlle elezioni europee del 1994, il MDC costitu\u00ec la lista elettorale \"Altra politica\", che raccoglieva repubblicani socialisti, comunisti, radicali e gollisti. Ap raccolse il 2,6% dei voti. Alle politiche del 1997 MDC si present\u00f2 con la coalizione \"Sinistra plurale\", che raccoglieva PS, PCF, Verdi e Partito Radicale di Sinistra. La sinistra riusc\u00ec a giungere al governo e Chev\u00e8nement fu nominato ministro dell'Interno. Nel 2001, per\u00f2, Chev\u00e8nement abbandon\u00f2 il suo incarico di governo per protesta contro il progetto del primo ministro Lionel Jospin di assicurare maggiore autonomia alla Corsica. \nNel 2002 Chev\u00e8nement si candid\u00f2 alle presidenziali come candidato del \"Polo repubblicano\", che raccoglieva, come l'Altra politica, repubblicani di destra e di sinistra. Chev\u00e8nement ottenne un buon 5,4% dei voti, contribuendo, insieme ai vari candidati dei partiti minori di sinistra, all'esclusione di Jospin dal ballottaggio con Jacques Chirac, a favore del nazionalista Jean-Marie Le Pen, che super\u00f2 il candidato socialista di appena lo 0,7% dei voti. Dopo le presidenziali il Polo venne abbandonato dai repubblicani \"di destra\" che non condivisero il tentativo di Chev\u00e8nement di posizionare l'intera alleanza sui valori del MDC. Il Polo allora si trasform\u00f2 in una confederazione che comprendeva, oltre al MDC: Unione dei radicali repubblicani, Unione gollista, Unione dei giovani repubblicani e Circoli dell'Unione (entrambi provenienti dall'UDF), Viva la Repubblica. Alle politiche, svoltesi nello stesso 2002, il Polo, per\u00f2, non super\u00f2 il 2% dei voti.\nDal 2003 ad oggi.\nNel 2003 il MDC si \u00e8 trasformato in MRC. L'anno successivo, per\u00f2, il Polo repubblicano si sciolse perch\u00e9 gli altri movimenti aderenti avevano scelto una linea di indipendenza da entrambi gli schieramenti politici. I congressi del MRC del 2004 e 2006 hanno, invece, ribadito la volont\u00e0 del partito di perseguire un \"repubblicanesimo di sinistra\", nonostante la persistente volont\u00e0 di presentare una propria candidatura alle presidenziali del 2007. Nel 2005, il MRC \u00e8 stato tra i principali sostenitori del \"no\" al referendum che ha bocciato il Trattato di Convenzione Europea.\nAlle elezioni presidenziali del 2007 il MRC ha sostenuto la candidata socialista S\u00e9gol\u00e8ne Royal, che, per\u00f2, \u00e8 risultata sconfitta al secondo turno dal conservatore Nicolas Sarkozy (UMP).\nAlle politiche del 2007 il MRC si \u00e8 accordato con il Partito Socialista. Il PS si \u00e8 impegnato a sostenere dieci candidati del MRC, tra cui Chev\u00e8nement, in altrettanti collegi, mentre il MRC non avrebbe presentato propri candidati nei collegi dove era uscente un deputato del PS. Ci\u00f2 nonostante Chev\u00e8nement non \u00e8 riuscito ad essere eletto deputato.\nAlle Elezioni presidenziali in Francia del 2012 il partito sostiene il candidato socialista Fran\u00e7ois Hollande che supera il primo turno grazie al 28,6% dei voti contro il 27,1% del presidente uscente Nicolas Sarkozy."}
{"id": "610236", "revid": "1924342", "url": "https://it.wikipedia.org/wiki?curid=610236", "title": "The Servant", "text": "The Servant sono stati un gruppo britannico di rock alternativo costituitosi nel 1998.\nIl front man era il cantante Dan Black, noto per aver collaborato anche con i Planet Funk. Gli altri componenti della band erano il bassista Matt Fisher, il batterista Trevor Sharpe e il chitarrista Chris Burrows.\nLa band si chiama cos\u00ec in omaggio all'omonimo film di Joseph Losey del 1963. La canzone \"Cells\" \u00e8 stata usata come colonna sonora (in versione strumentale) nel film \"Sin City\", mentre la canzone \"Orchestra\" \u00e8 giunta in finale al \"Festivalbar 2004\" e l'album da cui \u00e8 tratta, \"The Servant\", si \u00e8 trovato in cima alle classifiche europee per settimane.\nNati per caso, hanno avuto un grande successo mondiale.\nSi sono sciolti nel 2007 e Dan Black ha iniziato una carriera solista."}
{"id": "610238", "revid": "122545080", "url": "https://it.wikipedia.org/wiki?curid=610238", "title": "Roberto Ruta", "text": "Laureato in giurisprudenza all'universit\u00e0 La Sapienza di Roma, avvocato, insegna discipline giuridiche presso l'Istituto nautico di Termoli. Esponente de La Margherita. In precedenza ha aderito al Partito Popolare Italiano. \u00c8 stato eletto alla Camera dei deputati nel 2001 e nel 2006.\nCon la vittoria di Giovanni Di Stasi alle elezioni regionali del 2000 poi annullate Ruta \u00e8 nominato vicepresidente della Regione. \u00c8 stato il candidato dell'Unione alle elezioni regionali in Molise del novembre 2006 vinte da Michele Iorio del centrodestra con il 54% contro il 46% di Ruta.\nNelle elezioni politiche del 2008 non \u00e8 stato rieletto ed ha annunciato il suo ritiro dalla politica; tuttavia in occasione delle elezioni per la Provincia di Campobasso del 15 maggio 2011 ha fondato un movimento chiamato Alternativ@ che ha presentato una lista a sostegno del candidato del Partito Democratico, per poi confluirlo all'interno di esso. Si candida poi al Senato per il PD sempre in Molise, risultando eletto. Il 25 ottobre 2017 \u00e8 uno dei 6 senatori del PD che non vota la fiducia per il Rosatellum, la nuova legge elettorale."}
{"id": "610241", "revid": "47767", "url": "https://it.wikipedia.org/wiki?curid=610241", "title": "Chiesa valdese", "text": ""}
{"id": "610243", "revid": "1632387", "url": "https://it.wikipedia.org/wiki?curid=610243", "title": "Sin/Pecado", "text": "Pubblicato nel 1998, Sin/Pecado \u00e8 il terzo album della band gothic metal portoghese Moonspell.\n\u00c8 il disco in cui la band si discosta dal black metal per abbracciare un sound pi\u00f9 elettronico."}
{"id": "610245", "revid": "1543377", "url": "https://it.wikipedia.org/wiki?curid=610245", "title": "Detenzione della famiglia Muamar", "text": "La detenzione della famiglia Muamar \u00e8 avvenuta prima dell'alba del 24 giugno 2006 e rappresenta il primo caso di cattura di palestinesi operato dalle Forze di Difesa Israeliane nella Striscia di Gaza sin dal Piano di disimpegno unilaterale israeliano nell'estate del 2005 dagli insediamenti israeliani nei territori contesi confinanti con la striscia di gaza..\nIntorno alle 03:30 ora locale (00:30 GMT), un commando di soldati israeliani, proveniente da est, \u00e8 penetrato nella Striscia di Gaza per circa 700 metri, ed ha invaso la casa della famiglia Muamar, situata in un villaggio (Umm al-Nasser, secondo la BBC, Al Shouka secondo \"Jews for Justice for Palestinians\") nei pressi della centro abitato di Rafah, catturando i fratelli Os\u0101ma e Mustafa Muamar.\nAttacco e cattura.\n\u2018Al\u012b Muamar, padre dei due palestinesi catturati e trasportati in una localit\u00e0 ignota in Israele, ha raccontato di essere stato \u00abbendato e ammanettato\u00bb e di esser stato \u00abpicchiato con i calci dei fucili e preso a calci\u00bb; ha dichiarato inoltre che le truppe israeliane hanno portato via dalla sua casa un computer e che l'intera azione si \u00e8 protratta per circa un'ora. \u2018Al\u012b Muamar \u00e8 stato successivamente ricoverato in ospedale per il trattamento delle ferite riportate durante l'attacco.\nUn portavoce di Ham\u0101s, S\u0101m\u012b Ab\u016b Zuhr\u012b, ha affermato che i due fratelli Muamar non erano membri del suo gruppo; tuttavia, attivisti di Ham\u0101s della zona ove \u00e8 avvenuta la cattura hanno dichiarato che \u2018Al\u012b Muamar \u00e8 noto come importante \"leader\" locale del movimento fondamentalista palestinese.\nUn portavoce israeliano ha confermato la cattura dei fratelli Muamar, sostenendo che \u00abQuesti palestinesi sono stati trasferiti in Israele dove saranno interrogati\u00bb e che si tratterebbe di due membri di Ham\u0101s, terrorista. Os\u0101ma Muamar \u00e8 un medico ed era appena rientrato a Gaza dal Sudan; il fratello, Mustafa, \u00e8 uno studente di Diritto islamico presso l'Universit\u00e0 islamica di Gaza, un'istituzione collegata ad Ham\u0101s..\nSviluppi successivi.\nDopo la cattura, non si sono pi\u00f9 avute notizie circa la sorte dei due palestinesi, n\u00e9 se i due siano stati posti sotto regime di \"Detenzione Amministrativa\", un provvedimento detentivo che consente alle autorit\u00e0 israeliane di porre una persona ritenuta costituire una minaccia sotto custodia, senza processo e per un periodo di tempo indefinito. Tale misura, largamente applicata per porre sotto detenzione migliaia di palestinesi, si basa su un Decreto d'Emergenza emesso dalle Autorit\u00e0 del Mandato Gran Bretagna nel 1945, successivamente (1979) emendato e recepito nella legislazione israeliana ed impiegato specialmente laddove l'arresto \u00e8 basato su informazioni raccolte dai servizi di sicurezza (in particolare dallo Shin Bet) che, passate al vaglio di un processo, rischierebbero di rivelare l'identit\u00e0 di informatori ed infiltrati.\nIl giorno successivo alla cattura dei fratelli Muamar, 25 giugno 2006, guerriglieri palestinesi hanno attaccato un avamposto israeliano presso Rafah e catturato il soldato israeliano Gilad Shalit. In rapida successione, a questi episodi sono seguiti massicci attacchi e interventi israeliani contro la Striscia di Gaza e lo scoppiare della Seconda guerra israelo-libanese.\nSilenzio della Stampa.\nLa stampa italiana (come buona parte dei media occidentali) ha dato notevole ed immediato risalto alla notizia della cattura del soldato israeliano Gilad Shalit da parte di guerriglieri Palestinesi, avvenuta il 25 giugno 2006, ma ha praticamente ignorato l'episodio - avvenuto solo 24 ore prima - costituito dall'incursione effettuata dagli Israeliani nella Striscia di Gaza per procedere alla cattura di due civili. Il professor Noam Chomsky, intervistato dal giornale israeliano Ynetnews l'8 agosto 2006 ha dichiarato:"}
{"id": "610248", "revid": "1442080", "url": "https://it.wikipedia.org/wiki?curid=610248", "title": "A'ala Hubail", "text": "Carriera.\nNella Coppa d'Asia 2004 si \u00e8 imposto come miglior realizzatore a pari merito con l'iraniano Ali Karimi a quota 5 reti."}
{"id": "610251", "revid": "121751144", "url": "https://it.wikipedia.org/wiki?curid=610251", "title": "Michele Antonutti", "text": "Caratteristiche tecniche.\n\u00c8 alto 205\u00a0cm per 99\u00a0kg, ed \u00e8 \na tutti gli effetti un Ala avendo ricoperto in carriera sia il ruolo di ala piccola, che quello di ala grande, ma avendo in taluni casi giocato anche da guardia-ala e da ala-centro.\nCarriera.\nClub.\nClasse 1986, si \u00e8 accostato giovanissimo al basket da prima con la polisportiva di Pasian di Prato poi con la Cbu/Cestistica Basket Udinese dove, sotto la guida del coach Colosetti, ha raggiunto importanti traguardi quali il terzo posto ai campionati italiani di Bormio 2000, confermato l'anno successivo a Porto San Giorgio. La svolta della sua giovane carriera di cestista ha coinciso con il passaggio nel 2002 alla Snaidero Udine dove ha militato per 8 anni partecipando alle coppe europee (ULEB Cup), play-off italiani e coppa Italia, rimanendo fino alla retrocessione dei friulani in seconda serie.\nSuccessivamente nel 2009 veste i colori gialloblu della Sutor Montegranaro partecipando ai play-off scudetto e alla coppa Italia. Con la maglia di Montegranaro gioca in totale 71 partite di campionato realizzando 320 punti.\nIl 9 febbraio 2012 firma un contratto che lo lega a Reggio Emilia per un anno.. A Reggio Emilia centra la promozione in Serie A, e il 28 febbraio 2013 rinnova il contratto con la squadra reggiana fino al 2015. Nell'aprile del 2014 vince l'EuroChallenge da capitano della squadra.\nDopo quella stagione lascia la compagine emiliana, si allena per alcune settimane con la Fulgor Libertas Forl\u00ec e nel novembre 2014 si accorda con Caserta dopo aver ottenuto la risoluzione con Reggio. Al momento del suo arrivo i campani avevano collezionato 0 vittorie e 13 sconfitte, tuttavia la squadr\u00e0 sfior\u00f2 la salvezza per una partita di differenza (venendo comunque ripescata).\nNell'estate 2015 approda a Pistoia, dove viene poi confermato e nominato nuovo capitano al suo secondo anno in Toscana. Nell'estate del 2017 cambia nuovamente casacca e passa al Treviso Basket diventandone capitano durante la sua seconda stagione. Nel febbraio 2019 firma per Pallacanestro Biella, fino al termine della stagione. Il 20 giugno dello stesso anno viene ingaggiato dalla\n facendo cos\u00ec ritorno nella societ\u00e0 friulana, dopo esattamente 10 anni..\nNazionale.\nOltre che in alcune squadre di club, in precedenza Antonutti aveva ricoperto il ruolo di capitano anche nella nazionale italiana Under-20 che annoverava tra i compagni di squadra talenti internazionali quali Bargnani e Belinelli. Nel 2007 inoltre ha iniziato ad essere chiamato nella nazionale maggiore, con una tourn\u00e9e in Cina intrapresa sotto la guida del CT Carlo Recalcati. Con la maglia della nazionale azzurra nel 2011 ha anche partecipato all'All-Star Game italiano a Milano."}
{"id": "610253", "revid": "125611498", "url": "https://it.wikipedia.org/wiki?curid=610253", "title": "Sub-Zero", "text": "Sub-Zero \u00e8 un personaggio immaginario appartenente all'universo della fortunata serie di videogiochi, pellicole cinematografiche e episodi animati di \"Mortal Kombat\". \u00c8 uno dei personaggi pi\u00f9 iconici e storici, apparso sin dal primo \"Mortal Kombat\" e unico, insieme a Scorpion, confermato in qualsiasi altro gioco principale della serie. \nIn realt\u00e0 quando si parla di Sub-Zero, si identificano due personaggi che hanno rivestito i panni del ninja, impersonato gi\u00e0 da \"Mortal Kombat II\" dal fratello pi\u00f9 giovane di quello della prima edizione, ucciso dal rivale Scorpion nel corso del primo torneo; in \"Ultimate Mortal Kombat 3\" e molte versioni di \"Mortal Kombat Trilogy\" appaiono come selezionabili entrambi i lottatori, sia il maggiore sia il pi\u00f9 giovane, anche se a livello di concezione e giocabilit\u00e0 il personaggio risulta pressoch\u00e9 invariato, sebbene nella storia e come carattere siano diametralmente opposti. Sub-Zero appare in qualsiasi altra opera cinematografica o televisiva relativa a \"Mortal Kombat\", come la pellicola \"Mortal Kombat\" o le serie animate.\nLa storia dei vari Sub-Zero \u00e8 stata a mano a mano approfondita nel susseguirsi dei vari videogiochi; il personaggio \u00e8 stato ultimamente descritto come uno dei discendenti dei Criomanti, un'antica razza di persone capaci di controllare il potere elementale del ghiaccio in varie forme.\nConcezione ed evoluzione.\nIl nome originale di Sub-Zero, durante lo sviluppo del primo \"Mortal Kombat\" (1992), era Tundra; ma fu cambiato in corsa. La ragione del cambiamento sarebbe dovuta al fatto che uno dei disegnatori del personaggio aveva visto la pellicola \"L'Implacabile\", in cui il protagonista Arnold Schwarzenegger lotta contro un personaggio soprannominato appunto Sub-Zero.\nFatto ancora pi\u00f9 curioso, Sub-Zero originariamente altro non era, coi dovuti adattamenti, che un scambio di tavolozza con gli sprite di Scorpion, impersonato quindi dallo stesso attore. Questa operazione port\u00f2 anche alla creazione dei personaggi ninja nei videogiochi successivi.\nUno dei due principali ispiratori di \"Mortal Kombat\", John Tobias, disse nel 1995 in un'intervista alla \"EGM\" che Sub-Zero fu privato della maschera in \"Mortal Kombat 3\" al fine di soddisfare la curiosit\u00e0 degli ammiratori sui retroscena del personaggio Un articolo dell'aprile del 1995 dalla rivista \"VideoGames\", scritto mentre il videogioco era ancora in produzione, riportava anche una prima foto dell'attore John Turk in costume, sebbene egli fosse stato fotografato di proposito da dietro e in penombra, in modo da celare l'identit\u00e0 del personaggio. Il nuovo Sub-Zero fece il suo opportuno debutto sulla copertina di \"GamePro\" lo stesso mese con la tenuta rossa di Turk ricolorata di blu (com'era nel gioco), ma la foto usata fu propriamente specchiata, con la cicatrice finita sull'occhio sinistro.\nSecondo Ed Boon, il congelamento di Sub-Zero era stato originariamente rimosso dal gioco e sostituito da una pioggia ghiacciata, ma tale scelta fu abbandonata in seguito alle opinioni di alcuni giocatori che provarono una versione da sala giochi (arcade) del gioco.\nA partire da \"Mortal Kombat 3\", Sub-Zero ha mostrato una vistosa cicatrice rossa che percorreva il volto del personaggio all'altezza dell'occhio destro come marchio di morte; la cicatrice \u00e8 divenuta in seguito blu in ', a causa degli aumentati poteri di Sub-Zero; \u00e8 sparita in ', senza un motivo certo. In \"\", Sub-Zero ha nuovamente la cicatrice, che non appare tuttavia nel costume alternativo.\nSin da \"Deadly Alliance\", Sub-Zero \u00e8 l'unico personaggio che ha mostrato sensibili segni di invecchiamento. Bozzetti da \"Deadly Alliance\" lo dipingono brizzolato con stempiamento e un volto pi\u00f9 pallido e rugoso, oltre alla consueta cicatrice e i pugni ghiacciati. Sebbene originariamente avesse gli occhi blu, dopo aver ottenuto il Medaglione del Dragone essi diventano bianchi. L'aspetto di Sub-Zero in \"Shaolin Monks\" \u00e8 uno dei pi\u00f9 ricorretti del gioco. Il visore dei personaggi, Mark Lappin, esegu\u00ec almeno 10 passaggi sul suo disegno, tanto che il produttore Shaun Himmerick fece notare che \"passammo letteralmente 5-6 teste e stili di cranio solo per il suo costume\"; Himmerick aggiunse che il disegno di Sub-Zero fu molto difficile da realizzare, nonostante che i pi\u00f9 poi lo trovassero visivamente assai semplice. In ogni caso, il gruppo di lavoro rimase soddisfatto del risultato finale, in particolare perch\u00e9 era piuttosto fedele all'aspetto tradizionale.\nA parte l'immagine del finale di \"Mortal Kombat II\", il personaggio fu originariamente interpretato e doppiato da attori non asiatici; la Midway in seguito spieg\u00f2 l'aspetto maggiormente caucasico piuttosto che asiatico per un assassino cinese giustificandolo con una madre occidentale: stando a tale ricostruzione, suo padre aveva avuto una moglie, due figli e una figlia mentre si trovava in America, per nascondere il suo ruolo di assassino del Lin Kuei.\nCyber Sub-Zero.\nCyber Sub-Zero, detto anche Unit\u00e0 LK-52O, \u00e8 la versione cibernetica del personaggio, ricostruito dal Lin Kuei.\nNei videogiochi.\nStoria del personaggio.\nIl combattente originario che prese il nome di Sub-Zero, il pi\u00f9 anziano dei fratelli, si chiamava in realt\u00e0 Bi-Han (\u907f\u5bd2 in cinese), e fu introdotto nel primo \"Mortal Kombat\" dove partecipava nel torneo seguendo gli ordini del suo clan, il Lin Kuei, per uccidere lo stregone organizzatore Shang Tsung e impossessarsi delle sue fortune. Bi-Han fallisce la missione e trova anche la morte, ucciso dallo spettro Scorpion, risorto esclusivamente per vendicarsi della propria morte proprio ad opera del criomante in passato. Bi-Han sarebbe tornato in futuro sotto altre spoglie.\nNel gioco seguente, \"Mortal Kombat II\", Bi-Han viene rimpiazzato dal fratello pi\u00f9 giovane Kuai Liang (\u5feb\u6dbc in cinese), il ninja \"Tundra\". A seguito della morte del fratello nel primo torneo e alla mancata uccisione di Shang Tsung, sopravvissuto al primo torneo, Kuai Liang viene inviato dal Lin Kuei per completare la missione fallita dal fratello acquisendo l'identit\u00e0 di \"Sub-Zero\". In \"Mortal Kombat 3\", l'attuale Sub-Zero \u00e8 in fuga invece dal suo clan perch\u00e9 si rifiuta di farsi trasformare in cyborg come altri compagni. Proprio per punizione, tre dei cyborg creati dal Lin Kuei vengono programmati per dare la caccia ed eliminare Sub-Zero, che proprio in quel momento era stato contattato da Raiden per una delle sue visioni e aveva accettato di unirsi alla ribellione contro la minaccia dell'Outworld.\nIn \"Ultimate Mortal Kombat 3\" e \"Mortal Kombat Trilogy\", \"Classic Sub-Zero\" (Bi-Han) appare assieme al Sub-Zero giovane tra i personaggi giocabili. Entrambi i giochi erano collezioni celebrative dei titoli precedenti con praticamente ogni personaggio apparso, anche se la sua presenza era giustificata da una biografia personale che stabiliva che, sebbene fosse creduto morto dopo il primo torneo, in realt\u00e0 era sopravvissuto e tornato per completare la sua antica missione. In \"\", che sarebbe un prequel del primo \"Mortal Kombat\", lo stregone Quan Chi incarica il Lin Kuei di trovare un antico amuleto. Dopo che il primo Sub-Zero consegna l'amuleto a Quan Chi, \u00e8 spedito indietro nel Netherrealm da Raiden dopo aver saputo che il talismano \u00e8 la chiave per liberare il dio Shinnok. Sub-Zero riottiene l'amuleto mentre combatte con Shinnok e lo riporta a Raiden.\nIn \"Mortal Kombat 4\", Raiden ancora una volta incarica il giovane Sub-Zero di aiutare il suo gruppo nella difesa dell'Earthrealm contro l'antico dio Shinnok. Nel frattempo, Sub-Zero si batte con Scorpion, al quale era stato detto da Quan Chi che avevano ucciso la sua famiglia, ma viene graziato dallo spettro rivale dopo aver scoperto che in realt\u00e0 l'artefice dell'assassinio era Quan Chi stesso. In \"\", Sub-Zero sconfigge Sektor in uno scontro per la leadership del Lin Kuei Clan. Incontra inoltre Frost, sua allieva, portandola a combattere tra i guerrieri dell'Earthrealm contro il gruppo di Shang Tsung e Quan Chi.\nIn ', Sub-Zero si unisce al gruppo di Shujinko per fermare la nuova minaccia rappresentata da Onaga. Si scontra inoltre col suo vecchio fratello corrotto, divenuto lo spettro Noob Saibot. Sia in \"Deadly Alliance\" che in ', Sub-Zero arriva a battersi con Frost per la leadership del clan, uscendone per\u00f2 sempre vincitore. In \"\", precisamente nel Konquest mode, Sub-Zero fronteggia Taven, che aveva invaso il Palazzo Lin Quei. Lo scontro termina con la decisione di entrambi di unirsi e arrestare l'invasione di Noob Saibot e Smoke. Dopo la sconfitta dei nemici, Sub-Zero rimane con Noob Saibot rimasto esanime per cercare di salvarlo.\nIn \"Mortal Kombat: Shaolin Monks\", che riprende gli eventi da \"Mortal Kombat II\", Sub-Zero appare all'inizio come boss da sconfiggere, ma in seguita si allea coi protagonisti Liu Kang e Kung Lao per un breve tempo nella ricerca del suo fratello maggiore. \"Mortal Kombat: Fire &amp; Ice\", che avrebbe visto addirittura Sub-Zero e Scorpion cooperare, fu cancellato quando la Paradox Development (Midway Studios \u2013 Los Angeles), fall\u00ec.\nSub-Zero \u00e8 giocabile anche nel crossover \"Mortal Kombat vs DC Universe\"; nella storyline, Sub-Zero \u00e8 coinvolto in una guerra tra gli universi fittizi ed \u00e8 protagonista di uno dei capitoli. Ed Boon ha fatto notare che la controparte DC di Sub-Zero \u00e8 Batman, visto che sono entrambi \"personaggi oscuri, misteriosi e meditabondi.\"\nEntrambe le incarnazioni di Sub-Zero sono apparse nel 2011 nel nuovo \"Mortal Kombat\". Nella modalit\u00e0 storia, mentre Bi-Han viene ucciso da Scorpion e diviene Noob Saibot, il fato di Kuai Liang cambia nel primo torneo a causa dell'intromissione di Raiden; la progressione temporale viene alterata e Sub-Zero viene catturato e trasformato in cyborg al posto di Smoke. \u00c8 capace tuttavia di conservare le proprie facolt\u00e0 mentali e si unisce al gruppo di Raiden per fermare Shao Kahn. In ogni caso, viene ucciso dalla moglie di Kahn, Sindel, rimanendo schiavo di Quan Chi nel Netherrealm. In \"Mortal Kombat X\", torna umano grazie alla magia dello stregone e in seguito viene liberato da Raiden. Nel nuovo capitolo combatte ancora per il bene e salva il team di Cassie Cage dalle grinfie di Kotal Kahn. Sempre in Mortal Kombat X, la forma cyborg di Sub-Zero appare, come variante, insieme a Smoke, Cyrax e Sektor nel personaggio Triborg.\nGiocabilit\u00e0.\nQuando apparve nel primo \"Mortal Kombat\", Sub-Zero aveva a disposizione soltanto due mosse speciali: la sua sfera ghiacciata e la scivolata a distanza. Queste due tecniche sono divenute un autentico marchio di fabbrica da allora, venendo riproposte in qualsiasi edizione del videogioco. \"Mortal Kombat II\" vide l'aggiunta del congelamento del pavimento e due nuove fatality, tra le quali quella ormai celebre dove congela il nemico e lo riduce in pezzi. In \"Mortal Kombat 3\", Sub-Zero vide ulteriori nuove tecniche implementate.\nLa prima fatality di Sub-Zero, conosciuta come \"Spine Rip\" (\"estrazione della spina dorsale\"), \u00e8 considerata da Boon la sua preferita del primo gioco, cos\u00ec come la \"pi\u00f9 controversa\". Al tempo venne ritenuta troppo brutale e fu aspramente criticata, tanto che in alcune versioni fu rimpiazzata da un'altra fatality a causa dell'estrema violenza: su console SNES, ad esempio, viene riproposta la fatality del capitolo successivo in cui congela l'avversario facendolo poi a pezzi con un colpo. A differenza di altre mosse ripetute di altri personaggi, questa fatality non fu riproposta in seguito in MK2 e 3 (spiegabile col fatto che il personaggio aveva cambiato completamente persona e carattere), sebbene il giovane Sub-Zero la esegua \"MK4\", \"MKG\", \"MK:SM\", \"MK:A\" e \"MK\" 2011 (in quest'ultimo solo scaricando un DLC). Gli sviluppatori furono costretti a togliere la \"Spine Rip\" anche da \"Mortal Kombat vs. DC Universe\" dato che il gioco era indirizzato ad un pubblico pi\u00f9 giovane.\nLa versione Nintendo 64 di \"Mortal Kombat Trilogy\" prevedeva un solo Sub-Zero, mascherato, che eseguiva entrambe le tecniche dei due fratelli, questo a causa della poca capacit\u00e0 di memoria delle cartucce della console. In \"Mortal Kombat vs. DC Universe\", Sub-Zero pu\u00f2 anche teletrasportarsi congelandosi e riuscendo dal terreno.\nFilm, fumetti e serie animate.\nNella serie \"Blood &amp; Thunder\", compare il Sub-Zero, che ha come scopo l'assassinio di Shang Tsung, come nel primo videogioco. Accompagnato dal membro del Lin Kuei, Hydro (personaggio originale creato appositamente per il fumetto), si confronta con Scorpion e riesce a superare le sue paure quando capisce che ci\u00f2 che alimenta il potere dello spettro \u00e8 proprio la paura degli avversari. Come gli altri personaggi ottiene il potere dello Tao Te Zhan. Nella serie \"Battlewave\", Sub-Zero si allea con Kitana, Kung Lao e Baraka per spodestare Shao Kahn. Durante il finale di \"Tournament Edition\", Sub-Zero \u00e8 raffigurato come vincitore del torneo di Shao Khan, sconfiggendo Goro e ottenendo il Medaglione del Drago, nonostante poi sia ucciso da Scorpion. La versione di \"Mortal Kombat 3\" di Sub-Zero ha fatto un breve cameo nelle miniserie della Malibu Comics \"Battlewave\" del 1995, nella quale congela un gruppo di membri del Lin Kuei proclamando che il clan era stato corrotto e non era pi\u00f9 degno dei suoi servigi. Questa sottotrama non fu mai inserita nei fumetti successivi di \"Mortal Kombat\".\nNello storico film \"Mortal Kombat\", il primo Sub-Zero fu impersonato dall'attore Fran\u00e7ois Petit e svolge il ruolo di guardiano e sicario di Shang Tsung accanto a Scorpion nel torneo. Sebbene Shang Tsung faccia un breve cenno alla loro rivalit\u00e0 all'inizio del film, il loro rapporto non viene approfondito e sembrano entrambi schiavi della volont\u00e0 dello stregone. Viene ucciso da Liu Kang con una secchiata d'acqua lanciata mentre cercava di congelare tutto l'ambiente circostante. Sub Zero e suo fratello sono citati in \"Mortal Kombat: Rebirth\".\nNel film d'animazione \"\", il Sub-Zero originale viene nuovamente riproposto come servitore di Shang Tsung assieme a Scorpion, la cui rivalit\u00e0 viene spiegata sommariamente con alcuni flashback di Raiden e presentata in maniera sensibilmente differente dalla storia dei videogiochi.\nCaratteristiche.\nSub-Zero \u00e8 il nome in codice sia di Bi-Han (divenuto poi Noob Saibot), che di Kuai Liang, suo fratello minore (che \u00e8 il Sub-Zero attuale), e sono entrambi guerrieri appartenenti al clan ninja Lin-Kuei. Di natura e temperamento diversi l'uno dal altro, Bi-Han \u00e8 un uomo freddo, calcolatore e brutale, che esercita la sua autorit\u00e0 con un'intransigenza ai limiti della tirannia, mentre Kuai-Liang \u00e8 invece pi\u00f9 moderato e magnanimo.\nEssi appartengono a una razza umanoide conosciuta come criomanti, delle creature investite del potere elementale del ghiaccio, che possono manipolare a loro piacimento.\nIl loro aspetto, che apparentemente pu\u00f2 sembrare pressoch\u00e9 identico, presenta tuttavia delle piccole, ma significative differenze: Bi-Han ha gli occhi scuri, ed essendo morto prematuramente, quando risorge come Noob Saibot conserva l'aspetto di un uomo sulla trentina di anni di et\u00e0. Kuai-Liang presenta invece degli occhi azzurri, uno dei quali deturpato da una cicatrice, e appare come un uomo di mezza et\u00e0.\nStoria.\nBi-Han.\nBi-Han, alias il primo Sub-Zero, appartiene a un clan di ninja chiamato \"Lin-Kuei\". Prima di partecipare al torneo indetto da Shang Tsung, fu mandato dal suo clan in missione ai Templi Shaolin per recuperare un'antica pergamena, la quale mostrava un percorso dove alla fine avrebbe trovato un amuleto. A convincere i Gran Maestri del Lin-Kuei a mandare Sub-Zero in missione fu in realt\u00e0 lo stregone errante Quan Chi, il quale, sapendo che l'amuleto era protetto dagli Dei Elementali e quindi non poteva affrontarli di sua mano, aveva bisogno di qualcuno che potesse tenere loro testa, e quel qualcuno era proprio Sub-Zero.\nNei Templi Shaolin, Bi-Han incontr\u00f2, affront\u00f2 e uccids Hanzo Hasashi, colui che sarebbe chiamato Scorpion, il quale era stato mandato per lo stesso motivo in quel luogo. Bi-Han comp\u00ec infine la sua missione, ma venne rimproverato da Raiden, il dio del tuono, il quale lo mise in guardia dalla figura di Quan Chi (e dal suo vero intento, ovvero risvegliare l'antico dio decaduto Shinnok) e lo incaric\u00f2 di recuperare l'amuleto affinch\u00e9 non potesse cadere in mano dello stregone. Il ninja affront\u00f2 quindi un lungo cammino e, affrontati anche gli dei elementali che erano posti a guardia dell'amuleto, tocc\u00f2 a Quan Chi; questi aveva per\u00f2 a sua disposizione le proprie assassine personali, demoni del Regno Occulto (il Netherrealm) tramutati in donne: tra queste spiccava Sareena, la quale, incontrato Sub-Zero, decise di scappare dalle grinfie di Quan Chi. Grazie all'amuleto che aveva sottratto al ninja, il quale l'aveva recuperato dopo aver sconfitto gli dei elementali, Quan Chi riusc\u00ec a liberare una prima volta Shinnok, il quale si scontr\u00f2 con Sub-Zero, ma venne infine sconfitto mentre Quan Chi ne approfitt\u00f2 per fuggire.\nRaiden ringrazi\u00f2 Sub-Zero per aver salvato la Terra, e il ninja ritorn\u00f2 alla base del Lin-Kuei, per poi ripartire di nuovo, stavolta verso il torneo del Mortal Kombat organizzato da Shang Tsung, nel quale rappresentava il Lin-Kuei. Ma pi\u00f9 che rappresentare il Lin Kuei, il clan era in realt\u00e0 stato pagato da uno dei nemici di Shang Tsung per ucciderlo. Inaspettatamente, al torneo parteciper\u00e0 anche Scorpion, che, desideroso di vendicare la prematura morte avvenuta per mano di Sub-Zero, lo raggiunger\u00e0 e riuscir\u00e0 infine a ucciderlo. L'anima di Sub-Zero scende nel Regno Occulto priva di emozioni e di compassione, e si reincarner\u00e0 in Noob Saibot, il guerriero ombra alleato di Shinnok, mentre il posto del Sub-Zero attuale verr\u00e0 preso dal fratello, Kuai Liang.\nKuai Liang.\nSaputo della morte del primo Sub-Zero al torneo e delle voci della sopravvivenza di Shang Tsung, il Lin Kuei manda subito un altro assassino per portare a termine la missione, trattasi di Kuai Liang, il fratello minore del Sub-Zero originale. Questi partecipa quindi al torneo nell'Outworld (il Regno Esterno) indetto dall'Imperatore Shao Kahn con l'intento di riuscire dove il fratello aveva fallito; con s\u00e9 porta anche il suo amico e compagno Smoke. Le voci del ritorno del ninja criomante raggiungono gli Inferi, tanto che Scorpion crede che sia lo stesso Sub-Zero che aveva ucciso nel precedente torneo; si ricrede per\u00f2 quando osserva che questo Sub-Zero risparmia la vita di un avversario sconfitto. Anche questa volta la missione di uccidere Shang Tsung fallisce, ma Sub-Zero sopravvive e ritorna alla base con l'amico Smoke; i due per\u00f2 notano e comprendono che il Lin Kuei stava creando dei ninja cibernetici e che anche loro sarebbero stati automatizzati. Ritenendo il clan indegno di questa decisione, Kuai Liang decide di scappare insieme a Smoke, ma mentre lui riesce nel suo intento, Smoke viene catturato e automatizzato. Avendo infranto i Sacri Codici d'Onore e abbandonando il clan, \u00e8 ora segnato a morte, solo che i suoi inseguitori sono delle macchine, comandati da Cyrax, Sektor e lo stesso Smoke, automi privi di anima programmati per catturarlo e ucciderlo. In \"Mortal Kombat 3\" e \"4\", Sub-Zero si \u00e8 dunque tolto la maschera, segno del suo tradimento. Dopo che Sektor distrugge il Lin Kuei, Sub-Zero ne diviene il nuovo Gran Maestro e, grazie anche all'amuleto di Shinnok (rubato da suo fratello anni prima), rafforza i suoi poteri criogenici. Organizza poi un torneo per trovare nuove reclute, vinto dalla misteriosa Frost, che diventa la sua allieva prediletta, ignaro per\u00f2 della sua follia.\nIn \" Sub-Zero \u00e8 alleato con i guerrieri della Terra contro l'alleanza mortale di Shang Tsung e Quan Chi, e alla fine, mentre si trova nel Regno Esterno, viene tradito da Frost, che tenta di ucciderlo per avere il suo medaglione; Frost riesce a rubarlo, ma rimane sopraffatta dal potere e rimane congelata in una grotta. Guardandosi attorno, Sub-Zero nota che la grotta \u00e8 appartenuta ad una razza estinta, che poi scopre essere i criomanti, dai quali discende anche lui. Come omaggio alla sua discendenza appena scoperta, egli prende un'armatura presente nella grotta e decide di usarla per l'avvenire. Successivamente incontra il redivivo Kenshi, con il quale decide di fuggire dal Regno Esterno dopo aver sconfitto Hotaru. Tornato al Tempio Lin Kuei sulla Terra, Sub-Zero trova Frost delirante che tenta di uccidere i membri del Lin Kuei, poich\u00e9 vede Sub-Zero in ognuno di essi; Sub-Zero attacca Frost e la congela, intrappolandola nella sala-sepolcro del defunto Lin Kuei.\nAll'inizio di \" Taven raggiunge il Tempio Lin Kuei (un tempo di sua madre) e Sub-Zero lo scambia per un intruso e lo attacca. Il tempio viene poi attaccato dalla Fratellanza dell'Ombra di Noob Saibot e Smoke; Sub-Zero viene sconfitto da Noob ma salvato da Taven che sconfigge quest'ultimo. Sub-Zero decide quindi di tentare di liberare il fratello dall'oscurit\u00e0, ora che lo ha catturato, ma non si sa se ci riesca o no. Nel suo finale di Armageddon, egli uccide Blaze e ottiene un potere tale da diventare il Dio del Ghiaccio. Ma essendo una divinit\u00e0 falsa, gli Dei Anziani inviano i loro campioni ad ucciderlo. Non ci \u00e8 dato sapere se sopravviva o no.\nNuova linea temporale.\nOltre ad apparire in \"Mortal Kombat vs DC Universe\", Sub-Zero apparir\u00e0 anche in \"Mortal Kombat\" (2011), che riprende la storia dal primo gioco, e quindi dal primo torneo, essendo una rivisitazione della narrazione dei suoi avvenimenti a causa del collegamento telepatico tra il Raiden dell'Armageddon e quello del primo torneo. La prima parte della modalit\u00e0 Storia segue quindi gli eventi del gioco per quanto riguarda Scorpion e il primo Sub-Zero: Raiden tenta di dissuadere il primo dall'uccidere il secondo, e allo scontro finale tra i due ninja, Scorpion risparmia l'avversario; Quan Chi per\u00f2 appare e fa comparire una falsa visione dove Bi-Han uccide Harumi e Satoshi, i figli di Hanzo Hasashi, e il ninja del Regno Occulto, preso dalla rabbia, decide di uccidere Bi-Han.\nVolendo scoprire cosa sia successo al fratello maggiore, Kuai Liang cessa di essere Tundra, com'era chiamato prima, veste gli abiti del fratello, prende il nome in codice di Sub-Zero e si reca di nascosto nel Regno Esterno insieme a Smoke alla ricerca di Shang Tsung per avere delle risposte in merito alla fine di Bi Han. Dopo aver soccorso Jax e Sonya dall'attacco di Ermac, viene a sapere dai due che il responsabile della morte del fratello \u00e8 Scorpion. Recatosi al torneo, Sub-Zero chiede di poter affrontare il ninja del Regno Occulto, che l'imperatore, inizialmente riluttante, fa evocare a Quan Chi. Kuai Liang ne esce vincitore, ma i cyber ninja del Lin Kuei, capeggiati da[Cyrax e Sektor, lo catturano e chiedono a Shao Khan di lasciarlo a loro in cambio della fedelt\u00e0 del Lin Kuei; potendo contare su nuovi potenti alleati, Shao Khan lascia Sub-Zero nelle mani dei Lin Kuei, dai quali verr\u00e0 poi automatizzato e trasformato in Cyber Sub-Zero. Il cyborg viene per\u00f2 sconfitto da Kabal, e portato da lui da Raiden e seguaci, che lo riprogrammano in modo che non sia pi\u00f9 costretto a seguire gli ordini del Lin Kuei; e cos\u00ec, seppur ancora un cyborg, Kuai Liang si unisce all'esercito di Raiden. Poco dopo, mentre il dio del tuono si trova con Liu Kang al cospetto degli Dei Anziani, Sindel guida una truppa del Cyber Lin Kuei e attacca la Cattedrale dove si trovano i seguaci di Raiden: nella battaglia che segue, Sindel uccide da sola Kabal, Jax, Jade, Stryker, Smoke e lo stesso Kuai Liang, prima di uccidere anche Kitana, e viene fatta fuori soltanto tramite il sacrificio di Nightwolf. Le anime di questi otto guerrieri cadono cos\u00ec sotto il controllo di Quan Chi (a cui gi\u00e0 era caduto Kung Lao, ucciso da Shao Khan), anche se Kuai Liang ritorner\u00e0 in forma pseudo-umana.\nApprofittando dell'indebolimento della Terra e del Regno Esterno, Quan Chi e Shinnok attaccano questo primo reame, ma trovano una forte resistenza da parte di Raiden, Fujin, Johnny Cage e Sonya. Dopo che Shinnok viene sconfitto da Cage e rinchiuso di nuovo nell'amuleto, Raiden, Sonya e Cage guidano un attacco nella fortezza di Quan Chi, dove lo stregone \u00e8 assistito da Scorpion, Jax e Kuai Liang: nonostante Cage rischi la morte, Sonya batte lo stregone e Raiden distrugge la sua magia che trasforma i defunti in Revenant, riportando completamente in vita Jax, Scorpion e Sub-Zero.\nNei fumetti che segnano la storia prima di \"Mortal Kombat X\", Kuai Liang si risveglia dopo mesi nel Tempio del Cielo di Raiden, il quale lo incarica di recuperare un Kamidogu, un pugnale rubato dal clan criminale del Dragone Rosso. Sub-Zero si dirige a un tempio in Cina, ma non trova il pugnale, e viene colpito da Kano, che invece lo possiede e lo usa per cicatrizzargli l'occhio; dopo aver scoperto che il pugnale fa s\u00ec che coloro che ne vengono colpiti ne vengano posseduti (e possono essere liberati solo con la morte), Sub-Zero strappa il pugnale dalle mani di Kano e riesce a scappare dal tempio.\nAnni dopo, egli si rifugia a Bukittinggi, in Indonesia, mentre tenta di scappare dal Cyber Lin Kuei; viene infine raggiunto, ed \u00e8 dunque costretto a offire il suo sangue, invocando il Codice del Sangue e rendendosi assai pi\u00f9 forte di prima. Questo per\u00f2 lo porta eventualmente anche a congelare la citt\u00e0 di Kahishari in Giappone, uccidendo migliaia di innocenti. Rifugiatosi in un tempio congelato, viene raggiunto da Hanzo e dal suo allievo Takahashi Takeda, che si preparano a fermarlo anche a costo di ucciderlo. Nella lotta che segue tra i due ninja, Sub-Zero ha il sopravvento fisico ed emotivo su Scorpion/Hanzo, ma all'improvviso Takeda gli ruba il Kamidogu. Divertito, il demone che possiede Sub-Zero usa l'ultima goccia della sua Magia del Sangue per congelare entrambi gli Shirai Ryu, il che libera Sub-Zero dalla possessione. Scorpion si libera e attacca un Sub-Zero ora libero dal demone, ma alla fine il ninja criomante condivide la verit\u00e0 con l'ex-ninja spettro, che per\u00f2 continua a non credergli ed \u00e8 sul punto di ucciderlo, salvo venire fermato dal suo allievo Takeda; i due Shirai Ryu lasciano comunque Sub-Zero a morire, ma il ninja criomante viene soccorso da Bo' Rai Cho che lo porta a Pura Bratan, in Indonesia, per allenarlo in privato.\nSub-Zero e Bo' Rai Cho vengono a sapere della posizione dell'esercito di Sektor, un vecchio rifugio atomico, e lo attaccano; raggiungono poi uno dei computer, che infettano con un virus. Kuai viene per\u00f2 infine preso dai cyborg che intendono automatizzarlo di nuovo e lo portano dal loro maestro: il ninja criomante rivela per\u00f2 a Sektor e Cyrax che il virus sta liberando tutti i cyborg; Sektor ordina a Cyrax di riformattare il sistema, ma l'altro esita, permettendo a Sub-Zero di liberarsi. Conservando ancora la sua umanit\u00e0, Cyrax si ribella contro il suo ex-compagno, e Sub-Zero lo aiuta a sterminare il suo esercito; alla fine, Sub-Zero strappa la testa a Sektor, e i cyborg si trovano a nominare Cyrax come loro nuovo capo. Il cyborg giallo annuncia per\u00f2 che, nonostante siano liberi dalla loro schiavit\u00f9, i Lin Kuei hanno perso il loro onore: ringraziando Kuai per aver combattuto un'ultima volta con lui, egli attiva dunque il suo dispositivo di autodistruzione e, prima di morire insieme a tutti i cyborg, nomina Kuai come nuovo maestro del Lin Kuei. Sub-Zero sopravvive all'esplosione, e salva poi Bo' Rai Cho che era in fiamme; si ritira poi in Arctika per parecchie settimane, fondandovi un nuovo palazzo del Lin Kuei, ma un giorno viene avvicinata da una giovane di nome Frost, accompagnata da numerosi di altri guerrieri che desiderano partecipare a un torneo per il Lin Kuei.\nNegli eventi del gioco, Kuai viene raggiunto da Hanzo, che riceve un'accoglienza sgradita da parte di Frost. Hanzo sconfigge quest'ultima, e Sub-Zero, dopo aver chiarito il malinteso, usa i dati raccolti nella testa di Sektor per rivelargli la verit\u00e0 sulla morte della sua famiglia e del suo clan, di cui Quan Chi \u00e8 il vero responsabile. La verit\u00e0 permette ai due ninja di seppellire finalmente l'ascia di guerra, piantando i semi di un rispetto reciproco.\nCinque anni dopo, il tempio del Lin Kuei viene raggiunto dalla squadra di Cassie Cage, Kung Jin, Jacqui Briggs e Takeda; non volendo conversare con loro, Sub-Zero e i suoi guerrieri li affrontano e li sconfiggono, per poi rivelare che la battaglia era in realt\u00e0 una prova inscenata da lui e Johnny per verificare il potenziale e l'unit\u00e0 della squadra. In seguito, quando Kotal Khan e le sue guardie del corpo attaccano la squadra di Cassie, Sub-Zero interviene e aiuta i terrestri a respingere l'attacco."}
{"id": "610258", "revid": "16758", "url": "https://it.wikipedia.org/wiki?curid=610258", "title": "Nazionale di hockey su ghiaccio maschile dell'Italia", "text": "La nazionale di hockey su ghiaccio dell'Italia \u00e8 controllata dalla Federazione Italiana Sport del Ghiaccio (FISG).\nNazionale maschile maggiore.\nLa nazionale maggiore o \"Blue Team\" \u00e8 la squadra che rappresenta l'Italia nelle competizioni ufficiali e nelle amichevoli dell'hockey su ghiaccio. \u00c8 al 16\u00ba posto del ranking IIHF (2019).\nDal marzo 2020 il commissario tecnico \u00e8 il canadese Greg Ireland, subentrato al connazionale Clayton Beddoes.\nStoria.\nIl primo incontro per gli azzurri \u00e8 un'amichevole contro la Svezia a Milano il 14 marzo 1924. Fu una sconfitta per 1-7, ma il movimento dell'hockey su ghiaccio italiano stava muovendo i suoi primi passi (il primo campionato italiano verr\u00e0 disputato solo nel marzo del 1925). Il giorno successivo cominci\u00f2, sempre a Milano, il campionato europeo di hockey su ghiaccio: altre due sconfitte, per 12-0 contro la Francia, per 4-0 contro il Belgio.\nLa nazionale ricomparve ai successivi europei, nel 1926 a Davos. E fu l'occasione per il primo risultato utile: un pareggio (2-2) contro la Spagna.\nPer la prima vittoria bisogner\u00e0 attendere il 1929, ancora una volta agli europei: il 28 gennaio la nazionale sconfisse a Budapest per 2-1 i padroni di casa dell'Ungheria dopo i tempi supplementari.\nLa prima partecipazione ai mondiali risale al 1930 (subito eliminati dall'Ungheria), la prima partecipazione olimpica al 1936, ai giochi di Garmisch-Partenkirchen (nono posto finale).\nPalmar\u00e8s.\nAi campionati europei il miglior risultato \u00e8 stato il 4\u00ba posto del 1929.\nAlle olimpiadi la nazionale italiana non \u00e8 mai andata oltre il 7\u00ba posto delle olimpiadi di Cortina d'Ampezzo 1956.\nAnche per quanto riguarda i mondiali il miglior risultato \u00e8 stato ottenuto in casa: il 6\u00ba posto dei mondiali 1994. Questo risultato tuttavia si riferisce ai soli mondiali di gruppo A: nel 1953 il \"Blue Team\" vinse il mondiale di gruppo B e - poich\u00e9 al mondiale di gruppo A parteciparono solo tre compagini - l'Italia si classific\u00f2 al quarto posto complessivo.\nTuttavia l'Italia vanta un buon numero di successi nei tornei inferiori al gruppo A:\nCinque sono le vittorie nei tornei dell'Euro Ice Hockey Challenge (febbraio 2004, dicembre 2005, febbraio 2007, febbraio 2010 e novembre 2011).\nL'Italia ha infine vinto un'edizione del Trofeo Thayer Tutt (1988)."}
{"id": "610262", "revid": "709565", "url": "https://it.wikipedia.org/wiki?curid=610262", "title": "Golfo del Siam", "text": "Il golfo del Siam (in thai: \u0e2d\u0e48\u0e32\u0e27\u0e44\u0e17\u0e22; RTGS: \"Ao Thai\", ; detto anche golfo della Thailandia) \u00e8 un golfo \"confinante\" con il Mar Cinese Meridionale, di cui non fa parte, mentre entrambi sono parte dell'oceano Pacifico. Le sue acque bagnano Malaysia, Thailandia, Cambogia e Vietnam.\nDescrizione.\nLa parte settentrionale del golfo \u00e8 la baia di Bangkok, alla foce del fiume Chao Phraya, vicino a Bangkok. Il golfo si estende per circa 320.000 km\u00b2 e il confine \u00e8 la linea ideale che congiunge il capo Bai Bung nel Vietnam (appena a sud del delta del Mekong) alla citt\u00e0 di Kota Bharu, in Malaysia.\nIl golfo del Siam \u00e8 relativamente poco profondo, il fondale meno profondo \u00e8 di 45\u00a0m e quello pi\u00f9 profondo \u00e8 di soli 80\u00a0m. Ci\u00f2 fa s\u00ec che i cambi di acqua siano lenti, e il forte influsso che viene dai fiumi abbassa la salinit\u00e0 (3,05-3,25\u00a0%); \u00e8 anche molto ricco di sedimenti. Solo nei fondali pi\u00f9 profondi con un'alta salinit\u00e0 dell'acqua fluisce dal golfo dal mar Cinese meridionale e colma quella centrale, di 50\u00a0m. I fiumi principali che sfociano nel golfo sono il Chao Phraya, il suo effluente Tha Chin) e il Mae Klong nella baia di Bangkok; nella provincia di Surat Thani scorre il fiume Tapi che getta le sue acque nella baia di Bandon, nella zona ovest del golfo. Sempre lungo la penisola malese si trova il fiume Pattani, che sfocia nei pressi della citt\u00e0 omonima.\nDurante l'era glaciale il golfo del Siam non esisteva; il livello del mare era molto pi\u00f9 basso e i suoi odierni fondali erano una pianura contigua alla valle del fiume Chao Phraya.\nA causa del calore delle proprie acque, il golfo del Siam ospita alcune piccole barriere coralline e anche luoghi adatti a immersioni. Ci sono inoltre riserve petrolifere e di gas naturale.\nIl luogo turistico pi\u00f9 noto \u00e8 l'isola di Ko Samui, che si trova nella provincia di Surat Thani; sull'isola \u00e8 ambientato il romanzo \"Le rane di Ko Samui\" di Paolo Agaraff; il golfo del Siam fa da sfondo a buona parte del romanzo \"La linea d'ombra\" di Joseph Conrad."}
{"id": "610264", "revid": "834", "url": "https://it.wikipedia.org/wiki?curid=610264", "title": "Golfo di Tailandia", "text": ""}
{"id": "610268", "revid": "410660", "url": "https://it.wikipedia.org/wiki?curid=610268", "title": "Edipo relitto", "text": ""}
{"id": "610269", "revid": "122945574", "url": "https://it.wikipedia.org/wiki?curid=610269", "title": "Suillus luteus", "text": "Suillus luteus (L.) Roussel, \"Fl. Calvados\", Edn 2 1: 34 (1796) \u00e8 un fungo, considerato una delle migliori specie del genere \"Suillus\".\nDescrizione della specie.\nCappello.\nFino a 12\u00a0cm, carnoso, dapprima umbonato ottuso, poi emisferico e convesso, infine aperto\nPori.\nMinuti, rotondi, di colore giallo, immutabuli al tatto.\nTubuli.\nLunghi fino a 12\u00a0mm, adnati o leggermente decorrenti, di colore giallo.\nGambo.\n4-7 x 1,2\u20133\u00a0cm, tozzo, cilindrico, talvolta irregolare, leggermente allargato alla base, biancastro, ornato all'apice con un fine reticolo giallo, sotto l'anello ornato con fine punteggiatura gialla\nAnello.\nAmpio, membranoso; di colore bianco-sporco.\nCarne.\nBianco-sporco con qualche tonalit\u00e0 di giallo, immutabile al taglio, soda, poi subito molle e morbida quando il fungo \u00e8 giovane e fibrosa nel gambo.\nSpore.\n7-9,2 x 3-4\u00a0\u00b5m, ellissoidali, color ocra in massa.\nHabitat.\nGregario, fruttifica in estate-autunno, nei boschi di conifere.\nCommestibilit\u00e0.\nEccellente.\nCome per tutte le specie del genere Suillus, si raccomanda di asportare la cuticola dal cappello, in quanto pu\u00f2 risultare indigesta se non lassativa.\nPer una migliore resa gastronomica, i carpofori non devono essere stati surgelati in precedenza; in caso contrario le qualit\u00e0 organolettiche di questo fungo diventano assai mediocri.\nIn Italia \u00e8 una specie commercializzabile e molto apprezzata in alcune regioni del nord, anche se spesso viene confuso col meno raro Suillus Granulatus.\nAd ogni modo, mentre nel Nord \u00e8 come detto apprezzato, altra idea di questo fungo hanno i meridionali, per via delle carni che tendono a spappolarsi in cottura, con il risultato di essere considerato non edibile ed inadatto alla cottura, ed a venir scartato. Si tratta dunque di un fungo consumato, de facto, solo sopra la linea Gotica.\nEtimologia.\nDal latino \"luteus\" = \"giallo\", per via del colore di pori e gambo."}
{"id": "610275", "revid": "599013", "url": "https://it.wikipedia.org/wiki?curid=610275", "title": "Flavio Roma", "text": "Caratteristiche tecniche.\nSecondo un parere di Giovanni Galli, Roma era in possesso di ottime doti tecniche, fisiche e caratteriali; il suo stile di gioco era piuttosto simile a quello di Francesco Toldo, suo contemporaneo.\nCarriera.\nClub.\nPrimi anni.\nRoma cresce nel vivaio della Lazio, nella stagione 1993-1994 viene ceduto in prestito al in Serie C1, dove \u00e8 il secondo di Oriano Boschin. Successivamente torna alla Lazio dove vince lo scudetto primavera, con la squadra allenata da Mimmo Caso, ma non riesce a debuttare con la prima squadra.\nNella stagione 1995-1996 viene portato in Serie B al dal direttore sportivo Beppe Marotta, collezionando a soli diciannove anni sette presenze in B. Nella stagione successiva il lo porta in Valdarda. Roma debutta con i piacentini nella partita giocata contro la SPAL a Ferrara nella quale para un rigore a Roberto Putelli, risultando decisivo per lo 0-0 finale. Nonostante l'ottimo inizio, la stagione di Roma non \u00e8 molto fortunata e a novembre il portiere perde il posto di titolare a favore del pi\u00f9 esperto Paolo Fabbri.\nNel 1997-1998 torna in Serie B al , con cui gioca per la prima volta da titolare, e l'anno successivo viene ceduto in compropriet\u00e0 al , sempre in cadetteria.\nPiacenza.\nNella stagione 1999-2000 arriva al in Serie A insieme a Stefano Morrone nell'ambito dell'affare che porta Simone Inzaghi alla Lazio.\nIl 29 agosto 1999 fa il suo debutto in Serie A nella partita contro la Roma terminata con il risultato di 1-1. Dopo la retrocessione, Roma resta a Piacenza anche nella stagione successiva, culminata, anche grazie al suo contributo, con la promozione in Serie A.\nMonaco.\nNell'estate del 2001 passa al , in Ligue 1. A Monaco si afferma subito come titolare davanti a Tony Sylva e St\u00e9phane Porato e termina la sua prima stagione con 21 partite giocate. L'anno successivo disputa 28 partite, che sarebbero potute essere di pi\u00f9 senza un infortunio alla spalla, vince la Coppa di Lega francese e termina al secondo posto in campionato.\nLa stagione successiva su 38 giornate di campionato salta solo 4 partite e i monegaschi terminano al terzo posto, invece in Champions League gioca 12 delle 13 partite, tra cui la finale all'Arena AufSchalke di Gelsenkirchen persa 3-0 contro il di Jos\u00e9 Mourinho.\nNella stagione 2004-2005 gioca 34 partite in campionato e 10 in Champions League e in quella 2005-2006 rimane vittima di alcuni infortuni che gli permettono di giocare solo 15 partite di campionato, 1 in Champions League e 1 in Coppa UEFA. Successivamente disputa ancora due stagioni da titolare prima di perdere il posto nella stagione 2008-2009, nella quale gioca solo 4 partite in campionato.\nMilan.\nIl 12 agosto 2009, a seguito della rescissione del contratto di \u017deljko Kalac, viene acquistato a titolo definitivo dal . Nella sua prima stagione in rossonero non ha disputato alcuna partita ufficiale: l'esordio col Milan \u00e8 arrivato il 20 gennaio 2011 nella vittoria per 3-0 negli ottavi di finale di Coppa Italia contro il .\nIl 7 maggio 2011 festeggia il suo primo scudetto con i rossoneri a due giornate dal termine del campionato grazie allo 0-0 contro la .\nEsordisce in Serie A con la maglia del Milan il 22 maggio 2011 durante la partita -Milan, ultima gara del campionato, subentrando a Marco Amelia. Il 6 agosto 2011 vince la Supercoppa italiana battendo l' a Pechino per 2-1.\nRitorno al Monaco.\nUna volta scaduto il suo contratto con il Milan, il 2 agosto 2012 torna al Monaco dell'allenatore Claudio Ranieri. Ritorna in campo per il secondo tempo della 38\u00aa ed ultima giornata di Ligue 2, ricevendo la fascia di capitano da Andreas Wolf. Dopo la stagione 2013-2014, in scadenza di contratto, decide di ritirarsi.\nNazionale.\nHa esordito con la nazionale italiana il 30 marzo 2005, a 30 anni, nella partita amichevole Italia-Islanda (0-0) disputata allo Stadio Euganeo di Padova. In maglia azzurra conta 8 convocazioni (7 sotto la gestione di Marcello Lippi e una sotto la gestione di Roberto Donadoni) e 3 presenze.\nStatistiche.\nPresenze e reti nei club.\n\"Statistiche aggiornate al 17 maggio 2014.\""}
{"id": "610278", "revid": "1632387", "url": "https://it.wikipedia.org/wiki?curid=610278", "title": "The Butterfly Effect (album)", "text": "The Butterfly Effect \u00e8 il quarto album, pubblicato nel 1999, della band portoghese Moonspell, ispirato alla teoria del caos. Il suono della band diventa molto pi\u00f9 duro e freddo che nei precedenti lavori. Le musiche sono state composte dal tastierista Pedro Paix\u00e3o."}
{"id": "610281", "revid": "124754451", "url": "https://it.wikipedia.org/wiki?curid=610281", "title": "Andrea Campagnolo", "text": "Carriera.\nGiocatore.\nCresciuto nelle giovanili del Cittadella, rimane aggregato per due stagioni alla prima squadra, prima di passare alla dove rimane per tre stagioni senza mai scendere in campo, in qualit\u00e0 di terzo portiere della squadra capitolina. Nell'estate del 2000 passa al Genoa, in Serie B, dove trascorre la prima stagione in panchina, mentre nella seconda scende in campo per 4 occasioni.\nPassato al nel luglio 2002, nell'alternarsi a difesa della porta biancorossa con Giorgio Sterchele e Vlada Avramov, scende in campo in 5 occasioni. Lasciata la compagine vicentina passa alla , divenendo il titolare della formazione giuliana per due stagioni e scendendo in campo in 48 occasioni.\nPassato al Cagliari, esordisce in Serie A l'11 settembre 2005 in Cagliari-Lazio (1-1), scendendo in campo in 11 occasioni prima dell'arrivo, nel gennaio 2006, del pariruolo Antonio Chimenti.\nNel giugno 2006 viene acquistato dalla , secondo portiere alle spalle di Ivan Pelizzoli. Dopo il passaggio del portiere bergamasco al nel gennaio 2007, diventa il portiere titolare della formazione calabrese, ed \u00e8 fra i protagonisti della \"miracolosa\" salvezza conquistata partendo con 11 punti di penalizzazione. Si ripete nella stagione 2007-2008, giocata interamente da titolare. Nella stagione 2008-2009 a met\u00e0 stagione viene sostituito dal portiere di riserva Puggioni a causa di uno stiramento.\nIl 6 giugno 2009 viene acquistato dal Catania, squadra con cui firma un contratto triennale.\nDal maggio 2007 \u00e8 cittadino onorario della citt\u00e0 di Reggio Calabria.\nAlla scadenza naturale del contratto, in data 30 giugno 2012, con un comunicato sul sito ufficiale del Catania viene annunciata la conclusione del rapporto lavorativo col calciatore, rendendolo di fatto senza squadra. La sua ultima presenza nella massima serie risale al 28 gennaio 2012, nel pareggio interno per 1-1 contro il \nIl 22 luglio 2012 viene acquistato dal , in Serie A, dove colleziona soltanto 8 panchine fino a gennaio.\nIl 9 gennaio 2013 passa a titolo definitivo al , che fa di lui il portiere titolare anche per la stagione 2013-2014. Colleziona l'ultima presenza in maglia bianconera il 25 gennaio 2014 nella vittoria per 3-1 in casa del all'et\u00e0 di quasi 36 anni.\nPreparatore dei portieri.\nDalla stagione 2015-2016, diventa preparatore dei portieri delle giovanili del Cittadella.\nStatistiche.\nPresenze e reti nei club.\n\"Statistiche aggiornate al 25 gennaio 2014.\""}
{"id": "610284", "revid": "827882", "url": "https://it.wikipedia.org/wiki?curid=610284", "title": "Earache Records", "text": "La Earache Records \u00e8 una casa discografica che produce dischi di gruppi heavy metal, precisamente death metal, industrial metal e grindcore.\nStoria della Earache Records.\nLa Earache Records venne fondata da Digby \"Dig\" Pearson nel 1985. Agli inizi, l'etichetta era rivolta verso generi come hardcore punk e crossover rock. Infatti pubblic\u00f2 una compilation, \"Anglican Scrape Attic\", che lanciava gruppi di questi generi (Hirax, Lipcream, Concrete Sox e via dicendo).\nDopo qualche anno, la label di Pearson si spost\u00f2 sul mercato del Metal Estremo e il primo disco di questo genere prodotto fu Scum dei Napalm Death nel 1987.\nLe sedi principali della Earache sono a Nottingham (Gran Bretagna) e New York (Stati Uniti). Altri gruppi illustri facenti parte di questa scuderia sono i Morbid Angel, Godflesh, At the Gates e i Deicide."}
{"id": "610288", "revid": "33689", "url": "https://it.wikipedia.org/wiki?curid=610288", "title": "Sub Zero II", "text": ""}
{"id": "610290", "revid": "438678", "url": "https://it.wikipedia.org/wiki?curid=610290", "title": "La maschera di cera (film 2005)", "text": "La maschera di cera (\"House of Wax\") \u00e8 un film thriller-horror del 2005 diretto da Jaume Collet-Serra.\nSi tratta del suo primo lungometraggio del regista catalano Collet-Serra.\nLa scelta di Elisha Cuthbert come protagonista \u00e8 stata determinata sulla base del successo del suo film precedente, \"La ragazza della porta accanto\".\nTrama.\nSei giovani ragazzi, Carly, suo fratello Nick, Wade, Dalton, Blake e Paige, partono per andare a vedere una partita di football. La notte si accampano in un bosco e la mattina dopo Wade scopre che la cinghia di trasmissione dell'auto \u00e8 rotta. Uno strano individuo che trasporta corpi di animali morti su un furgoncino si offre di condurli alla stazione di servizio pi\u00f9 vicina, nella cittadina di Ambrose. Mentre il resto del gruppo va alla partita, Wade e Carly accettano il passaggio. Gli altri per\u00f2 si rendono conto che c'\u00e8 troppo traffico per arrivare in tempo all'incontro e decidono quindi di tornare indietro ad aspettare Wade e Carly.\nAd Ambrose, Wade e Carly non trovando nessuno in giro si recano alla chiesa da dove sentono uscire una musica d'organo e appena aperta la porta vedono che \u00e8 in corso un funerale. Si ritraggono subito ma vengono raggiunti da un uomo che prima li rimprovera per aver disturbato la funzione, poi si scusa presentandosi come Bo e proprietario della stazione di servizio presso cui dice loro di aspettarlo e dove li raggiunger\u00e0 al termine del rito funebre. I due per ingannare l'attesa e spinti dalla curiosit\u00e0 entrano nel museo delle cere e notano che non sono riprodotte delle celebrit\u00e0 ma solo gente comune. Turbati, tornano verso il garage della stazione di servizio di Bo.\nI due ragazzi capiscono troppo tardi le cattive intenzioni di Bo: Wade viene ferito all'interno della casa e trascinato nel sottosuolo da Vincent, mentre Carly che attendeva fuori riesce a sventare l'aggressione di Bo e fuggire a piedi nascondendosi in chiesa dove scopre casualmente, dopo aver urtato una delle statue di cera, che questa si rompe mostrando un braccio al suo interno, rivelando cos\u00ec che esse sono ricavate dagli esseri umani. La ragazza viene poi catturata da Bo e portata alla stazione di servizio, dove lui la lega e le incolla le labbra per farla stare zitta. Nel frattempo il fratello di Bo, Vincent, trasforma Wade, sedato ma ancora vivo, in una statua di cera.\nMentre Blake e Paige si accampano per amoreggiare, Nick e Dalton arrivano ad Ambrose per cercare i loro amici. Bo tenta di accoltellare Nick, ma il ragazzo evita il colpo e dopo un breve corpo a corpo con l'uomo riesce a scappare e a rifugiarsi nella stazione di servizio, dove libera Carly. Insieme, i due scoprono che tutti gli abitanti di Ambrose sono morti, ma sono stati preservati nella cera in modo da far apparire la citt\u00e0 ancora abitata. Contemporaneamente Dalton si accorge che una delle statue nel museo delle cere \u00e8 proprio Wade, ma viene subito aggredito da Vincent, che lo uccide, cos\u00ec come far\u00e0 poi con Blake fuori dalla sua tenda e infine Paige subir\u00e0 la stessa sorte dopo una vana fuga all'interno di uno zuccherificio abbandonato dove scoprir\u00e0 numerose auto e mucchi di effetti personali evidentemente appartenuti ad altri malcapitati.\nIntanto Nick e Carly si nascondono in un cinema, dove riescono a ferire Bo: i due si dirigono quindi subito verso casa sua, sperando di ritrovare Wade e Dalton. Poco dopo per\u00f2 Bo rientra ferito in casa, ed arriva anche suo fratello. I due si accorgono dei ragazzi, che fuggono nel museo delle cere, dove Carly riesce finalmente a uccidere Bo mentre Nick scatena un incendio che comincia a sciogliere l'intero palazzo, fatto completamente di cera. Vincent rimane imprigionato dalle fiamme, mentre Carly e Nick riescono a fuggire. La polizia nota l'incendio e i due vengono soccorsi ma, mentre vengono portati via in ambulanza, passano accanto allo strano tipo che li aveva accompagnati ad Ambrose, che li saluta. Nello stesso momento lo sceriffo riceve una chiamata: un suo collega ha scoperto che in realt\u00e0 i Sinclair non avevano due figli, bens\u00ec tre.\nProduzione.\nIl titolo inizialmente era \"Wax House, Baby\". Qualche primo poster era stato persino stampato con questo titolo, che venne poi modificato nell'ufficiale \"House of Wax\". La crew ha voluto che il casting scegliesse prima l'attrice per il ruolo di Paige, per poi scegliere il resto del cast successivamente. La scelta \u00e8 poi ricaduta sull'ereditiera Paris Hilton. Le riprese sono iniziate a fine aprile 2004 a Queensland in Australia, con un budget di 40 milioni di dollari. Durante le riprese, MTV ha avuto il permesso per girare un documentario trasmesso in sei parti chiamato \"Movie Life: House of Wax\", in cui gli attori principali vengono ripresi durante la loro esperienza lavorativa, sia sul set che fuori.\nDistribuzione.\nInizialmente, durante le riprese, si optava per un rilascio cinematografico per Halloween del 2004, ma il film in quel periodo non era ancora stato completato. \u00c8 stata poi assegnata la data ufficiale per la distribuzione in Nord America, il 6 giugno 2005. Ha avuto la sua anteprima il 30 aprile dello stesso anno al Tribeca Film Festival di New York e una nel giorno di debutto a Hollywood. In Italia il film \u00e8 stato distribuito precisamente tre settimane dopo, il 27 giugno, ottenendo un divieto per i minori di 14 anni.\nHome video.\nLe edizioni fallate.\nIl film doveva essere inizialmente distribuito in DVD in Italia il 20 settembre 2005, ma tutte le copie erano risultate fallate, in quanto al settantesimo minuto, dopo la scena dell'inseguimento l'audio si scambiava automaticamente dall'italiano allo spagnolo, che oltretutto non era nemmeno presente tra le lingue impostate nell'edizione. La Warner Bros. scrisse poco dopo un comunicato stampa, nel quale annunci\u00f2 che il film sarebbe uscito nell'edizione corretta il 25 novembre 2005 e cos\u00ec accadde. Alcune edizioni fallate sono ancora reperibili in commercio e l'unico modo per distinguerle dalle edizioni corrette \u00e8 il codice che si trova nella copertina. Nelle versioni corrette, il codice \u00e8 Z8 - 40029 (o anche con uno 0 dopo Z8), mentre nelle versioni fallate il codice \u00e8 Z8 - 38945.\nDVD.\nQueste riportate di seguito sono le caratteristiche tecniche del DVD in edizione corretta, uscita venerd\u00ec 25 novembre 2005:\nDigital HD.\nIl film \u00e8 disponibile per l'acquisto digitale su iTunes sia in qualit\u00e0 standard da 576p (come nel DVD) che in qualit\u00e0 ad alta definizione in 1080p. Di seguito saranno riportate le caratteristiche tecniche della versione Digital HD ad acquisto digitale:\nBlu-Ray.\nIl Blu-ray del film in Italia \u00e8 ancora inedito, malgrado sia stato distribuito in molti altri stati, come la Francia, la Germania, la Spagna, gli USA e tanti altri. I contenuti speciali sono gli stessi del DVD, cos\u00ec come le caratteristiche tecniche a parte la qualit\u00e0 video, ovviamente in 1080p ad alta definizione.\nAccoglienza.\nIncassi.\nIl film \u00e8 stato un modesto successo, incassando mondialmente a fronte di un budget di circa 40 milioni di dollari. Nel primo weekend di programmazione in Italia, ha incassato \u20ac, per terminare con un incasso complessivo di .\nCritica.\nNel 2005, ai tempi della sua uscita, il film ricevette critiche contrastanti. La maggior parte delle critiche negative erano rivolte soprattutto alla presenza dell'ereditiera Paris Hilton nel cast, che le \u00e8 valso un Premio Razzie come peggior attrice. Molti critici per\u00f2, seppur non apprezzandolo appieno, lo hanno consigliato ritenendolo un prodotto comunque migliore di altri horror adolescenziali. Tra i critici che hanno \"protetto\" il film, troviamo Roger Ebert, che ha detto \u00ab\"La maschera di cera\" non \u00e8 eccellente, ma efficiente\u00bb e ha difeso la Hilton scrivendo che \u00abha fatto semplicemente ci\u00f2 che le \u00e8 stato chiesto di fare, senza fare n\u00e9 di meglio n\u00e9 di peggio rispetto ad altre giovane attrici del genere\u00bb."}
{"id": "610291", "revid": "287204", "url": "https://it.wikipedia.org/wiki?curid=610291", "title": "Isocianati", "text": "L'isocianato \u00e8 il gruppo funzionale \u2013N=C=O (1 azoto, 1 carbonio, 1 ossigeno) che non deve essere confuso con il gruppo funzionale cianato \u2013O\u2013C\u2261N. Ogni composto organico che contiene un gruppo isocianato \u00e8 detto isocianato. Un isocianato pu\u00f2 contenere anche pi\u00f9 di un gruppo isocianato. Le molecole con due gruppi isocianati sono conosciuti come \"diisocianati\". La principale applicazione di questi ultimi \u00e8 la produzione di poliuretano per reazione con i polioli.\nSintesi.\nLa reazione chimica usata su scala industriale per la produzione di isocianati \u00e8 stata scoperta da Hentschel nel 1884 e consiste nella reazione fra una molecola con un gruppo funzionale amminico e il fosgene. La reazione sostituisce il gruppo amminico con il gruppo isocianato.\nMetodi comuni per la sintesi degli isocianati in laboratorio (ove il fosgene non \u00e8 tipicamente disponibile) sono:\nChimica.\nIl carbonio del gruppo isocianato possiede una parziale carica positiva, visualizzabile con le formule di risonanza, che lo rende suscettibile di attacco nucleofilo.\nIl gruppo isocianato reagisce con il gruppo funzionale ossidrile per formare un legame uretanico. Un diisocianato posto a reagire con un poliolo con due o pi\u00f9 gruppi ossidrile forma un polimero a catena lunga noto come poliuretano. Un gruppo isocianato reagisce anche con il gruppo amminico per formare il legame ureico. La reazione tra un diisocianato e un composto con due o pi\u00f9 gruppi amminici forma un polimero a catena lunga noto come poliurea. I gruppi isocianati possono anche reagire con loro stessi formando trimeri (detti biureti) o ciclizzare.\nComposti comuni.\nPi\u00f9 di 277 isocianati diversi sono stati sintetizzati fra il 1934 e il 1949 tuttavia solo alcuni fra questi hanno trovato applicazioni su larga scala.\nIl mercato mondiale per i diisocianati nell'anno 2000 era valutato in 4,4 milioni di tonnellate, cos\u00ec ripartito: 61,3 % difenilmetano diisocianato (MDI), 34,1 % toluendiisocianato (TDI), 3,4 % esametilendiisocianato (HDI) e isoforondiisocianato (IPDI) e il restante 1,2 % altri prodotti. Fra gli altri si distingue un isocianato monofunzionale noto come metilisocianato (MIC) utilizzato nella fabbricazione dei pesticidi.\nPericoli e tossicit\u00e0.\nGli isocianati sono irritanti per inalazione e contatto con la pelle. Il contatto con gli isocianati produce sensibilizzazione e asma. Dallo studio del metabolismo di certi chemioterapici si \u00e8 notato come la maggior parte degli isocianati \u00e8 citotossica e pu\u00f2 essere cancerogena.\nLe nitrosouree, usate largamente nel campo dei tumori ematologici e cerebrali, possono parzialmente originare isocianati dal loro metabolismo. Ad esempio, la carmustina (BCNU) genera il cloroetil-isocianato (Cl-CH2-CH2-N=C=O), che \u00e8 risultato inibire molti gruppi sulfidrilici delle proteine, tra cui quello della DNA polimerasi (necessaria alla sintesi del DNA). La carmustina \u00e8 anche un veleno della glutatione reduttasi, enzima dipendente dal NADPH+ che riduce il glutatione ossidato e contribuisce alle difese intracellulari contro l'attacco dei radicali liberi dell'ossigeno (RLOs). Esiste l'evidenza che oltre ad inibire l'enzima direttamente, il cloroetil-isocianato prodotto dal suo metabolismo abbia azione analoga."}
{"id": "610292", "revid": "110157", "url": "https://it.wikipedia.org/wiki?curid=610292", "title": "Hurum", "text": "Hurum \u00e8 un ex comune norvegese della contea di Buskerud. Dal 1\u00ba gennaio 2020 \u00e8 diventato parte del comune di Asker, diventato comune della neoistituita contea di Viken."}
{"id": "610293", "revid": "64860", "url": "https://it.wikipedia.org/wiki?curid=610293", "title": "Battle cry records", "text": ""}
{"id": "610298", "revid": "15756", "url": "https://it.wikipedia.org/wiki?curid=610298", "title": "Silbo gomero", "text": "Il silbo gomero (propriamente, \"fischio di La Gomera\") \u00e8 un linguaggio fischiato praticato da alcuni abitanti dell'isola vulcanica di La Gomera, nell'arcipelago delle Canarie. Veniva utilizzato in passato dai pastori per comunicare a grande distanza attraverso i profondi valloni che, disposti a raggiera, attraversano tutta l'isola.\nIntroduzione.\nCreato dai Guanci, antico popolo delle Canarie, oltre che a La Gomera si diffuse in modo minore anche nelle altre isole occidentali dell'arcipelago delle Canarie e tuttora qualche residuo \u00e8 noto anche nell'isola de El Hierro.\nIl linguaggio impiega due vocali e quattro consonanti. In questo modo si possono esprimere all'incirca 4.000 concetti (parole). Per variare i suoni si mettono le dita in bocca e una o entrambe le mani vengono utilizzate per amplificare il suono, a mo' di megafono.\nUno studio realizzato nel 2005 dall'universit\u00e0 di La Laguna indica che, a livello cerebrale, il processo del \"silbo\" avviene alla stessa maniera del linguaggio parlato, ovvero vengono utilizzate le stesse aree linguistiche.\nDato il pericolo di una sua scomparsa dovuta allo sviluppo dei sistemi di comunicazione e dal fatto che l'attivit\u00e0 in cui veniva maggiormente impiegato, la pastorizia, stava scomparendo, il governo locale promosse la sua conservazione dichiarandolo patrimonio etnografico delle Canarie nel 1999. \u00c8 stato inoltre dichiarato come capolavoro del Patrimonio Orale e Immateriale dell'Umanit\u00e0 dall'UNESCO nel 2009. Dal 1997, nelle scuole di La Gomera, si tiene un corso facoltativo di \"silbo\" per gli alunni.\nStoria.\nPoco si sa della lingua originale Guanche delle Canarie, anche se si presume che dovesse probabilmente avere un sistema fonologico abbastanza semplice per permettere la nascita di un efficiente linguaggio fischiato. Utilizzato da abitanti originari dell'isola, i Guanci, il linguaggio fischiato esisteva prima dell'arrivo dei coloni spagnoli e veniva parlato anche sulle isole El Hierro, Tenerife e Gran Canaria. Il \"silbo\" fu adattato allo spagnolo durante il loro insediamento nel XVI secolo e fu ampiamente parlato per tutto il XVII secolo. Nel 1976 il \"silbo\" era sopravvissuto solo nell'isola di El Hierro, dove era fiorito pi\u00f9 tardi, alla fine del XIX secolo.\nL'uso della lingua diminu\u00ec a partire dal 1950 a causa di motivi quali il declino economico e gli sviluppi tecnologici nelle comunicazioni. Il primo costrinse molti oratori ad abbandonare l'isola, e quindi l'utilizzo di tale linguaggio, per cercare migliori posti di lavoro, i secondi, come il telefono, giocarono certamente un ruolo importante nel ridurre la pratica e l'utilizzo della lingua. La precedente sopravvivenza della lingua era infatti dovuta principalmente alla sua capacit\u00e0 di superare la distanza e il terreno, oltre alla facilit\u00e0 con cui si poteva apprendere. Uno dei motivi pi\u00f9 significativi, manifestatosi nel periodo tra il 1960 e il 1980, fu poi il progressivo abbandono dell'agricoltura di gran parte della popolazione, e contestualmente l'atteggiamento di molte famiglie della classe media che iniziarono a non accettare pi\u00f9 che i loro figli parlassero una lingua negativamente associata alla popolazione rurale.\nAlla fine del 1990 cominciarono gli sforzi per la rivitalizzazione linguistica e furono promosse iniziative all'interno della comunit\u00e0. Nel 1999, la rivitalizzazione del \"silbo\" gomero fu promossa da politiche di formazione e altre misure legislative. Attualmente ha una protezione ufficiale come patrimonio dell'umanit\u00e0.\nParlanti.\nMolte persone a La Gomera parlano il \"silbo\" gomero ma le loro espressioni del linguaggio si discostano leggermente a causa della differente origine del linguaggio stesso. Come riportato in un rapporto UNESCO del 2009, tutte le persone che vivono a La Gomera conoscono la lingua, ma solo coloro che sono nati prima del 1950 e le giovani generazioni che hanno frequentato la scuola a partire dal 1999 sono in grado di parlarla. Ai nati prima del 1950 la lingua fu insegnata dagli anziani, mentre a coloro che hanno frequentato o frequentano la scuola a partire dal 1999 \u00e8 stato insegnato il linguaggio formale scolastico. I nati tra il 1950 e il 1980 conoscono il \"silbo\", ma non sono in grado di parlarlo dato che fu poco utilizzato e visto negativamente durante tale periodo.\nRivitalizzazione.\nQuando questo mezzo di comunicazione fu vicino all'estinzione nel tardo XX secolo, furono necessari sforzi per la sua rivitalizzazione linguistica e questi furono generati sia a livello locale che a livello governativo. Una combinazione di iniziative della comunit\u00e0 di La Gomera e delle politiche attuate dalle autorit\u00e0 vide il \"silbo\" gomero rivitalizzato e mantenuto come bene culturale. Questi sforzi di rivitalizzazione sono stati ben documentati dall'UNESCO come parte della procedura per la selezione del 2009 nella lista dei patrimoni orali e immateriali dell'umanit\u00e0.\nIniziative locali.\nNel tentativo di preservare l'utilizzo della lingua \"silbo\" gomero tra i giovani dell'isola, diversi fischiatori esperti hanno cercato di ottenere l'autorizzazione per insegnarla a titolo gratuito e volontario in un centro dedicato. Questa iniziativa degli isolani anziani ha ottenuto una risposta incoraggiante da parte delle associazioni genitori-insegnanti, estendendola a tutte le scuole. La prima di molte misure di rivitalizzazione \u00e8 stata cos\u00ec adottata a livello di base, non da enti pubblici o privati, riflettendo l'attitudine al linguaggio della gente del posto nei confronti del \"silbo\" gomero. Le politiche di istruzione che sono state applicate successivamente furono ispirate come tali e rivitalizzate cominciarono a costituire la base che venne in seguito intensificata dagli organi di governo superiori.\nPolitiche di governo.\nIl 26 giugno 1997, il Parlamento delle Canarie approv\u00f2 una mozione che chiese al governo centrale di includere il \"silbo\" gomero come parte del curriculum scolastico. Il \"silbo\" gomero divenne quindi a partire da luglio 1999 materia obbligatoria di insegnamento nella scuola primaria e secondaria. Il governo provinciale fu favorevole nella sua attuazione della politica di istruzione e anche nella creazione di un curriculum del \"silbo\" gomero formalizzata attraverso la pubblicazione del \"El Silbo Gomero, Materiales did\u00e1cticos\" (materiali didattici sul silbo gomero).\nOltre alla formazione obbligatoria del \"silbo\" gomero a livello primario e secondario, fu istituita una scuola per gli studenti che dopo la scuola secondaria desiderassero continuare a esercitarsi nel \"silbo\" gomero fino a raggiungere l'attestazione per diventare istruttori professionisti. Gli studenti di questa scuola diventano insegnanti non solo per i loro concittadini, ma anche per i turisti che visitano La Gomera. Questo facilita la sostenibilit\u00e0 della rivitalizzazione e un mantenimento della lingua.\nSuccessivamente, il Ministero dell'Istruzione, Universit\u00e0, Cultura e Sport delle isole Canarie ha sviluppato un piano di formazione del personale, al fine di garantire che gli anziani esperti fischiatori possano essere sostituiti nel prossimo futuro da insegnanti professionisti qualificati. Questo comprende corsi di formazione sulle competenze e l'insegnamento del \"silbo\" gomero. Il piano di formazione \u00e8 stato avviato nel 2007, con la partecipazione di 18 insegnanti.\nOltre all'attuazione di politiche educative, le autorit\u00e0 hanno anche cercato di rafforzare il \"corpus\" del \"silbo\" gomero attraverso lo sviluppo di un progetto di digitalizzazione del materiale audio registrato. La distribuzione di documentari sul \"silbo\" gomero \u00e8 stata effettuata a livello locale, nazionale e mondiale. Il governo ha anche elevato lo stato del \"silbo\" gomero, selezionando la lingua fischiata di La Gomera tramite il \"National Historical Heritage Council\", per rappresentare la Spagna nelle nomine per l'inclusione nella lista rappresentativa del patrimonio culturale immateriale dell'Umanit\u00e0 del 2009.\nEredit\u00e0 culturale.\nI membri della comunit\u00e0 di La Gomera considerano il \"silbo\" gomero come parte integrante dell'identit\u00e0 dell'isola e usano il linguaggio fischiato nei loro riti tradizionali e nelle festivit\u00e0 religiose. Una di queste comprende le \"Bajadas\", che sono processioni dedicate alla Vergine Maria o ai santi protettori della comunit\u00e0. Il 15 marzo 1999, il \"silbo\" gomero \u00e8 stato dichiarato parte del patrimonio etnografico storico delle isole Canarie. A La Gomera \u00e8 stato inaugurato gli \"Incontri a scuola con il \"silbo\" gomero\", che si tengono annualmente. Nel 2005, \u00e8 stato eretto nel parco nazionale di Garajonay un monumento al \"silbo\" gomero.\nTurismo.\nLa lingua \"silbo\" gomero non viene utilizzata solo tra gli isolani; anche turisti e visitatori dell'isola hanno la possibilit\u00e0 di scoprire il linguaggio fischiato, ad esempio nei ristoranti che offrono dimostrazioni di fischi per i turisti. Il Ministro del Turismo di La Gomera, Fernando Mendez, ha affermato che tale linguaggio \u00e8 essenziale per l'industria del turismo di La Gomera.\nCaratteristiche.\nIl linguaggio \"silbo\" gomero ha solo due vocali e quattro consonanti, secondo il documento ufficiale di candidatura presentato durante il convegno UNESCO. La lingua \u00e8 una forma di dialetto spagnolo ma fischiato. Il \"silbo\" sostituisce ogni vocale o consonante con un fischio. I fischi si distinguono in base all'intonazione e alla continuit\u00e0. Come per altre forme fischiate di lingue non tonali, il \"silbo\" funziona mantenendo approssimativamente l'articolazione del discorso ordinario, cos\u00ec \"le variazioni timbriche del discorso appaiono come variazioni di tono\".\nIl \"silbo\" gomero \u00e8 un linguaggio complesso da imparare poich\u00e9 la sua tecnica di fischi richiede una notevole precisione, e una certa resistenza delle parti del corpo utilizzate nel meccanismo del linguaggio, che possono essere acquisite solo con la pratica. Il \"silbo\" gomero utilizza la lingua, le labbra e le mani dell'utente, differendo in tal modo notevolmente dal linguaggio convenzionale, che utilizza la cavit\u00e0 della bocca per mescolare e contrapporre diverse frequenze acustiche. Il meccanismo di fischio, al contrario, \u00e8 limitato all'emissione di una singola intonazione di base tra 1.000 e 3.000 Hertz. La precisione fisica proviene dall'abilit\u00e0 del fischiatore di variare le frequenze a diverse velocit\u00e0 e di avviare e terminare la produzione delle onde sonore. Questa tecnica \u00e8 tramandata all'interno della comunit\u00e0 di La Gomera, con metodi di insegnamento invariati che risalgono alla fine del XIX secolo. La stessa intonazione pu\u00f2 rappresentare molti suoni, quindi ha molti meno fonemi dello spagnolo. Ci\u00f2 significa che la comunicazione in \"silbo\" pu\u00f2 essere a volte ambigua. Per una comunicazione efficace sono importanti il contesto e un'appropriata scelta dei vocaboli.\nNei media.\nLa cineasta e fotografa Francesca Phillips ha scritto e diretto un documentario sull'uso del \"silbo gomero\" a La Gomera dal titolo \"Written in the Wind\" (\"Come le foglie al vento\", 2009) e il film, della durata di 26 minuti, che ha vinto il premio come miglior cortometraggio documentario in antropologia presso \"The World Mountain Documentary Festival\" che si tenne nel Qinghai in Cina nel 2010.\nIl cantante francese F\u00e9loche ha dedicato un brano a questo canto tradizionale chiamato \"Silbo\".\nIl Silbo \u00e8 al centro del film \"La Gomera\" (2019) diretto da Corneliu Porumboiu con Vlad Ivanov e Catrinel Marlon.\nTale linguaggio \u00e8 stato anche ripreso dalla fazione dei Serafiti nel videogioco \"The Last of Us Parte II\" (2020)."}
{"id": "610299", "revid": "842", "url": "https://it.wikipedia.org/wiki?curid=610299", "title": "Scheda microSD", "text": ""}
{"id": "610301", "revid": "31886", "url": "https://it.wikipedia.org/wiki?curid=610301", "title": "Andrea Pozzoli", "text": "Ha composto le musiche originali dello spettacolo De Natura Harmonia un\u2019opera in musica, danza, immagini e parole. Un viaggio poetico e visionario verso il recupero dell\u2019equilibrio perduto tra l\u2019uomo e la natura.\n\u00c8 fondatore e direttore artistico di WALKING TREES human eco rock opera walkingtreeshero.com.\nSuona un\u2019arpa celtica elettrica appositamente progettata per lui dal liutaio Paolo Maria Canetta.\nHa collaborato in studio e live con Francesco de Gregori, Lucio Dalla, I Nomadi, Massimo Bubola, Celtas Cortos, Arona n\u2019Djaye (Peter Gabriel), Taf\u00e0 Ciss\u00e8, Tanya Saw (Zap Mama), Secuba Bambino Djabate, Bruno Genero, Gavin Harrison, Orchestra Sinfonica Italiana (Pavarotti and Friends) \nHa ideato insieme a Giulia Staccioli per Katakl\u00f2 Athletic Dance Theatre lo spettacolo \u201cLivingston beyond the limits\u201d di cui ha curato la drammaturgia e composto e prodotto la Colonna Sonora originale.\nHa composto le musiche originali per lo spettacolo \u201cBiosphera\u201d commissionato dal Festival INteatro di Polverigi.\nHa composto le musiche originali dello spettacolo \u201cTerra\u201d per il Teatro Settimo di Torino.\nHa composto le musiche originali dello spettacolo \u201cIl bambino dai pollici verdi\u201d per la Stagione Teatrale del Teatro Pergolesi di Jesi.\nHa collaborato con L\u2019Atlante Linguistico Italiano (Universit\u00e0 degli Studi di Torino) per il recupero e restauro del Canzoniere in lingua d\u2019Oc occupandosi del recupero e studio filologico delle partiture.\nHa insegnato Sound Design presso l\u2019Istituto Europeo di Design di Torino.\nHa insegnato \u201cmusica applicata alla danza\u201d presso il Performance Art Studio di Monaco di Baviera.\nHa vinto il Premio \u201cCultura di Gestione\u201d promosso da Federculture per il progetto \u201cNestcity Il paese dei Nidi\u201d, mostra itinerante di cui ha curato la sonorizzazione. Ha sonorizzato la Reggia di Stupinigi (Torino) in occasione della mostra \u201cFritz, un elefante a Corte\u201d, organizzata dalla Compagnia di San Paolo. Come sound designer sonorizza numerosi eventi.\nAttualmente si esibisce con la sua arpa celtica elettrica insieme a Laura Valente nel progetto 38 Chordae di cui \u00e8 anche cofondatore e arrangiatore."}
{"id": "610304", "revid": "110157", "url": "https://it.wikipedia.org/wiki?curid=610304", "title": "Kr\u00f8dsherad", "text": "Kr\u00f8dsherad \u00e8 un comune norvegese della contea di Viken."}
{"id": "610305", "revid": "1543377", "url": "https://it.wikipedia.org/wiki?curid=610305", "title": "Guerra civile in Nigeria", "text": "La guerra civile nigeriana, nota anche come guerra del Biafra, ebbe luogo fra il 6 luglio 1967 e il 13 gennaio 1970, in seguito al tentativo di secessione delle province sudorientali della Nigeria di etnia Igbo (o Ibo), autoproclamatesi Repubblica del Biafra. L'azione militare del governo centrale nigeriano port\u00f2 la popolazione di intere regioni a essere decimata dalla fame, e accuse di genocidio furono mosse da esponenti Igbo alla Nigeria.\nL'organizzazione non governativa Medici senza frontiere venne fondata nel 1971 da Bernard Kouchner e altri medici francesi proprio in seguito alla loro drammatica esperienza in Biafra.\nEvoluzione del conflitto.\nIl colpo di Stato.\nIl 15 gennaio 1966, sulla base di un'accusa di brogli elettorali, alcune sezioni dell'esercito nigeriano diedero luogo a un colpo di Stato che port\u00f2 il generale Johnson Aguiyi-Ironsi alla carica di presidente della Nigeria. Nel colpo di Stato erano coinvolti principalmente militari di etnia Igbo; a questa etnia, diffusa nella parte sudorientale del paese, apparteneva lo stesso Ironsi, del quale si sosteneva che avesse concesso promozioni a numerosi Igbo a spese di ufficiali Yoruba e Hausa. Il 29 luglio i settentrionali organizzarono un contro-colpo di Stato, che port\u00f2 al potere il tenente colonnello Yakubu Gowon. Le tensioni etniche condussero al massacro delle minoranze Igbo cristiane presenti nelle regioni del nord.\nIn seguito al contro-colpo di Stato, gli abitanti delle regioni sudorientali della Nigeria furono completamente esclusi dal sistema di potere del paese. Si diffuse anche la convinzione che i settentrionali avrebbero iniziato a sfruttare le risorse petrolifere del sud (nei pressi del delta del fiume Niger) a proprio beneficio. Questo stato di cose fece crescere il sentimento secessionista degli Igbo.\nRottura.\nIl 30 maggio 1967 (29 secondo alcune fonti), il colonnello Odumegwu Ojukwu, governatore militare del sudest della Nigeria, dichiar\u00f2 ufficialmente la secessione della Repubblica del Biafra. Ojukwu cit\u00f2 come motivazioni la frode elettorale gi\u00e0 denunciata al tempo del colpo di Stato e i successivi massacri di Igbo nel nord. Sebbene la Repubblica del Biafra raccogliesse simpatie in Occidente e altrove, essa fu riconosciuta formalmente solo da quattro stati. Diversi tentativi di instaurare un dialogo diplomatico fra il Biafra e la Nigeria fallirono e nel luglio dello stesso anno iniziarono i combattimenti.\nGuerra civile.\nDopo un'iniziale offensiva delle forze del Biafra in un territorio adiacente non Igbo, il governo nigeriano diede inizio a un'\"azione di polizia\" volta a riconquistare le regioni secessioniste. La guerra ebbe ufficialmente inizio il 6 luglio 1967, con l'ingresso di due colonne dell'esercito federale nigeriano nel Biafra. Una delle due colonne marci\u00f2 verso la citt\u00e0 di Nsukka, che cadde il 14 luglio; l'altra colonna prese Garkem il 12 luglio. La controffensiva del Biafra part\u00ec il 9 luglio, con l'ingresso delle truppe nella zona centro-occidentale della Nigeria, oltre il fiume Niger e attraverso Benin City, fino a raggiungere Ore, appena oltre il confine nazionale il 21 agosto.\nLe forze del Biafra si vennero cos\u00ec a trovare ad appena 200 chilometri da Lagos, la capitale nigeriana. Benin City fu poi ripresa dai nigeriani il 22 settembre. Quattro battaglioni della seconda divisione di fanteria nigeriana dovettero essere impiegati per ricacciare le truppe del Biafra. I nigeriani tentarono poi di oltrepassare il Niger, venendo respinti tre volte durante il mese di ottobre.\nNon riuscendo ad avanzare in modo decisivo, i nigeriani diedero inizio a un lungo assedio del Biafra. Nel frattempo, la marina nigeriana (che il 26 luglio aveva preso Bonny, a sud di Port Harcourt) conquist\u00f2 anche il porto di Calabar il 18 ottobre. Nel nord, le forze del Biafra furono respinte dai territori non Igbo e la capitale del Biafra, Enugu, fu presa il 4 ottobre. Gli Igbo continuarono a resistere nella parte centrale dei loro territori, circondati dalle forze nigeriane, che misero in atto un completo blocco navale, terrestre ed aereo.\nSupportarono diplomaticamente la Nigeria la Repubblica Araba Unita (che invi\u00f2 anche forze dell'aeronautica), il Regno Unito, l'Unione Sovietica, il Sudan, il Ciad, il Niger, la Repubblica Popolare Cinese e l'Algeria. Si schierarono invece col Biafra il Benin, Israele, il Sudafrica, la Rhodesia, la Francia, il Portogallo e delle truppe mercenarie straniere.\nStallo.\nDal 1968 la guerra conobbe un momento di stallo. I nigeriani fecero progressi fra aprile e giugno, conquistando Port Harcourt il 19 maggio e stringendo ulteriormente il cerchio attorno al Biafra. Il protrarsi del blocco, unito alle incursioni dei nigeriani nelle fattorie del Biafra, port\u00f2 a un disastro umanitario, con innumerevoli morti per fame fra i civili del Biafra. Le immagini dei bambini gravemente denutriti del Biafra fecero il giro del mondo e i leader del Biafra iniziarono a chiedere aiuto ai paesi stranieri contro quello che definirono un vero e proprio genocidio.\nMolti volontari organizzarono voli in Biafra, spezzando il blocco aereo per portare medicine e cibo. La Nigeria sostenne che il governo del Biafra stava assoldando mercenari stranieri per prolungare il conflitto. Ai propri volontari, la Croce Rossa chiese di firmare una dichiarazione di neutralit\u00e0; fra coloro che firmarono c'era Bernard Kouchner, in seguito fondatore di Medici senza frontiere.\nI volontari furono in pi\u00f9 occasioni attaccati dall'esercito nigeriano e portarono all'estero la propria testimonianza sulle condizioni disastrose in cui volgeva il popolo del Biafra. Kouchner, in particolare, fin\u00ec per attaccare la stessa Croce Rossa, sostenendo che fosse troppo indecisa nel condannare l'operato dell'esercito e del governo nigeriano. Nel frattempo, il Biafra cercava strenuamente di mantenere la propria posizione sotto la pressione militare nigeriana. In occasione del suo ultimo intervento pubblico prima della fine della guerra, Ojukwu dichiar\u00f2:\nPer tutto il 1968 e parte del 1969 difficolt\u00e0 logistiche impedirono alle forze nigeriane di concludere la guerra, pur riuscendo a ridurre progressivamente l'estensione del territorio controllato dal Biafra. Il Biafra tent\u00f2 un'ennesima, disperata controffensiva nel giugno del 1969, sostenuti anche da mercenari stranieri, come il conte svedese Carl Gustav von Rosen, che condusse una serie di attacchi aerei contro gli aeroporti nigeriani. Pur presi alla sprovvista, i nigeriani riuscirono a riprendersi e a continuare le operazioni di guerra.\nIl 23 dicembre 1969 una divisione nigeriana riusc\u00ec a spezzare in due l'enclave del Biafra. L'offensiva finale fu lanciata il 7 gennaio 1970. La citt\u00e0 di Owerri cadde il 9 gennaio, e Uli l'11. Due giorni dopo, l'ultima citt\u00e0 del Biafra, Amichi, si arrese. Ojukwu fugg\u00ec in esilio in Costa d'Avorio, incaricando il suo assistente Philip Effiong di curare il processo di resa.\nDopoguerra.\nSi stima che circa tre milioni di persone siano morte nel conflitto, principalmente per la fame e le malattie. La maggior parte delle infrastrutture delle regioni Igbo furono distrutte. A peggiorare la condizione degli Igbo nell'immediato dopoguerra furono alcune misure applicate dal governo federale nigeriano ai loro danni, quali restrizioni sull'accesso ai conti correnti. Gli Igbo furono discriminati nell'impiego pubblico e spesso anche in quello privato e nei primi anni settanta divennero uno dei gruppi etnici pi\u00f9 poveri della Nigeria. L'amministrazione di alcune delle citt\u00e0 con forte presenza Igbo (per esempio Port Harcourt) fu affidata a gruppi etnici rivali (per esempio Ijaw e Ikwerre).\nIl governo nigeriano fu nuovamente accusato di non sfruttare i proventi del petrolio del delta del Niger in modo imparziale, favorendo lo sviluppo e la ricchezza del nord a discapito delle regioni dell'ex Biafra. Il governo militare rimase in carica per molti anni, in un contesto di perduranti tensioni etniche. Furono varate leggi che vietavano la costituzione di partiti politici sulla base di appartenenze etniche o tribali, ma l'applicazione di queste leggi in pratica non fu sempre semplice.\nIl 29 maggio 2000 il giornale \"The Guardian of Lagos\" riport\u00f2 che il presidente Olusegun Obasanjo aveva deciso di concedere la pensione militare a coloro che avevano combattuto nelle forze del Biafra durante la guerra. In una successiva intervista televisiva, spieg\u00f2 che \"La giustizia deve sempre essere stemperata con la piet\u00e0\". Durante le precedenti elezioni, Obasanjo aveva ricevuto un supporto consistente da parte delle regioni di etnia Igbo."}
{"id": "610306", "revid": "599013", "url": "https://it.wikipedia.org/wiki?curid=610306", "title": "Lqr", "text": ""}
{"id": "610314", "revid": "9416", "url": "https://it.wikipedia.org/wiki?curid=610314", "title": "Gel vaginale", "text": ""}
{"id": "610315", "revid": "767487", "url": "https://it.wikipedia.org/wiki?curid=610315", "title": "Automotrice FS ALDn 32", "text": "Le Automotrici ALDn 32 , in alcuni casi denominate Automotrici ALDUn xx, quando oltre al compartimento bagagliaio veniva aggiunto anche il vano postale, sono il prodotto della trasformazione di alcune unit\u00e0 ALn 56 di costruzione Fiat ferroviaria e di costruzione Breda in rotabili ibridi con comparto separato per viaggiatori e merci. Il numero posto dopo la sigla ALDn, il 32 (o altro) derivava dalla diminuzione dei posti a sedere offerti, che erano 56 in origine, e le lettere \"D\" ed \"U\" designavano l'uso a bagagliaio e postale.\nStoria.\nI primi esperimenti di trasformazione di automotrici vennero fatti dalle FS poco prima del secondo conflitto mondiale e interessarono un piccolo lotto di Automotrici Fiat della Sardegna. Queste vennero denominate in varia maniera a seconda del numero di posti a sedere rimasti, ALDUn 28, ALDn 28, e ALDUn 32.\nDopo la guerra, alcune unit\u00e0 delle ALDUn 28 finirono alla SNFT: tre furono immatricolate nella serie AnDu 28, mentre le altre due unit\u00e0 furono revisionate e private del bagagliaio, in modo da avere 60 posti a sedere, quindi immatricolate come An 60. La ALDUn 32-1102 venne demolita a Cagliari nel 1968.\nPi\u00f9 duraturo fu il servizio delle ALDn ottenute dalla trasformazione di automotrici Breda verso la fine degli anni sessanta quando le Ferrovie dello Stato si trovarono su alcune linee di fronte ad un traffico di collettame di discreta entit\u00e0 ma non tale da giustificare l'utilizzo di appositi bagagliai.\nLe nuove automotrici ALn 668, 773, 873 di allora nascevano gi\u00e0 con un vano bagagli accessibile dall'esterno mediante saracinesche, cos\u00ec le FS pensarono di dotare dello stesso anche alcune vecchie automotrici.\nLa scelta cadde su due automotrici, le ALn 56-2026 e ALn 56-2060 entrambe costruite nel 1937, che vennero cos\u00ec dotate di un compartimento bagagli, sufficientemente grande, con una saracinesca su ogni lato.\nLa presenza di tale vano comport\u00f2 una riduzione dei posti a sedere da 56 a 32 facendo assumere alle automotrici la nuova classificazione ALDn 32.2026 e ALDn 32.2060.\nLa trasformazione delle due automotrici venne eseguita presso le officine FS di Torino nel mese di novembre del 1968. Le due automotrici svolsero quasi esclusivamente servizio sulle linee Fano\u2013Urbino e Pergola\u2013Fabriano e vennero adibite al trasporto di pulcini vivi da cui il soprannome di \u201cpulcinaie\u201d.\nFino al 1979 risultavano ancora in servizio. Rimasero in carico al deposito di Fabriano fino al 31 dicembre 1985 anche quando non pi\u00f9 utilizzate.\nALDn 32.2026\n- Demolizione: 03.06.1998\nALDn 32.2060\n- Demolizione: 02.1998"}
{"id": "610321", "revid": "4816725", "url": "https://it.wikipedia.org/wiki?curid=610321", "title": "Trentino-Alto Adige/S\u00fcdtirol", "text": ""}
{"id": "610322", "revid": "1437331", "url": "https://it.wikipedia.org/wiki?curid=610322", "title": "Bartolomeo Tromboncino", "text": "Biografia.\nI dettagli sui primi anni della sua vita sono scarsi. Probabilmente pass\u00f2 la giovent\u00f9 a Verona, dove il padre Bernardino (detto 'Piffaro') suonava nella banda della citt\u00e0 il 'piffaro', del quale sembra che fosse virtuoso. In una lettera indirizzata al doge di Venezia, Bartolomeo si firma inoltre 'Veronese'. \nNel 1489 fu al servizio di Francesco II Gonzaga, marchese di Mantova; il 10 giugno scrisse infatti a Lorenzo de' Medici scusandosi per non essere andato a Firenze come trombonista, perch\u00e9 era necessaria la sua presenza a Mantova per due feste. Fu apprezzato da nobili, poeti e intellettuali, e viaggi\u00f2, anche per brevi periodi, presso le corti e le citt\u00e0 del Nord Italia: Vicenza, Casale Monferrato, Milano, Pavia. Ricevette doni e favori da Isabella d'Este, moglie di Francesco Gonzaga e sua protettrice. Alla sua corte fu a servizio come liutista e compositore, ma si tratt\u00f2 di un impiego svolto in condizioni agitate da episodi drammatici. Sebbene Tromboncino fosse favorito da Isabella e da suo marito, fugg\u00ec a Venezia nel giugno del 1495, tornando a luglio solo per insistenza del padre. Nel luglio del 1499 uccise la moglie Antonia per averla sorpresa in compagnia dell'amante; apparentemente fu perdonato per questi due reati, poich\u00e9 \u00e8 menzionato nei documenti di Mantova per tutto il resto del 1499 e nel 1500, ma fugg\u00ec di nuovo da Mantova nel 1501 \u00absenza permesso e per deprecabili ragioni\u00bb come si legge in una lettera che Francesco Gonzaga invi\u00f2 a Verona.\nDal 1505 fu al servizio di Lucrezia Borgia, moglie di Alfonso I d'Este, a Ferrara. Nel 1511 pass\u00f2 a servizio del cardinale Ippolito I d'Este, nella stessa citt\u00e0.\nTromboncino part\u00ec da Ferrara nel 1518, quando affitt\u00f2 una casa a Venezia e rifiut\u00f2 la richiesta di Lucrezia Borgia di tornare a Ferrara. Si ipotizza possa essere stato il padre di Ippolito Tromboncino, anch'egli attivo a Venezia. Tromboncino cre\u00f2 a Venezia una scuola per gentildonne, per insegnare loro liuto e canto, tradizione che fu proseguita da Ippolito. La fama di Tromboncino come cantore al liuto \u00e8 confermata anche da Pietro Aaron e sopravvisse alla sua morte grazie anche alle sue allieve, che sembra fossero tra le migliori liutiste e cantanti venete ancora per diversi anni: secondo Lorenzetti (1994), furono portate a termine di paragone con Irene di Spilimbergo.\nNel 1530 era ancora a Venezia, e compose musica per la stagione del Carnevale. Nel 1535 scrisse da Vicenza al teorico Giovanni del Lago, accennando a un suo imminente ritorno a Venezia.\nProduzione musicale e influenze.\nTromboncino fu il pi\u00f9 prolifico compositore di frottole, forma che precedette il madrigale cinquecentesco, ma scrisse anche musica sacra: 17 laude, un mottetto e le famose \"Lamentazioni di Geremia\".\nDal punto di vista stilistico, la sua produzione sacra \u00e8 scritta secondo la tradizione del primo Cinquecento usando polifonia non imitativa su \"cantus firmus\".\nLe sue frottole, costituenti la maggior parte dei suoi lavori, sono molto pi\u00f9 varie di quelle di altri famosi compositori come Marchetto Cara, e tendono a essere pi\u00f9 polifoniche. Il linguaggio polifonico sar\u00e0 caratteristico del madrigale, che vedr\u00e0 la luce prima della morte di Tromboncino (per esempio, con il \"Primo libro di Madrigali\" di Philippe Verdelot pubblicato a Venezia nel 1533). La differenza fra le ultime frottole di Tromboncino e i primi madrigali non sta tanto nella musica quanto nella struttura dei versi. Tra le liriche che Tromboncino us\u00f2 nelle sue frottole spiccano quelle di Francesco Petrarca e il poema di Michelangelo \"Come haro dunque ardire\", che fa parte di una collezione di opere pubblicata nel 1518.\nOpere.\nFrottole.\nDella sua produzione si conoscono circa 170 frottole (fra cui alcune di dubbia attribuzione).\nL'editore Petrucci ne pubblic\u00f2 116, cos\u00ec suddivise:"}
{"id": "610323", "revid": "619191", "url": "https://it.wikipedia.org/wiki?curid=610323", "title": "AICA", "text": ""}
{"id": "610328", "revid": "287204", "url": "https://it.wikipedia.org/wiki?curid=610328", "title": "Krodsherad", "text": ""}
{"id": "610335", "revid": "834", "url": "https://it.wikipedia.org/wiki?curid=610335", "title": "Sentimenti", "text": ""}
{"id": "610337", "revid": "124123", "url": "https://it.wikipedia.org/wiki?curid=610337", "title": "A.J. Feeley", "text": "Carriera professionistica.\nStagione 2001\nPreso come 155 scelta dai Philadelphia Eagles, ha giocato una partita non da titolare completando 10 lanci su 14 per 143 yard con 2 touchdown e un intercetto concludendo con un passer rating di 114.\nStagione 2002\nHa giocato 6 partite di cui 5 da titolare completando 86 lanci su 154 per 1011 yard con 6 touchdown e 5 intercetti, ha subito 7 sack perdendo 48 yard concludendo con il ratio del 75,4%, ha fatto 12 corse per 6 yard con 2 fumble di cui uno lo ha perso e uno lo ha recuperato, ha fatto un tackle da solo e ha recuperato un altro fumble per nessuna iarda.\nStagione 2003\nNon \u00e8 mai sceso in campo.\nStagione 2004\n\u00c8 passato ai Miami Dolphins dove gioca 11 partite di cui 8 da titolare completando 191 lanci su 356 per 1893 yard\"record personale\" con 11 touchdown\"record personale e 15 intercetti, ha subito 23 sack perdendo 136 yard concludendo con il ratio del 61,7%, ha fatto 14 corse per 13 yard con un touchdown e 3 fumble. In totale \"(compresi quelle delle corse)\" ha subito 10 fumble di cui 5 li ha persi e uno lo ha recuperato.\nStagione 2005\nInizia con i \"Dolphins\" per poi passare ai San Diego Chargers senza mai scendere in campo.\nStagione 2006\nRitorna ai Philadelphia Eagles dove gioca 2 partite di cui nessuna da titolare completando 26 lanci su 38 per 342 yard con 3 touchdown, ha subito un sack perdendo 10 yard concludendo con il ratio del 122,9%, ha fatto una corsa per 3 yard, un tackle da solo, ha subito un fumble che ha perso.\nStagione 2007\nHa giocato 3 partite di cui 2 da titolare completando 59 lanci su 103 per 681 yard con 5 touchdown e 8 intercetti, ha subito 3 sack perdendo 10 yard concludendo con il ratio del 61,2%, ha fatto 7 corse per 23 yard\"record personale\", ha subito un fumble che poi ha recuperato.\nStagione 2008\nNon \u00e8 mai sceso in campo.\nStagione 2009\nPassa ai Carolina Panthers senza mai giocare una partita.\nStagione 2010\nIl 5 marzo ha firmato un contratto di 2 anni con i St. Louis Rams.\nVittorie e premi.\n\"Nessuno\""}
{"id": "610340", "revid": "125367525", "url": "https://it.wikipedia.org/wiki?curid=610340", "title": "Giovanni Morabito", "text": "Carriera.\nCresce nelle giovanili della avendo come compagni di squadra i vari Simone Perrotta, Emanuele Belardi, Bruno Cirillo e Giandomenico Mesto quando nel 1996-1997 viene mandato a farsi le ossa nel Campionato Nazionale Dilettanti al Crotone e non ancora ventenne si mette in luce disputando 38 partite siglando 5 reti ottenendo la promozione in serie C2. Nella stagione 1997-1998 la allenata da Franco Colomba lo fa rientrare alla base e lo fa debuttare in Serie B, annata che consente al calciatore di disputare 31 incontri con un gol ottenendo un settimo posto.\nNell'estate del 1998 viene acquistato in Serie A dal (allenato proprio dal suo ex allenatore alla Reggina, Franco Colomba), nella sua stagione vicentina diversi infortuni ne limitano l'utilizzo a 13 partite, e per di pi\u00f9 la squadra retrocede nella serie cadetta. Morabito rimane nella massima serie, rientrato nella squadra della sua citt\u00e0 (al suo debutto nel massimo campionato 1999/2000 allenata nuovamente da Colomba) con cui rimane per quattro stagioni consecutive, tre in Serie A ed una in Serie B culminata con la promozione in Serie A nel 2001/2002, collezionando 120 presenze e un gol al .\nDopo aver disputato altre 2 partite con la maglia amaranto, nel 2003 passa al Genoa, disputando altri 17 incontri. A gennaio rientra nuovamente alla , ma in tutto l'anno solare 2004 totalizza tre sole presenze in squadra, e nel mercato di gennaio 2005 \u00e8 ceduto al , con cui gioca 16 partite, pur non evitando la retrocessione della squadra calabrese in Serie C1. Nella stagione successiva \u00e8 al , dove ritorna a giocare con continuit\u00e0, per un totale di 36 partite con 2 gol. Nella squadra romagnola \u00e8 uno dei protagonisti dell'accesso ai play-off, persi contro il .\nRimasto senza contratto, fa ritorno alla , dove colleziona una sola presenza in Coppa Italia. Nel gennaio 2007 si trasferisce in prestito al , dove disputa 9 incontri e retrocede in Serie C1. Nell'estate del 2007, svincolato, viene ingaggiato dall'Hellas Verona di Franco Colomba. Nel gennaio 2009 passa alla Virtus Lanciano che milita in Prima Divisione nel girone B. Nel marzo 2010 passa all'Igea Virtus allenata dall'amico reggino Sergio Quinto Campolo, in Seconda Divisione.\nNel gennaio 2011 passa al guidato da Sergio Quinto Campolo, squadra di cui in seguito sar\u00e0 capitano. Nella partita contro l'Atletico Nola segna il suo primo gol in giallorosso su calcio di rigore. Nel settembre 2011 si trasferisce al .\nDopo meno di due mesi e 5 presenze rescinde il contratto. Smette di giocare all'et\u00e0 di 34 anni per intraprendere la carriera da allenatore.\nNel febbraio 2012 viene nominato allenatore della Valle Grecanica, squadra dell'hiterland reggino militante in Serie D, dove concluder\u00e0 la stagione in 17\u00b0 posizione retrocedendo in Eccellenza."}
{"id": "610344", "revid": "125380473", "url": "https://it.wikipedia.org/wiki?curid=610344", "title": "OGAE", "text": "L'OGAE (in francese: Organisation G\u00e9n\u00e9rale des Amateurs de l'Eurovision, in italiano: Organizzazione Generale dei Fan dell'Eurovision Song Contest) \u00e8 un fan club internazionale dell'Eurovision Song Contest, fondato nel 1984 a Savonlinna, Finlandia, da Jari-Pekka Koikkalainen.\nDescrizione.\nL'OGAE consiste in un network al quale sono iscritti oltre 40 paesi Europei e del resto del mondo che consiste in una compagnia non politica, non governata e no-profit.\nIl network lavora in concomitanza con l'Unione Europea di Radiodiffusione (UER) e organizza in modo indipendente e annualmente quattro competizioni no-profit volte a promuovere la musica popolare ai fans dell'Eurovision Song Contest, la manifestazione canora internazionale pi\u00f9 longeva al mondo.\nL'attuale presidente dell'OGAE \u00e8 il britannico Simon Bennet (dal 2015), anche parte dell'OGAE United Kingdom.\nIn Italia l'Associazione Culturale OGAE Italy \u00e8 nata nel 1990 e registrata ufficialmente nel 2012.\nLe principali attivit\u00e0 organizzate sono: \nFan club membri dell'OGAE.\nL'OGAE conta 46 membri, di cui due della Germania:\nOGAE Resto del mondo.\nI Paesi che non hanno un network OGAE, ma sono membri attivi dell'UER sono unificati con il nome \"Resto del Mondo\":\nContest organizzati dall'OGAE.\nVincitori dell'OGAE Video Contest.\nDieci paesi hanno finora vinto il contest da quando \u00e8 cominciato nel 2003. I paesi pi\u00f9 di successo sono stati la Russia e la Francia, che hanno vinto tre volte ciascuna:"}
{"id": "610350", "revid": "1543377", "url": "https://it.wikipedia.org/wiki?curid=610350", "title": "Camazepam", "text": "Il camazepam \u00e8 una 1,4-benzodiazepina e precisamente il sale dimetil carbammato del temazepam, un metabolita del diazepam. \nQuesta molecola possiede propriet\u00e0 ansiolitiche, anticonvulsivanti, sedative e miorilassanti ma differisce dalle altre benzodiazepine per le sue propriet\u00e0 ansiolitiche, particolarmente importanti, soprattutto se paragonate alle propriet\u00e0 anticonvulsivanti, ipnotiche e miorilasanti, decisamente pi\u00f9 limitate. \nIl farmaco veniva venduto in Italia dalla societ\u00e0 farmaceutica Zambon con il nome commerciale di \"Albego\" nella forma di confetti gastroresistenti contenenti 20\u00a0mg di principio attivo.\nFarmacodinamica.\nIl camazepam, come altre molecole della stessa classe, si lega specificamente a livello del sistema nervoso centrale (SNC) al sito recettoriale GABAA (il sito proprio delle benzodiazepine), potenziando l'attivit\u00e0 dell'acido \u03b3-amminobutirrico (GABA). Quest'ultimo \u00e8 un neurotrasmettitore dotato di una tipica azione di tipo inibitorio la quale determina una riduzione dell'eccitazione neuronale. La molecola, in studi eseguiti su animali da sperimentazione, ha mostrato un'affinit\u00e0 piuttosto bassa per il recettore GABAA a paragone di altre benzodiazepine.\nStudi eseguiti sugli animali hanno evidenziato che il composto ed i suoi metaboliti attivi possiedono anche propriet\u00e0 anticonvulsivanti.\nLa molecola potrebbe incrementare l'attenzione, ma questa attivit\u00e0 necessita di ulteriori studi e verifiche. \nDiversamente da altre benzodiazepine il camazepam non altererebbe il pattern del sonno normale.\nFarmacocinetica.\nA seguito di somministrazione per via orale la molecola viene facilmente ed ampiamente assorbita dal tratto gastroenterico. La biodisponibilit\u00e0 nell'essere umano raggiunge il 90%. Nell'organismo la benzodiazepina viene metabolizzata nel metabolita attivo temazepam. Studi eseguiti sui cani hanno evidenziato che l'emivita della molecola si aggira intorno alle 8 ore (range 6,4-10,5 ore). \nL'eliminazione dall'organismo avviene prevalentemente attraverso l'emuntorio renale.\nUsi clinici.\nIl camazepam trova indicazione nel trattamento a breve termine dei problemi di insonnia e di ansia. Come nel caso di altre benzodiazepine, il suo impiego deve essere riservato a quei soggetti in cui il disturbo del sonno \u00e8 grave, disabilitante o causa un marcato disagio.\nEffetti collaterali e indesiderati.\nGli effetti avversi sono simili a quelli delle altre molecole della medesima classe. Tuttavia rispetto ad altre benzodiazepine il camazepam sembra dare con frequenza minore alterazione dei tempi di reazione e di coordinamento, nonch\u00e9 disturbi di tipo cognitivo. \nQuesta caratteristica lo rende pi\u00f9 adatto come ansiolitico. A dosaggi pi\u00f9 elevati, ad esempio 40\u00a0mg di camazepam, i disturbi indotti dal composto sono simili a quelli causati da altre benzodiazepine e si possono manifestare confusione mentale, cefalea, vertigine, disartria e/o difficolt\u00e0 nella articolazione del linguaggio nonch\u00e9 reazioni paradosse quali l'insonnia.\nDurante il trattamento con camazepam \u00e8 stata segnalata l'insorgenza di disturbi a carico della cute e reazioni di ipersensibilit\u00e0 (prurito, orticaria, rash cutaneo, angioedema e reazioni anafilattiche.\nControindicazioni.\nIl camazepam \u00e8 controindicato nei soggetti con ipersensibilit\u00e0 nota al principio attivo, ad altre benzodiazepine oppure ad uno qualsiasi degli eccipienti contenuti nella formulazione farmaceutica.\nIl farmaco \u00e8 inoltre controindicato in coloro che sono affetti da miastenia gravis, grave insufficienza respiratoria o epatica e da sindrome da apnea notturna.\nDosi terapeutiche.\nNei soggetti adulti la dose standard \u00e8 pari a 20\u00a0mg/die, in un'unica somministrazione. In circostanze eccezionali la dose pu\u00f2 essere aumentata a 40\u00a0mg/die. Il trattamento deve essere in ogni caso il pi\u00f9 breve possibile. Il periodo di trattamento standard generalmente si aggira intorno alle 2 settimane, fino ad un massimo di 1 mese. La sospensione del trattamento deve avvenire con gradualit\u00e0."}
{"id": "610354", "revid": "1516566", "url": "https://it.wikipedia.org/wiki?curid=610354", "title": "Classe Friant", "text": "La classe Friant era costituita da tre incrociatori protetti della Marine nationale francese, costruiti per compiti essenzialmente coloniali, ma non per questo privi di interesse tecnico e operativo.\nIl loro progetto, elaborato nel tardo XIX secolo, prevedeva un aspetto volutamente combattivo e minaccioso, cos\u00ec che essi, anzich\u00e9 sembrare quelle unit\u00e0 leggere che erano, somigliavano piuttosto a delle piccole corazzate.\nIl disegno prevedeva uno sperone di prua esageratamente pronunciato, una poppa a bulbo, con un rigonfiamento notevole che aumentava la lunghezza dello scafo rispetto al ponte di coperta, fiancate larghe e rigonfie verso il basso, con un rapporto lunghezza-larghezza pi\u00f9 simile ad una nave da battaglia che ad un incrociatore. Dal momento che essi erano navi destinate ai caldi climi tropicali tutto lo scafo era riccamente fornito di portelli rettangolari, piuttosto dei pi\u00f9 piccoli obl\u00f2.\nIl ponte, invece, era di semplice disegno, continuo da prua a poppa, con poche sovrastrutture al di fuori della plancia e una struttura analoga, addirittura pi\u00f9 grande a poppa, ed entrambi questi blocchi avevano alberi tubolari piuttosto alti. Non mancavano 3 coppie di lance, 2 dei cannoni principali e i 4 secondari, ed infine i 3 fumaioli, bassi e armoniosi, nella parte centro-anteriore della nave.\nL'apparato propulsivo verteva su motrici a vapore, dalla non impressionante potenza di 9500hp.\nLa corazzatura era piuttosto cospicua, con un ponte protetto da 30mm, che diventavano 80 nei punti in cui esso si inarcava, sopra la sala delle ingombranti macchine alternative. Altre corazze leggere erano presenti sulle postazioni dei pezzi d'artigliaria.\nL'armamento era molto potente, con 6 cannoni da 164/30mm, 1 a prua, 1 a poppa, 4 su barabette laterali ad ampio campo di tiro, mentre i 4 cannoni da 100 erano sul ponte, 2 a prua e 2 a poppa. I 10 cannoni da 47mm previsti non trovarono applicazione pratica, tranne che alcuni \u2014 e solo per poco \u2014 sulla capoclasse, per motivi di stabilit\u00e0, ci\u00f2 che forse era la principale pecca del progetto: nei mari tropicali non vi \u00e8 dubbio che i pirati necessitavano di attenzioni, e cannoni leggeri di questo tipo erano molto pi\u00f9 utili che non le armi pi\u00f9 pesanti, per tenerli a bada. Oltretutto, sullo scafo i vari portelli erano teoricamente un facile accesso per eventuali malintenzionati, agevolati anche dallo scafo rigonfio verso il basso.Ma tutto questo si \u00e8 rivelato solo teorico. I Friant, ottime navi coloniali, non subirono mai abbordaggi. I nomi erano altisonanti almeno quanto agguerrite le navi: \"Chasseloup-Laubat\", \"Bougead\" e \"Friant\". Altre 3 unit\u00e0, leggermente modificate vennero varate successivamente ed erano \"Cassard\", \"Du Cahyla\" e \"d'Assas\".\nTutte queste navi operarono durante l'intera guerra del 1914-18, viaggiando dai Dardanelli alle Antille, all'Oceano Indiano."}
{"id": "610357", "revid": "110157", "url": "https://it.wikipedia.org/wiki?curid=610357", "title": "Lier (Norvegia)", "text": "Lier \u00e8 un comune norvegese della contea di Viken.\nVi \u00e8 nato lo sportivo Thorleif Haug."}
{"id": "610366", "revid": "767487", "url": "https://it.wikipedia.org/wiki?curid=610366", "title": "Ynglingar", "text": "Gli Ynglingar (nell'\"Heimskringla\"), Scylfings (nel \"Beowulf\" e nell'\"Ynglingatal\") oppure Figli di Freyr (nel \"Gesta Danorum\" e nell'\"Ynglingatal\") appartennero ad una dinastia scandinava che le fonti mitologiche pongono come originaria dello Svealand.\nOrigini.\nPrima dell'VIII secolo \u00e8 difficile ricostruire una linea di successione precisa. Sebbene gli antichi testi pervenuti (come l'Ynglingatal, \"gesta dei Yngling\", o l'Ynglinga saga, la \"saga dei Yngling\") riportino una genealogia i cui primi re sono corrispondenti, andando indietro nei secoli pi\u00f9 le gesta descritte si mischiano con il mito.\nLa dinastia \"storica\" discende da una linea di successione di re, semi-leggendari o leggendari, che inizia nel I secolo a.C. col dio Yngvi (Yngvi-Freyr), da cui deriva il nome Yngling (Yngvi-ing, dove -ing significa \"discendente\").\nI primi appartenenti a questa linea dinastica utilizzavano titolo di \"re a Uppsala\", importante centro culturale e religioso nell'attuale Svezia, il cui tempio, secondo il mito, era stato costruito dal dio Yngvi-Freyr. Ci sarebbe da osservare che Snorri Sturluson, nell'Ynglinga saga, se da un lato indica come primo sovrano svedese l'antico Gylfi, dall'altro riporta che solo da Dyggvi in poi si cominci\u00f2 ad usare l'appellativo \"konungr\" (che lo fa derivare da \"Kon Ungr\", Kon il Giovane), poich\u00e9 i suoi predecessori erano chiamati \"dr\u00f3ttinn\" (condottieri).\nTuttavia la figura del \"kuningaz\" era presente anche nelle culture protogermaniche almeno dai tempi di Tacito (I secolo d.C.). Pertanto risulta arduo stabilire quando i signori di Uppsala cominciarono ad essere effettivamente definiti come re.\nLa mancanza soluzione di continuit\u00e0 nella genealogia dei primi re pu\u00f2 essere attribuita al fatto che i primi documenti scritti risalgono a diversi secoli dopo, quindi fu ricostruita successivamente, o partendo da altri scritti ormai non pi\u00f9 esistenti, o influenzandosi a vicenda. Tra l'altro i decessi dei primi quattro re (Fj\u00f6lnir, Sveig\u00f0ir, Vanlandi e V\u00edsburr sono connessi ciascuno con uno dei quattro elementi di Empedocle), caratteristica che negli anni '90 ha fatto avanzare l'ipotesi che l\"'Ynglingatal\" fosse in realt\u00e0 successivo al \"Ynglinga saga\" (XII secolo d.C.) ed entrambi intenzionati a far risalire le origini dei regnanti all'epoca della loro compilazione direttamente al dio Freyr.\nPersi gli iniziali possedimenti in Uppland, Svezia, attorno al VII secolo, la linea dinastica riusc\u00ec a sopravvivere e conquistare diversi regni in Norvegia, unificandola una prima volta nell'872 circa (assumendo il nome di dinastia Bellachioma). Un supposto ramo degli Ynglingar (poi nota come dinastia di Muns\u00f6), riusc\u00ec a tornare a regnare nei territori svedesi originali nel X secolo.\nI re storici.\nLa distinzione tra re semi-leggendari e storici degli Ynglingar \u00e8 basata sulla conferma dell'esistenza dei componenti da fonti non riconducibili solamente alle saghe norrene come lo \"Ynglingatal\" (o l'anglosassone \"Beowulf\"). Una possibile linea di demarcazione la si pu\u00f2 individuare ponendo come fondatore degli Ynglingar \"storici\" Gudr\u00f8d il Cacciatore (Gudr\u00f8d Halfdansson Veidekonge), re di Vestfold, in seguito alla conquista del regno di Agder.\nUn'altra tradizionale linea di demarcazione \u00e8 la Battaglia di Hafrsfjord (circa nell'872), con la quale molti piccoli regni furono unificati dal nipote di Gudr\u00f8d il Cacciatore, Harald Bellachioma, cui gesta sono descritte nel \"Haraldskv\u00e6\u00f0i\" e nel \"Glymdr\u00e1pa\" di \u00deorbj\u00f6rn Hornklofi. Con l'estensione dei suoi domini in seguito a tale battaglia, si dette il titolo di re di Norvegia, dando inizio alla dinastia Bellachioma. Considerando per\u00f2 la successiva dinastia come separata, allora tutti i membri degli Yngling sarebbero da indicare come mitologici o semi-mitologici.\nUna data pi\u00f9 recente in cui si suppone che abbiano regnato non \u00e8 garanzia di una loro maggiore conferma storica. Per alcuni di essi, come Ongen\u00feeow, Ohthere, Onela e A\u00f0ils, vi sono citazioni e menzioni considerate pi\u00f9 affidabili a quelle relative a membri ben pi\u00f9 tardi come \u00d3lafr o R\u00f6gnvaldr.\nLe liste dei re.\nMettendo assieme le liste dei re dei principali testi pervenuti, si pu\u00f2 ricostruire questa tabella di raffronto:\nContinuazione del casato.\nLa dinastia degli Ynglingar conflui nella menzionata dinastia Bellachioma, quale sua continuazione nonch\u00e9 ramo norvegese:\nOltre al ramo norvegese, il Gesta Danorum considera appartenente ai Ynglingar anche la dinastia di Muns\u00f6, che regn\u00f2 dapprima in Svezia, poi in Danimarca:"}
{"id": "610376", "revid": "2038351", "url": "https://it.wikipedia.org/wiki?curid=610376", "title": "Valzer inglese", "text": ""}
{"id": "610382", "revid": "1369234", "url": "https://it.wikipedia.org/wiki?curid=610382", "title": "Fernando Cavenaghi", "text": "Carriera.\nClub.\nL'11 febbraio 2001 esordisce con il River Plate nel successo per 6-2 contro l'; durante l'anno segna un gol in 5 apparizioni. L'anno seguente gioca 23 partite e realizza 17 reti, compresa una tripletta contro l'Estudiantes. Il 14 luglio 2004, dopo 88 presenze e 55 gol tra campionato e coppe con il River Plate, lascia il campionato argentino per trasferirsi nella prima divisione russa con lo , che lo acquista per 8,6 milioni di euro. Nella stagione 2005 segna 7 gol in 26 partite, evidenziando qualche problema di ambientamento con la lingua russa, lo stile di gioco (assai diverso da quello argentino) e i campi artificiali. Pur segnando sette reti in meno del miglior marcatore della squadra Dmitrij Kiri\u010denko, contribuisce alla conquista di un posto in Champions League.\nInizia bene la stagione 2006, segnando due reti tra andata e ritorno al Luch Vladivostok nella Coppa di Russia, ma \u00e8 ben presto relegato in panchina dall'allora allenatore Starkov. Malgrado le poche possibilit\u00e0 di mettersi in luce, continua a realizzare gol importanti, come quelli nel doppio confronto con il nella semifinale di Coppa di Russia, portando il suo score a 4 reti in 7 partite (4 da titolare).\nIl 22 gennaio 2007 viene acquistato dal Bordeaux per la cifra di 9 milioni di euro + 2 di bonus, con cui firma un contratto della durata di quattro anni e mezzo. Vincendo subito la Coppa di Lega. Qui si rivela indispensabile, prima con i 22 gol, il secondo posto raggiunto dai girondini nella stagione 2007-2008 e la conquista della Supercoppa di Francia e poi nella conquista della Coppa di Lega, del sesto titolo dei girondini nel 2008-2009 e la Supercoppa di Francia.\nIl 26 agosto 2010 passa in prestito con diritto di riscatto a 3,5 milioni di euro al Maiorca. Il 25 gennaio 2011 viene girato in prestito con diritto di riscatto a 2,5 milioni di euro in Brasile all'Internacional. Nella squadra brasiliana, non riesce a trovare molto spazio, tanto che il rapporto finisce anzitempo (7 luglio). Il 15 luglio rescinde il contratto con il Bordeaux e ritorna al River Plate appena retrocesso. Dopo aver contribuito alla promozione della squadra il suo contratto non viene rinnovato. Il 30 giugno 2012 rimane svincolato.\nIl 9 agosto si accorda con il Villarreal in segunda divisi\u00f3n. Il 30 gennaio 2013 rescinde consensualmente il contratto con la societ\u00e0 spagnola, e il giorno successivo firma con i messicani del Pachuca. Decide poi di non rinnovare e il 31 dicembre rimane svincolato.\nIl 2 gennaio 2014 ritorna di nuovo al suo vecchio club, il River Plate, con il quale vince il Torneo Final 2014 da capocannoniere della squadra e la Coppa Campeonato. Successivamente i problemi fisici lo costringono a fermarsi fino a novembre. A fine anno vince anche la Coppa Sudamericana. L'anno seguente vince la Recopa Sudamericana e la Coppa Libertadores. Il 6 agosto 2015 a campionato in corso, decide di lasciare i milionari e il calcio giocato.\nIl 25 agosto dopo essere stato accostato al Pune City si trasferisce ufficialmente al club cipriota dell'APOEL Nicosia. Il 3 aprile 2016 dopo un intervento al ginocchio decide di interrompere anzitempo il contratto che lo legava al club cipriota. Con 19 gol in 18 incontri di campionato, vince il titolo di capocannoniere del torneo cipriota, ex aequo con Andr\u00e9 Alves e Dimit\u0103r Makriev.\nIl 28 dicembre 2016 Fernando Cavenaghi annuncia il ritiro, l'attaccante lascia il calcio giocato a soli 33 anni; saluter\u00e0 i suoi tifosi nel 2017 al \"Monumental\" di Buenos Aires, stadio che lo ha visto mettersi in mostra con la maglia del River Plate da giovanissimo e dove \u00e8 tornato nel 2011 quando i \"Millonarios\" sono retrocessi in seconda divisione.\nNazionale.\nNel 2003 con la Nazionale Argentina under-20 ha vinto il campionato Sudamericano di categoria e divenne capocannoniere del torneo. \u00c8 inoltre selezionato per giocare il Mondiale di categoria del 2003 dove l'Argentina fu eliminata in semifinale dal Brasile. L'attaccante segn\u00f2 quattro gol, di cui due su rigore, e si conferm\u00f2 capocannoniere della competizione con il brasiliano Dudu, lo statunitense Eddie Johnson e il giapponese Daisuke Sakata.\nIl 26 marzo 2008, viene convocato nella nazionale maggiore dall'allora ct Alfio Basile, per una partita amichevole contro l'Egitto.\nStatistiche.\nTra club, Nazionale maggiore e Nazionali giovanili, Cavenaghi ha giocato globalmente 499 partite segnando 230 reti, alla media di 0,46 gol a partita.\nPresenze e reti nei club.\n\"Statistiche aggiornate al 10 febbraio 2016.\""}
{"id": "610384", "revid": "48344", "url": "https://it.wikipedia.org/wiki?curid=610384", "title": "Stadi", "text": ""}
{"id": "610386", "revid": "21880", "url": "https://it.wikipedia.org/wiki?curid=610386", "title": "Vinchuca", "text": ""}
{"id": "610395", "revid": "2145932", "url": "https://it.wikipedia.org/wiki?curid=610395", "title": "Melodica", "text": "La melodica \u00e8 uno strumento musicale simile all'accordeon e all'armonica: si tratta di un aerofono ad ance dotato di tastiera. \nLo strumento \u00e8 noto anche con altri nomi: diamonica, clavietta, pianica.\nIl suo uso \u00e8 prevalentemente didattico: \u00e8 usata a scuola, nelle lezioni di musica rivolte ai ragazzi.\nLo strumento, costruito da Hohner come variante dell'armonica a bocca, \u00e8 composto fondamentalmente da due elementi: una piccola tastiera, un'imboccatura ed un tubo di plastica opzionale.\nLa tastiera \u00e8 simile a quella di una fisarmonica e nei modelli pi\u00f9 diffusi ha un'estensione di due ottave (25 tasti) o due ottave e mezzo (32 tasti). In Italia, \u00e8 principalmente commercializzata dalla Bontempi, col nome commerciale \"Diamonica\".\nIl tubo, munito di un beccuccio di plastica, si collega alla tastiera e consente di soffiare aria nello strumento in modo agevole, mantenendo la tastiera su un piano d'appoggio. Con alcuni modelli \u00e8 comunque possibile staccare il tubo e soffiare direttamente nello strumento come fosse un flauto. \nIl suono della diamonica viene prodotto con una tecnica del tutto simile a quella della fisarmonica. Lo strumento ha al suo interno delle ance libere ovvero piccole lamelle d'ottone intonate, controllate da valvole collegate ai tasti.\nLe ance vibrando producono il suono.\nQuesto strumento esiste anche in altre varianti, come l'accordina (clavietta trasversale con bottoni fabbricata in Francia). \nIl nome pi\u00f9 celebre legato all'uso della melodica \u00e8 quello del musicista reggae Augustus Pablo. Da ricordare anche l'utilizzo della melodica nel brano \"Il futuro \"dei Baustelle, che genera un'ambientazione malinconica."}
{"id": "610396", "revid": "1318658", "url": "https://it.wikipedia.org/wiki?curid=610396", "title": "Black out", "text": "Un black out (anche scritto \"blackout\" o \"black-out)\" \u00e8 un'interruzione della fornitura di energia elettrica in una determinata area geografica, che provoca problemi e/o danni a causa della mancata disponibilit\u00e0 di servizi basati sull'energia elettrica (per esempio trasporti, telecomunicazione, riscaldamento, sistemi di sicurezza e reti informatiche). La mancanza di elettricit\u00e0 pu\u00f2 essere provocata volontariamente (da parte del gestore della rete) oppure involontariamente, per esempio a causa di problemi a centrali o linee, per un sovraccarico della rete (consumo eccessivo rispetto all'effettiva capacit\u00e0 di produzione) oppure per cortocircuiti o guasti in cascata che determinano l'intervento dei sistemi di protezione. La definizione di \"black-out\" si applica al caso in cui l'elettricit\u00e0 sia totalmente assente per un periodo di tempo non trascurabile; qualora l'energia sia presente ma con un livello inferiore al valore normale il guasto \u00e8 detto \"brownout\", mentre un'interruzione momentanea (con durata da pochi millisecondi a qualche secondo e a volte eliminata automaticamente dai sistemi di protezione della rete, ma comunque sufficiente per essere avvertita) \u00e8 chiamata \"dropout\".\nI sistemi collegati a linee elettriche trifase possono essere soggetti a brownout quando uno o pi\u00f9 fasi sono assenti, hanno una tensione insufficiente o non sono correttamente sincronizzate; tali problemi possono danneggiare, in particolare, un motore elettrico.\nAlcuni abbassamenti di tensione sono causati intenzionalmente dal fornitore, per prevenire il distacco completo dell'energia (diminuendo la tensione, i carichi risultano generalmente alleggeriti). \"Rolling blackout\" \u00e8 il termine usato per indicare una forma di interruzione controllata e a turno dell'erogazione tra i vari distretti di utenze, evitando cos\u00ec un \"blackout\" di vaste aree.\nLe interruzioni di energia elettrica risultano particolarmente pericolose per gli ospedali, nei quali la maggior parte delle utenze, in particolare i macchinari per il mantenimento delle funzioni vitali dei pazienti, sono dipendenti dall'elettricit\u00e0. A seguito di tali rischi, in genere le strutture sanitarie possiedono generatori elettrici di emergenza (solitamente alimentati da motori a gasolio) configurati per avviarsi appena ha luogo l'interruzione di corrente, ai quali vengono collegate le utenze che non devono mai rimanere senza alimentazione; per evitare che l'elettricit\u00e0 venga a mancare anche durante gli istanti impiegati dai motori a gasolio per avviarsi, sono presenti in genere anche dei gruppi di continuit\u00e0. I generatori di emergenza e i gruppi di continuit\u00e0 sono presenti anche in altre strutture in cui \u00e8 di vitale importanza il fatto che la corrente elettrica non sia mai assente, come le linee di produzione industriale che non si possono interrompere e i sistemi di sicurezza delle centrali.\nAnche le centrali telefoniche e le reti telematiche hanno, in genere, gruppi di batterie di \"backup\" e, in alcuni casi, generatori di emergenza a gasolio per l'assenza prolungata di energia.\nI \"black-out\" possono inoltre venire provocati da atti di terrorismo, per paralizzare l'attivit\u00e0 elettrica di una zona; tale espediente fu utilizzato, ad esempio, negli anni '80 dal movimento terrorista e rivoluzionario peruviano Sendero Luminoso.\nCorrelazione con le nascite.\nGli episodi di \"black-out\" pi\u00f9 noti sono stati associati ad un sensibile aumento del numero di bambini nati circa 9 mesi dopo tali eventi. Il presunto rapporto di causa-effetto non \u00e8 mai stato ufficialmente riconosciuto, tanto che spesso le cifre ad esso correlate hanno sub\u00ecto contestazioni. Dopo un grande caso di black out in Olanda nel 2008, un'ostetrica locale (Brendy Kouwenberg) che aveva assistito al congruo numero di parti, ha tuttavia dichiarato che proprio il \"black-out\" ne sarebbe stato la causa. Analizzando anche i gi\u00e0 citati casi di New York e M\u00fcnster, la Kouwenberg sosteneva che l'assenza dell'elettricit\u00e0 (con conseguente impossibilit\u00e0 di usare lampade, televisori, Internet, videogiochi ed elettrodomestici) ed il buio incoraggerebbero le coppie ad intensificare l'attivit\u00e0 sessuale, con riscontro numerico.\n\"Black out\" storici.\nDi seguito, \u00e8 riportata in ordine cronologico una lista dei \"black-out\" pi\u00f9 famosi della storia:"}
{"id": "610400", "revid": "648716", "url": "https://it.wikipedia.org/wiki?curid=610400", "title": "Jurien de la Gravi\u00e8re (incrociatore)", "text": "La Jurien da la Gravi\u00e9re fu un incrociatore protetto della marina militare francese.\nPartendo dal presupposto che l'avversario pi\u00f9 probabile della marina francese era ancora una volta l'Inghilterra, la scuola di pensiero conosciuta come \"Jeune Ecole\", che nata nel 1880-1890 in gran parte si fondava sui convincimenti dell'ammiraglio Aube, riteneva che la migliore forma d'offesa contro un nemico storicamente superiore in mare fosse la lotta con unit\u00e0 corsare alle linee del traffico mercantile.\nAlcuni incrociatori, incluso uno che somigliava ad una nave passeggeri, vennero impostati, ma quello pi\u00f9 significativo era il \"Jurien\". Quando fu via via pi\u00f9 evidente che la vera minaccia per la Francia era la Triplice Alleanza e non la Gran Bretagna, allora anche l'ammiraglio Aube e la sua filosofia caddero in disgrazia (peraltro il concetto di nave corsara venne ripreso dai tedeschi, e con notevole profitto), mentre procedeva la costruzione del \"Gravi\u00e8re\", di oramai superata concezione.\nTecnica.\nCome successo ad altre unit\u00e0 corazzate dell'epoca, il nuovo incrociatore leggero era una riproduzione in scale ridotta di navi pi\u00f9 pesanti, in questo caso la Classe Guydeon, rispetto alla quale il \"Gravi\u00e8re\" era grossomodo altrettanto lungo (1 m in meno), ma pi\u00f9 stretto di 5 metri, ci\u00f2 che consentiva di ottenere un pi\u00f9 elevato rapporto di finezza, ma anche una minore stabilit\u00e0. Cos\u00ec divenne sommamente necessario tenere basse le sovrastrutture, ci\u00f2 che confer\u00ec una linea indubbiamente armoniosa e filante ad una nave che gi\u00e0 era l'essenza della tecnica francese, con 2 gruppi di fumaioli ben distanziati e bassi, dal colore e struttura caratteristici, senza nessuna controventatura di sostegno.\nL'apparato propulsivo ebbe una congrua potenza, ma inferiore ai Guydeon, con la speranza che la linea pi\u00f9 idrodinamica consentisse di ottenere una velocit\u00e0 di 23 nodi. Questa speranza rimase tale, perch\u00e9 l'unit\u00e0 risult\u00f2 1 nodo pi\u00f9 lenta. LA mancanza di turbine costituiva la pi\u00f9 grave limitazione del \"Jurien\", e non vi fu modo o pi\u00f9 propriamente volont\u00e0 d'aggiornarlo con motori di tale tipo.\nL'armamento era monocalibro, costituito da 8 cannoni moderni, da 164/45mm, con una buona potenza (3 colpi al minuto, 50\u00a0kg x 15\u00a0km di gittata), sistemati in casematte laterali, eccetto che i 2 a prua e poppa, il tutto pensato come misura per ridurre i pesi in alto.\nLa protezione non contava su cintura corazzata, ma su una compartimentazione cellulare sui lati, e un ponte da 65mm. Le torri e barbette arrivavano a 50mm.\nServizio.\nIl \"Jurien\" non ebbe molti modi per farsi notare: esso venne usato durante la prima guerra mondiale prevalentemente in Adriatico, per rinforzare la flotta italiana contro quella austriaca, gi\u00e0 di suo insufficiente, e piuttosto passiva, imbottigliata com'era, se non con sporadiche incursioni di navi veloci e soprattutto di sottomarini."}
{"id": "610403", "revid": "1501558", "url": "https://it.wikipedia.org/wiki?curid=610403", "title": "Coppa delle nazioni africane 2002", "text": "La Coppa delle nazioni africane 2002 fu la 23\u00aa edizione della massima competizione africana per nazionali di calcio. La manifestazione fu organizzata dal Mali e fu vinta dal . \nLa formula del torneo rimase immutata rispetto alle edizioni precedenti: le nazionali erano divise in quattro gruppi composti da quattro squadre ciascuno, le prime due classificate di ogni girone avanzavano il turno per disputare i quarti di finale. Vinse il , bissando cos\u00ec il successo ottenuto due anni prima nell'edizione ospitata congiuntamente dal Ghana e dalla Nigeria. Qui sotto, in dettaglio, tutti i risultati della manifestazione."}
{"id": "610417", "revid": "767487", "url": "https://it.wikipedia.org/wiki?curid=610417", "title": "Cardinis", "text": "Suite Cardinis \u00e8 un'applicazione web multilingua per il project management e portfolio management, finalizzata a soddisfare requisiti di Governance, sviluppata e distribuita da GFT.\nObiettivi.\nTra gli obiettivi dichiarati ci sono:\nIl modulo di \"Project Management\" (che si distingue per essere incentrato pi\u00f9 sulla WBS che sul diagramma di Gantt) affronta tra le altre tematiche:\nStrumenti.\nTra le tecnologie, i linguaggi di programmazione e gli standard utilizzati figurano (lista non esaustiva):"}
{"id": "610420", "revid": "767487", "url": "https://it.wikipedia.org/wiki?curid=610420", "title": "Celtas Cortos", "text": "Celtas Cortos \u00e8 un gruppo musicale spagnolo di rock celtico (rock celta). Il loro rock celtico \u00e8 combinato con testi di protesta, di attualit\u00e0 al fianco di testi pi\u00f9 romantici e malinconici. Negli anni la loro musica si \u00e8 evoluta combinando musica caraibica, flamenco, musica elettronica, reggae, metal e ska.\nBiografia.\nI Celtas Cortos sono fondati a Valladolid (Castiglia e Le\u00f3n) nel 1986. Otto amici, 4 dei quali provengono dal gruppo Almenara, decidono di partecipare ad un festival con il nome Colectivo Eurofolk, che ruota intorno all'Instituto Delicias di Valladolid. Vincono il primo premio e continuano a suonare insieme cambiando il loro nome in Celtas Cortos, marca delle sigarette senza filtro che fumava il batterista Nacho Castro.\nVincono un altro festival nell'aprile 1987, il premio \u00e8 la produzione di un album, ma dividono il premio con altri due vincitori, cos\u00ec contribuiscono con tre canzoni all'album \"\"\nIl produttore esecutivo Paco Mart\u00edn li aiuta nel 1990 nella realizzazione del loro primo album, \"Salida de emergencia\", contenente solo brani strumentali. L'album successivo, anch'esso del 1990, \"Gente Impresentable\" aggiunge la voce e le parole di Jes\u00fas H. Cifuentes (Cifu) agli strumenti, c'\u00e8 la necessit\u00e0 nel gruppo di trasmettere messaggi che vadano oltre la musica. Compaiono in questo disco gi\u00e0 brani mitici dei Celtas come \"La senda del tiempo\" o \"\u00bfQu\u00e9 voy a hacer yo?\", tuttora eseguiti dal vivo. All'uscita del disco seguono pi\u00f9 di 250 concerti.\nNel 1991 esce \"Cu\u00e9ntame un cuento\". Tra i temi, quello che d\u00e0 il titolo al disco, e \"20 de abril\".\nNel 1992 Alberto Garc\u00eda ha un incidente: avendo difficolt\u00e0 a muovere il braccio, abbandona temporaneamente il violino per suonare il trombone, questo influenza notevolmente il suond dei Celtas. In inverno si ritirano quindi per le registrazioni del quarto album, \"Tranquilo majete\", che esce nel 1993. Iniziano le prime esperienze all'estero dei Celtas Cortos, in Francia e Germania, per il mercato estero esce nel 1995 \"\u00a1Vamos!\" nel quale figura \"Cu\u00e9ntame un cuento\" cantata in spagnolo e in inglese. Sempre nel 1995 Jesus Cifuente incide il primo disco solista, \"El caim\u00e1n verde\".\nNel 1996 esce \"En estos d\u00edas inciertos\", un disco decisamente pi\u00f9 rock e con una grande carica di denuncia sociale, con temi come \"El migrante\" o \"Skaparate nacional\".\nIl 6 e 7 febbraio 1997 viene registrato \"Nos vemos en los bares\", l'unico disco dal vivo dei Celtas, che vede 2 brani inediti: \"Blues del Rosario\" e una versione reggae de \"Le strade\" dei Nomadi, pi\u00f9 \"Qu\u00e9 dir\u00e1 la gente\" dal disco solista di Cifuentes. Oltre ai Nomadi partecipano numerosi ospiti Jota degli Ixo Rai!, Javier Ruibal, Taba dei Ke no falte, la Bagad Quimperl\u00e9 Bretagne. I Celtas Cortos ricambieranno il favore ai Nomadi, suonando e cantando met\u00e0 in italiano e met\u00e0 in spagnolo \"20 de abril\" nel loro live \"Le strade, gli amici, il concerto\". I Nomadi la reincideranno poi in italiano nell'album \"SOS con rabbia e con amore\".\nNel 1998 lavorano ad un progetto solo strumentale senza Cifuentes \"El alquimista loco\", per poterlo registrare dal vivo in teatro, ci\u00f2 avviene a Las Landas (Francia) nel 1999. Sempre nel 1999 esce il disco \"Tienes la puerta abierta\", un disco in cui quasi non si sentono pi\u00f9 le influenze folk rock del gruppo, ma compaiono programmazioni ed elettronica. I testi sono sempre pi\u00f9 impegnati politicamente e socialmente.\nNel 2001 esce la raccolta \"Grandes \u00e9xitos, peque\u00f1os regalos\". Nel 2002 Jesus Cifuentes annuncia di voler abbandonare il gruppo, \u00e8 un periodo di crisi in cui si pensa anche di sciogliere definitivamente il gruppo, ma viene poi trovata una nuova voce, Antu\u00e1n Mu\u00f1oz, e viene inciso \"C'est la vie\", un disco pubblicato nel 2003 dalle sonorit\u00e0 decisamente pi\u00f9 latinoamericane.\nNel 2004, un altro fondatore, Carlos Soto, abbandona il gruppo per dedicarsi al nuovo progetto \"Awen Magic Land\", mentre il resto del gruppo si dedica a riarrangiare vecchi brani con il nuovo cantante.\nAlla fine del 2005 Jesus Cifuentes torna nel gruppo, in appena quattro settimane viene registrato il disco del ventennale \"20\u00ba Soplando Versos\", con riarrangiamenti dei maggiori successi del gruppo.\nNel settembre 2008 i Celtas Cortos pubblicano un nuovo disco di inediti \"40 de abril\".\nNel 2014 escono con il loro nuovo lavoro, un disco di inediti \"Contratiempos\"."}
{"id": "610421", "revid": "1652134", "url": "https://it.wikipedia.org/wiki?curid=610421", "title": "Gaetano Belloni", "text": "Professionista dal 1916 al 1932, vinse il Giro d'Italia 1920, due edizioni della Milano-Sanremo, nel 1917 e nel 1920, tre del Giro di Lombardia, e complessivamente dodici tappe del Giro, oltre a numerose altre classiche del panorama italiano. Fu grande rivale di Costante Girardengo, e proprio a causa dei numerosi secondi posti rimediati nelle sfide con il campione novese viene ricordato come l'\"Eterno Secondo\".\nCarriera.\nGli inizi e le prime vittorie.\nIl padre di Belloni, Gentilio, era un allevatore di cavalli per carrozze. Il declino di questo tipo di attivit\u00e0 lo spinse a trasferire la famiglia a Milano. L\u00ec Gaetano (detto \"Tano\") fu mandato a fare l'apprendista in una manifattura tessile, dove in un incidente di lavoro perse il pollice e l'indice della mano destra. Questa menomazione gli valse in seguito l'esclusione dalla chiamata alle armi per la Prima guerra mondiale.\nSi avvicin\u00f2 al mondo sportivo praticando la lotta greco-romana, ma pass\u00f2 presto al ciclismo, seguendo le orme del fratello maggiore Amleto, che partecip\u00f2 al Giro d'Italia 1909. Nel 1912 debutt\u00f2 come dilettante e negli anni successivi inizi\u00f2 a sviluppare le sue doti di passista e velocista. Nel 1914 vinse il campionato italiano per dilettanti e il Piccolo Giro di Lombardia e, a partire dalla primavera 1915, inizi\u00f2 a partecipare ad alcune gare professionistiche. Fece il proprio debutto alla Milano-Sanremo del 1915, ma non termin\u00f2 la gara a causa di una caduta; in quella stessa prova Costante Girardengo, primo a tagliare il traguardo, fu squalificato per aver tagliato la strada. Nello stesso anno Belloni, ancora dilettante, vinse il Giro di Lombardia, conquistando la sua prima vittoria prestigiosa: il risultato fu inaspettato, come attest\u00f2 la \"Gazzetta dello Sport\" con il titolo \u00abUna grossa sorpresa al Giro di Lombardia\u00bb.\n1916-1922: l'attivit\u00e0 professionistica e la vittoria al Giro.\nPassato professionista nel 1916 con la Bianchi, negli anni subito seguenti fu favorito dal citato fatto di non essere stato chiamato alle armi, vincendo numerose gare, tra cui la Milano-Sanremo nel 1917, al termine di una fuga solitaria di 150\u00a0km, e la Milano-Torino e il Giro di Lombardia nel 1918. Al termine della guerra, il ritorno alla piena attivit\u00e0 di Girardengo penalizz\u00f2 Belloni, che inizi\u00f2 ad essere indicato come \"l'Eterno Secondo\": in questo periodo, infatti, il campione lombardo accumul\u00f2 la maggior parte dei suoi circa 100 secondi posti, 26 dei quali proprio dietro Girardengo (tra questi la piazza d'onore al Giro 1919, vinto da \"Gira\" con quasi un'ora di margine).\nFu nel 1920 che Belloni raggiunse l'apice della propria carriera, vincendo prima la Milano-Sanremo e quindi il Giro d'Italia. In quel Giro seppe approfittare al meglio della caduta di Girardengo sul Monte Ceneri durante la prima tappa, attaccandolo con i compagni della Bianchi e precedendolo di 12 minuti sul traguardo di tappa a Torino (il rivale opter\u00e0 per un immediato ritiro); Belloni si aggiudic\u00f2 anche quattro tappe, inclusa l'ultima a Milano in \"ex aequo\" con altri otto ciclisti a causa dell'invasione di pubblico del Parco Trotter, sede d'arrivo, che imped\u00ec la volata finale. Durante la stagione partecip\u00f2 anche al suo primo Tour de France, ma si ritir\u00f2 gi\u00e0 nella prima tappa. Nel 1921 concluse secondo il Giro d'Italia, preceduto di soli 41\" da Giovanni Brunero dopo un lungo duello; l'anno dopo, quando gi\u00e0 aveva vinto due tappe ed era \"leader\" della generale, fu costretto a lasciare il Giro d'Italia quando la sua squadra, la Bianchi, si ritir\u00f2 in blocco per protestare contro la riammissione di Brunero, colpevole di una violazione del regolamento.\nDi questi anni si ricorda un curioso episodio: dopo un successo in una tappa del Giro d'Italia davanti a Girardengo, Belloni venne premiato con un quadro che rivendette subito dopo per la modica cifra di 2 lire. Il quadro portava la firma di Pablo Picasso, che sarebbe divenuto celebre nel mondo pochi anni dopo.\n1923-1935: gli ultimi anni e le vittorie su pista.\nNel 1923 pass\u00f2 dalla Bianchi alla Legnano, con cui si classific\u00f2 per due volte secondo alla Milano-Sanremo; nel 1925 gareggi\u00f2 invece con la Wolsit, sottomarca della Legnano, vincendo due tappe al Giro d'Italia e concludendolo quarto in classifica. Tra il 1926 e il 1927, complice anche lo strapotere di Alfredo Binda in Italia, fu molto attivo soprattutto in Germania, affermandosi tra i ciclisti pi\u00f9 vittoriosi, con successi al Giro dello Hainleite a Erfurt e al Giro di Colonia. Nel 1927 al nuovo circuito del N\u00fcrburgring partecip\u00f2 al primo Campionato del mondo professionisti, giungendo quarto dietro ad Alfredo Binda, Costante Girardengo e Domenico Piemontesi.\nLe sue ultime vittorie importanti su strada furono quelle al Giro di Lombardia 1928 (terzo successo per lui) e nella prima tappa del Giro d'Italia 1929; proprio in quel Giro 1929, durante l'ottava tappa, a Ferentino, invest\u00ec un bambino che giocava in mezzo alla strada. Il bambino non sopravvisse e Belloni si ritir\u00f2 dalla corsa per la disperazione.\nA partire dagli anni Venti, Belloni fu anche un attivo seigiornista, prediligendo soprattutto le redditizie trasferte oltreoceano, con frequenti presenze alle Sei giorni di New York, e di Chicago, vinte entrambe. Durante una Sei giorni di New York, sulla celebre pista del Madison Square Garden, fu anche protagonista di una caduta che gli procur\u00f2 una frattura al braccio; in quell'occasione il celebre tenore Beniamino Gigli, in tourn\u00e9e negli Stati Uniti, mise a disposizione la propria limousine per trasportarlo in ospedale, andando poi anche a fargli visita.\nDopo il ritiro.\nAbbandonata la carriera agonistica all'et\u00e0 di 40 anni, Belloni fu per decenni direttore di corsa al Velodromo Vigorelli di Milano. Fu anche per alcuni anni direttore sportivo alla Leo-Chlorodont, la squadra di Gastone Nencini."}
{"id": "610425", "revid": "648716", "url": "https://it.wikipedia.org/wiki?curid=610425", "title": "Classe Agordat", "text": "La classe Agordat era composta da due unit\u00e0 (\"Agordat\" e \"Coatit\") classificate come esploratori, ed essendo leggermente pi\u00f9 grosse di un cacciatorpediniere dell'epoca erano grossomodo considerabili come incrociatori leggeri.\nEntrate in servizio nella Regia Marina italiana all'inizio del XX secolo, erano unit\u00e0 relativamente poco riuscite, in quanto avendo motrici a vapore che non riuscivano a superare i 22 nodi, poco in assoluto, pochissimo per la Regia Marina che ha sempre avuto un notevole interesse per la velocit\u00e0, con compromessi pesanti in altri ambiti come la protezione e autonomia, spesso sufficienti per vanificare le possibilit\u00e0 di sopravvivenza della nave.\nIl dislocamento di 1.300\u00a0t era relativamente leggero rispetto agli incrociatori, ma decisamente pesante riguardo ai cacciatorpediniere dell'epoca, spesso sotto le 500 tonnellate (in seguito, gi\u00e0 alla fine della prima guerra mondiale avrebbero superato le 1.000).\nA queste navi sarebbe seguito la classe Quarto, finalmente con turbine a vapore."}
{"id": "610427", "revid": "14641", "url": "https://it.wikipedia.org/wiki?curid=610427", "title": "Difenilmetanodiisocianato", "text": ""}
{"id": "610433", "revid": "14641", "url": "https://it.wikipedia.org/wiki?curid=610433", "title": "Metilene difenil diisocianato", "text": ""}
{"id": "610434", "revid": "1318658", "url": "https://it.wikipedia.org/wiki?curid=610434", "title": "Quarto (esploratore)", "text": "L'esploratore Quarto fu la prima unit\u00e0 di questo tipo di cui si dot\u00f2 la Regia Marina come evoluzione dei precedenti incrociatori leggeri. L'unit\u00e0 venne impostata nel 1909 come nave da battaglia di 4\u00aa classe (secondo la classificazione in uso all'epoca), ma gi\u00e0 al varo nell'agosto 1911 venne riclassificata \"esploratore\". Entr\u00f2 in servizio l'11 maggio 1912 e venne riclassificato incrociatore leggero nel 1938, solo quattro mesi prima della radiazione avvenuta il 5 gennaio 1939.\nCaratteristiche generali e costruttive.\nNel 1908 la Regia Marina richiese la costruzione di un'unit\u00e0 prototipo di nave leggera, poco protetta ma molto veloce e ben armata, che potesse svolgere i compiti assolti dalle unit\u00e0 tipo \"scout\" della Marina Britannica. Questo tipo di nave \"esploratore\" avrebbe dovuto essere in grado di contrapporsi efficacemente alle corrispondenti unit\u00e0 che la Marina Austroungarica stava realizzando. Un tentativo in tal senso era stato fatto precedentemente con gli incrociatori leggeri della classe \"Agordat\", i cui risultati complessivi erano per\u00f2 stati molto deludenti a causa della limitata velocit\u00e0 possibile con i motori alternativi e delle caratteristiche costruttive generali.\nIl nuovo progetto venne sviluppato dal maggiore del Genio Navale Giulio Truccone e la costruzione affidata ai cantieri del Regio Arsenale di Venezia per i quali questa fu l'ultima nave da guerra costruita. Lo scafo, lungo e sottile, era dotato di un bordo libero relativamente alto, con un ponte di castello prolungato posteriormente fin oltre la plancia di comando, una tuga lunga e relativamente stretta che si prolungava all'indietro allo stesso livello, 2 alberi e 3 fumaioli.\nLa linea complessivamente bassa per l'esiguit\u00e0 delle sovrastrutture consentiva una adeguata stabilit\u00e0, nonostante la finezza dello scafo il cui interno era perlopi\u00f9 occupato dalle macchine: la velocit\u00e0 infatti era la prima delle priorit\u00e0 del disegno costruttivo. Per garantire una potenza adeguata, abbandonati gli obsoleti motori alternativi alimentati a carbone, sul \"Quarto\" vennero installati due gruppi di turbine a vapore tipo Parson servite da dieci caldaie a nafta (due delle quali inizialmente furono attrezzate per funzionare eventualmente anche a carbone, soluzione poi abbandonata). L'apparato propulsore agiva su quattro assi collegati ad altrettante eliche in bronzo a tre pale di 2,1 m di diametro. Il tutto forniva una potenza di 29.215 CV consentendo di raggiungere nelle prove di collaudo la velocit\u00e0 di 28,6 nodi.\nL'altra priorit\u00e0 di progetto era l'armamento, costituito da sei pezzi da Armstrong 120/50 Mod. 1909 e sei da 76/50, quindi di calibro superiore alle corrispondenti unit\u00e0 austroungariche. Queste ultime avevano un numero di cannoni superiore, ma a causa della loro disposizione a bordo la potenza simultanea di fuoco era sostanzialmente la stessa. L'armamento silurante era costituito da due tubi lanciasiluri da 450\u00a0mm, curiosamente alloggiati sotto coperta e protetti da portelli stagni. Questa posizione rendeva di fatto poco maneggevole il lancio per cui il sistema fu successivamente modificato. Mancava totalmente nella dotazione iniziale l'armamento antiaereo, in quanto giustamente ritenuto a quei tempi superfluo. Per un breve periodo (1926-1927) tuttavia il \"Quarto\" imbarc\u00f2 un idrovolante ricognitore Macchi M.18AR. L'armamento antiaereo fu invece installato in occasione dei grandi lavori del 1936: al posto di quattro dei sei cannoni da 76/50 vennero imbarcate due mitragliere binate da Breda Mod. 31 da 13,2\u00a0mm e due mitragliatrici da 6,5\u00a0mm. Furono inoltre spostati in coperta nuovi tubi lanciasiluri con migliore manovrabilit\u00e0.\nLa corazzatura era limitata ad un ponte leggermente corazzato dello spessore massimo di 40\u00a0mm.\nAl di l\u00e0 di essere un pregevole esercizio di tecnica, il \"Quarto\" non offriva molto, operativamente parlando, e in quegli anni le Marine degli altri Paesi stavano gi\u00e0 sviluppando incrociatori leggeri, quasi altrettanto veloci e meglio armati.\nStoria.\nL'esploratore \"Quarto\" entr\u00f2 in servizio l'11 maggio 1912 e svolse inizialmente la normale attivit\u00e0 di Squadra con missioni peraltro limitate all'Adriatico e allo Ionio. Durante questo periodo sub\u00ec gravi danni per un incendio che tenne la nave ferma a lungo per le riparazioni. Il 3 maggio 1914 a Genova ricevette la bandiera di combattimento.\nDurante la prima guerra mondiale il \"Quarto\" svolse 54 missioni di guerra (quasi nessuna delle quali vide uno scontro diretto contro unit\u00e0 navali nemiche) e 9 missioni di scorta per un totale di 1336 ore di navigazione.\nNell'intervallo tra le due guerre partecip\u00f2 all'attivit\u00e0 di Squadra, ricoprendo anche il ruolo di ammiraglia della 2\u00aa Divisione Siluranti, ed effettu\u00f2 numerose missioni all'estero fino alla Cina e al Mar Rosso. Nel 1936 rientr\u00f2 in Italia per essere sottoposto ai lavori di riarmo e partecip\u00f2 poi all'attivit\u00e0 di appoggio durante la guerra civile spagnola. Nel 1938 venne riclassificato incrociatore leggero ma nell'agosto dello stesso anno un grave incidente nel locale caldaie mise fine alla sua carriera operativa.\nFu radiato dai quadri della Regia Marina il 5 gennaio 1939 e adibito a bersaglio per esercitazioni di tiro e di sabotaggio. Il suo relitto venne utilizzato per ostruire l'ingresso al porto di Livorno nel luglio 1944."}
{"id": "610437", "revid": "33277", "url": "https://it.wikipedia.org/wiki?curid=610437", "title": "La Gazzetta di Parma", "text": ""}
{"id": "610447", "revid": "324026", "url": "https://it.wikipedia.org/wiki?curid=610447", "title": "Acro", "text": "L'acro (), simbolo ac, \u00e8 un'unit\u00e0 di misura di superficie del Sistema imperiale britannico e di quello consuetudinario statunitense, ma non \u00e8 adottato dal Sistema internazionale.\nEsso \u00e8 definito come l'area-tipo di un rettangolo di 660 piedi di lunghezza per 66 di larghezza, ovvero piedi quadrati che, nel Sistema internazionale, corrispondono a .\nAnche in Italia esiste un'unit\u00e0 di misura chiamata \"acro\" o \"campo\", non correlata a quella sopra citata e sottomultipla dell'ettaro, e tuttavia assai simile nelle dimensioni: corrisponde a e quindi 2,5 di tali acri corrispondono a un ettaro, o .\nL'acro internazionale.\nNel 1958 gli Stati Uniti e le nazioni del Commonwealth stabilirono la lunghezza della iarda internazionale a 0,9144 metri. \nDi conseguenza, l'acro internazionale \u00e8 esattamente .\nAcro statunitense.\nL'acro statunitense \u00e8 precisamente e il suo valore, derivante dall'operazione formula_1, \u00e8 basato su un pollice definito esattamente dal rapporto 1 metro = 39,37 pollici, come stabilito dal Mendenhall Order.\nEquivalente nelle altre unit\u00e0 di misura.\n1 acro internazionale \u00e8 uguale alle seguenti unit\u00e0 metriche:\n1 acro internazionale \u00e8 uguale alle seguenti unit\u00e0 consuete:\n1 acro dello \"United States survey\" equivale a:\nUso dell'acro.\nNel Regno Unito l'uso dell'acro \u00e8 ufficialmente sconsigliato, pur rimanendo unit\u00e0 di misura abbastanza diffusa nella vita quotidiana. Negli Stati Uniti l'acro rimane tuttora l'unit\u00e0 di misura ufficiale per quanto riguarda i terreni.\nIl tipico \"appezzamento\" di terreno in base all'Homestead Act negli Stati Uniti \u00e8 di 160 acri, ovvero 0,25 (un quarto) miglia quadrate. Ci\u00f2 fa s\u00ec che la lunghezza comune dei campi sia di mezzo miglio, e ogni \"rod\" di larghezza sia pari a un acro.\nLa superficie di terreno viene solitamente determinata facendo riferimento all'area corrispondente come riportata su una mappa. In sintesi la misura di superficie del terreno \u00e8 sempre planimetrica, cio\u00e8 corrisponde alla sua proiezione sul piano orizzontale. Su un terreno in pendenza la superficie reale del suolo, ovviamente, sar\u00e0 maggiore di quella misurata in pianta.\nOrigine storica.\nLa parola \"acro\" deriva dall'inglese \"acre\", termine derivato dall'inglese antico \"\u00e6cer\", affine al latino \"ager\", con il significato originario di \"campo aperto\".\nL'acro fu scelto come corrispondente all'incirca all'appezzamento di terreno arabile da un uomo con un bue in un giorno. Ci\u00f2 spiega la definizione dell'acro come l'area di un rettangolo con un lato pari a una catena e l'altro pari a un furlong. Una striscia di terra lunga e stretta \u00e8 pi\u00f9 facile da arare di un terreno quadrato, dato che l'aratro deve essere girato meno frequentemente. Lo stesso termine \"furlong\" deriva dal fatto che \u00e8 \"un \"furrow\" in lunghezza\".\nValori legali dell'acro vennero stabiliti in Inghilterra su decreto di:\nStoricamente la dimensione delle fattorie e delle propriet\u00e0 terriere nel Regno Unito \u00e8 sempre stata espressa in acri, anche se il numero di acri era cos\u00ec grande che sarebbe stato pi\u00f9 conveniente esprimere il valore in miglia quadrate. Ad esempio, si poteva dire di un certo possidente, che aveva 32.000 acri di terreno, non 50 miglia quadrate."}
{"id": "610461", "revid": "22229", "url": "https://it.wikipedia.org/wiki?curid=610461", "title": "Destra radicale", "text": ""}
{"id": "610474", "revid": "125361579", "url": "https://it.wikipedia.org/wiki?curid=610474", "title": "Rivotorto", "text": "Rivotorto \u00e8 una frazione del comune di Assisi (PG).\nSituato ai piedi del monte Subasio (a 211 ), Rivotorto dista solo 3\u00a0km dalla citt\u00e0 di Assisi e conta 1.284 abitanti (dati ISTAT 2001), che lo rendono una delle frazioni pi\u00f9 popolate del territorio. Nella tradizione locale e nei comuni vicini, il paese \u00e8 noto anche con il nome di \"Rigobello\".\nStoria.\nIl nome deriva dal \"rivo\", un ruscello tutt'altro che lineare (\"torto\", storto) che scorre in prossimit\u00e0 del Santuario omonimo.\nA Rivotorto si sono svolti parecchi episodi della vita di san Francesco, agli inizi del XIII secolo. Il padre di Francesco, Pietro di Bernardone, possedeva diverse terre in zona e Francesco, quando decise di abbandonare la vita agiata, dimor\u00f2 a lungo nel \"tugurio\", un basso edificio in pietra coperto da frasche, i cui presunti resti sono ora custoditi all'interno della grande chiesa di Rivotorto.\nQuando venne aperto il collegamento postale tra Firenze e Roma (nel XIX secolo), il paese ospitava una locanda di sosta, denominata per l'appunto \"osteriola\": attorno ad essa ed alla strada statale \"75\" si \u00e8 sviluppato il nucleo odierno del paese.\nEconomia e manifestazioni.\nL'agricoltura ha costituito, nel passato, il fulcro delle attivit\u00e0 commerciali, in particolare legate all'orto-floro-vivaismo. A livello industriale, si annoverano un certo numero di imprese operanti nel settore del legno, del cemento e della maglieria.\nNel mese di agosto vi si tiene la sagra denominata \"Rassegna degli antichi sapori\"."}
{"id": "610478", "revid": "228587", "url": "https://it.wikipedia.org/wiki?curid=610478", "title": "Memorial (Moonspell)", "text": "Memorial \u00e8 il settimo album della band gothic metal portoghese Moonspell, \u00e8 uscito il 24 aprile 2006. L'album \u00e8 disponibile in tre differenti versioni: la versione standard con 11 tracce, la versione in edizione limitata digipack con una bonus track e la versione portoghese con una bonus track."}
{"id": "610486", "revid": "729019", "url": "https://it.wikipedia.org/wiki?curid=610486", "title": "Giro del Belgio 1973", "text": "Il Giro del Belgio 1973, cinquantasettesima edizione della corsa, si svolse in cinque tappe, precedute da un cronoprologo iniziale, tra l'8 e il 13 aprile 1973, per un percorso totale di 921,3\u00a0km e fu vinto dal danese Leif Mortensen."}
{"id": "610492", "revid": "729019", "url": "https://it.wikipedia.org/wiki?curid=610492", "title": "Giro del Belgio 1974", "text": "Il Giro del Belgio 1974, cinquantottesima edizione della corsa, si svolse in cinque tappe, precedute da un cronoprologo iniziale, tra il 14 e il 19 aprile 1974, per un percorso totale di 927,7\u00a0km e fu vinto dal belga Roger Swerts."}
{"id": "610494", "revid": "287204", "url": "https://it.wikipedia.org/wiki?curid=610494", "title": "Classe Topaze", "text": "La classe Topaze, nota anche come classe Gem \u00e8 stata un gruppo di quattro incrociatori leggeri costruiti per la Royal Navy britannica. Delle 4 unit\u00e0, una, l\"Amethyst\" pass\u00f2 alla storia per essere il primo scafo della categoria a possedere motori a turbina, che sebbene non garantissero molto in termini di velocit\u00e0, iniziarono, tecnicamente parlando, una nuova era.\nProgetto.\nLe 4 navi di questa classe sono state a tutti gli effetti un'importante innovazione nell'ambito della Marina Britannica. Esse sono state infatti concepite come incrociatori leggeri. In effetti, la classe di navi in parola ha avuto un ruolo evolutivo anche nell'ambito della sua stessa realizzazione, come si vedr\u00e0.\nA tutti gli effetti, gli incrociatori leggeri derivano da quelli protetti. Essi sono stati ricavati dal concetto dei primi incrociatori corazzati la cui armatura, tuttavia, a causa delle scarse qualit\u00e0 dei metalli impiegati, non era in grado di proteggerli se non appesantendoli con tanto peso extra da renderli non pi\u00f9 veloci delle corazzate, e dunque, in pratica li rendeva delle corazzate di seconda o terza classe. A quel punto si decise di rinunciare alla cintura corazzata, ovvero alla protezione delle fiancate, per lasciare solo un ponte corazzato e altre strutture minori. Il ponte corazzato non era orizzontale come si potrebbe immaginare, ma aveva una configurazione parzialmente tridimensionale. Partendo dalle murate della nave, esso infatti si inarcava, praticamente al livello del galleggiamento o appena di sopra, fino a proteggere le parti vitali dell'unit\u00e0 e in particolare i motori, con le loro alte macchine alternative e le relative caldaie. In effetti, si trattava di una struttura complessa a guscio di tartaruga, che portava via molto spazio e non offriva nessuna protezione ma solo una zavorra extra contro colpi e impatti subacquei. Tuttavia essa era un buon compromesso contro le granate che giungevano sopra la linea di galleggiamento, che essa, a mo' di scudo, in genere pi\u00f9 spesso nelle parti inclinate che centrali, tendeva a fermare o a far rimbalzare dato l'angolo favorevole.\nMa l'evoluzione aveva prodotto rapidamente un nuovo tipo di corazzatura, con leghe in acciaio indurito superficialmente che offrivano circa il doppio della protezione rispetto alla massa.\nSi giunse quindi alla fine del XIX secolo, e queste cominciarono a diventare diffuse. A quel punto gli incrociatori protetti, costruiti in gran numero soprattutto dalla Gran Bretagna cominciarono ad essere palesemente obsoleti e si ritorn\u00f2 agli incrociatori corazzati. Ma gli incrociatori protetti non si estinsero subito, perch\u00e9 diedero la luce, affinati e resi ancora pi\u00f9 veloci, a quelli leggeri.\nTecnicamente parlando, la classe Gem era data in effetti da incrociatori protetti, seppure assai piccoli, che erano stati costruiti assieme agli ultimi 2 protetti, i Challenger. Queste navi offrono un confronto istruttivo, perch\u00e9 si trattava di unit\u00e0 da 5900t. con scafo di 145x17,1 m e motore da 12500\u00a0hp, dati da motrici alternative, per una velocit\u00e0 appena superiore a quella delle corazzate del tempo, ovvero 21 nodi (3 circa sopra il livello standard delle corazzate).\nI Gem avevano un rapporto lunghezza-larghezza di circa 9:1, pi\u00f9 simile a quello dei cacciatorpediniere, anzich\u00e9 7:1. Essi avevano certamente meno robustezza strutturale, ma con un dislocamento di 3000t. erano in grado di raggiungere i 22 nodi, nonostante che le macchine installate a bordo non erano altrettanto potenti, data la minore spaziosit\u00e0 della nave, e fornivano soltanto 9800\u00a0hp.\nIn termini tecnici, i \u2018Topaze\u2019 erano navi con un ponte di castello a prua di media estensione (fino alla plancia comando), una lunghezza dello sperone di prua molto maggiore della prua da cui l'inclinazione negativa della linea di prua, 3 lunghi e slanciati fumaioli che seguivano la disposizione delle caldaie e che per ridurre la resistenza specie in caso di vento erano inclinati all'indietro, dando quasi una materiale rappresentazione della velocit\u00e0 che queste navi erano concepite per avere. Le motrici alternative, in 2 gruppi, erano sistemate su altrettanti assi portaelica. All'epoca era difficile che un singolo asse potesse sopportare oltre 5000\u00a0hp. La struttura della nave comprendeva anche 2 alberi molto alti e snelli, ricchi (come anche i fumaioli) di strutture metalliche filari, ma in questo caso non si trattava di controventature di sostegno, ma di antenne di una nuova, rivoluzionaria invenzione, la radio. La plancia di comando era alloggiata in una struttura bassa e larga.\nL'armamento era dato da 12 cannoni da 102mm, sparanti granate da 15\u00a0kg circa a una decina di chilometri, al ritmo di circa 10 colpi al minuto. Erano armi leggermente inferiori alle equivalenti tedesche. Questa soluzione venne criticata da molti in quanto i Gem avrebbero potuto avere una potenza di fuoco maggiore sia pure con meno cannoni. Questi erano disposti nel seguente modo: 1 a prua, uno a poppa, 2 su casematte a livello del ponte per ciascun lato, 3 per fiancata sul ponte in postazioni scudate. Praticamente, sfruttando la lunghezza della nave si era scelta una combinazione tra la disposizione a diamante. Alcuni cannoni da 47mm per la difesa ravvicinata. Infine 2 lanciasiluri da 457mm (18 pollici) completavano la dotazione, sparando siluri che all'epoca erano non molto impressionanti: prestazioni tipiche erano una corsa di 1\u00a0km per 30 nodi di velocit\u00e0 e 30\u00a0kg di testata. Presto per\u00f2 anche queste caratteristiche sarebbero state molto migliorate, rendendoli qualcosa di pi\u00f9 che armi supplenti allo speronamento diretto.\nL\"Amethyst\" che per la prima volta al mondo tra gli incrociatori di piccola taglia, ebbe turbine a ingranaggi tipo Parsons, che risultarono l'inizio di una nuova era perch\u00e9 ovviarono ai limiti di potenza delle motrici alternative, che oltretutto erano anche molto alte e pesanti. L'unico limite pratico era il consumo di carburante, maggiore alle velocit\u00e0 di crociera (ma inferiore a quelle elevate), pertanto furono previste turbine con un gruppo per l'alta velocit\u00e0 e uno per quella economica, ovviano, a scapito di una maggiore complessit\u00e0, al principale svantaggio di queste macchine termodinamiche. Bench\u00e9 la differenza in prestazioni non fosse eccezionale (23,5 nodi con 12.000\u00a0hp) l\"Amethyst\" risult\u00f2 nondimeno l'inizio di una nuova era nel campo della progettazione delle navi militari. In poco tempo sarebbero stati raggiunti i 30 nodi e oltre.\nUnit\u00e0.\nLe 4 navi della classe erano \"Amethyst\", \"Diamone\", \"Sapphire\" e \"Topaze\".\nServizio.\nIn termini di servizio le 4 navi della classe si comportarono assai bene, anche se non senza inconvenienti.\nIl gruppo operativo di Harwich (detto \"Harwichforce\"), al comando di Tyrwhitt era costituito all'inizio della guerra da flottiglie di cacciatorpediniere con complessive 15-20 navi divise in squadriglie, ognuna comandata da un incrociatore leggero o un caccia conduttore (in inglese \"flottilla leader\"). L\"Amethyst\" era uno di questi incrociatori comando, che offrivano al comandante una nave pi\u00f9 sicura, stabile e efficiente di un semplice cacciatorpediniere. Ma questo incrociatore leggero era in servizio gi\u00e0 da 10 anni e le sue macchine erano sorprendentemente logore, tanto che esso non superava i 18 nodi piuttosto che i 23,5 progettuali, cos\u00ec dopo pochi giorni di guerra il comandante chiese e subito ottenne di sostituirlo con una nave ben pi\u00f9 efficiente e moderna, l'Arethusa.\nIl \"Sapphire\" oper\u00f2 durante la campagna dei Dardanelli nel 1915, il \"Topaze\" e il \"Diamond\" salvarono i pochi superstiti della corazzata \"Formidabile\" che affond\u00f2 al largo di Portland all'inizio della guerra, nel 1914.\nIn ogni caso, nonostante il servizio bellico li vedesse impegnati in varie missioni, esse erano troppo vecchie e piccole. La loro velocit\u00e0 era bassa per gli standard di una guerra che vedeva persino le corazzate moderne pi\u00f9 veloci di essi in vari casi, ed erano oramai poco armati, per cui altri tipi di incrociatori leggeri li sostituirono nelle missioni pi\u00f9 importanti. L'armamento offriva margini di miglioramento e cos\u00ec alcuni ebbero 4 dei cannoni da 102 sostituiti da 2 da 152mm, che con una gittata simile, 12\u00a0km recapitavano granate 3 volte pi\u00f9 pesanti, cosa che nonostante la riduzione della cadenza di tiro a 4-5 colpi al minuto, non manc\u00f2 di dimostrarsi decisiva contro navi armate con cannoni classe 100mm (come i tedeschi scoprirono a loro spese), ma nessun Gem si produsse in scontri diretti durante il conflitto con navi analoghe tedesche e nessuno di essi, in ogni caso, and\u00f2 perduto in guerra."}
{"id": "610497", "revid": "729019", "url": "https://it.wikipedia.org/wiki?curid=610497", "title": "Giro del Belgio 1975", "text": "Il Giro del Belgio 1975, cinquantanovesima edizione della corsa, si svolse in cinque tappe tra il 30 marzo e il 3 aprile 1975, per un percorso totale di 969\u00a0km e fu vinto dal belga Freddy Maertens."}
{"id": "610498", "revid": "599013", "url": "https://it.wikipedia.org/wiki?curid=610498", "title": "Bsi", "text": ""}
{"id": "610502", "revid": "287204", "url": "https://it.wikipedia.org/wiki?curid=610502", "title": "Classe Active", "text": "La classe Active \u00e8 stata una classe di tre incrociatori leggeri della Royal Navy britannica, denominati \"scout cruisers\" visto il loro compito principale di esplorazione veloce. Le unit\u00e0 della classe entrarono in servizio a partire dal 1911.\nProgetto.\nLa realizzazione dei tipi Scout venne presto seguita da altre navi perch\u00e9 l'Ammiragliato riconobbe che queste, leggermente corazzate, erano veloci in cattive condizioni di mare quanto un cacciatorpediniere e abbastanza armate per combatterlo, oltre a disporre di spazi sufficienti per lo staff del comandante di flottiglia.\nBen presto le navi ebbero questo ruolo sui cacciatorpediniere sempre pi\u00f9 numerosi della Royal Navy, e agli Scout seguirono i 4 Baedicea dal 1909-11 e nel biennio successivo arrivarono anche i 3 Active, ovvero la capoclasse, la \"Fearless\" e l\"Amphion\".\nA parte il \"Fearless\", gli altri 2 erano armati con soli 6 cannoni da 102mm con bordata di 3, troppo poco per affrontare con successo anche un cacciatorpediniere. Allora il \"Fearless\" venne dotato di 10 cannoni da 102mm con bordata di 6, sempre su impianti singoli, mentre lo scafo ricevette un doppio strato di acciaio a intercapedine con possibilit\u00e0 di resistere alle munizioni esplosive che fossero detonate troppo in fretta per penetrare in profondit\u00e0. In seguito lo stesso armamento venne installato sulle altre navi, ma per la corazzatura, pressoch\u00e9 inesistente, non si potr\u00e0 far nulla e cos\u00ec queste navi da 3400 t.rimasero vulnerabili al fuoco di risposta dei cacciatorpediniere nemici come anche degli incrociatori. L'apparato motore era di tipo a turbina per tutte le navi della classe, con una dotazione sia di carbone che di olio combustibile. La velocit\u00e0 nonostante la potenza era nondimeno non superiore a quella degli Scout.\nServizio.\nL\"Amphion\", appena 2 giorni dopo lo scoppio della guerra venne perduto per via di una mina, mentre le altre 2 sopravvissero all'intero conflitto, nel corso del quale servirono soprattutto come navi capo-flottiglia delle squadre di cacciatorpediniere aggregate alla flotta da battaglia. I Boadicea erano invece al comando delle 4 squadree di cacciatorpediniere della \"Grand Fleet\". In seguito le unit\u00e0 vennero sostituite da incrociatori di maggior dislocamento con cannoni da 152mm."}
{"id": "610507", "revid": "298055", "url": "https://it.wikipedia.org/wiki?curid=610507", "title": "Jeod", "text": ""}
{"id": "610508", "revid": "729019", "url": "https://it.wikipedia.org/wiki?curid=610508", "title": "Kunai", "text": "I sono armi da punta e, in misura molto minore, da taglio giapponesi risalenti all'epoca Tensho (1573-1592).\nStoria.\nIn origine semplicemente usati come attrezzi da giardinaggio, furono in seguito modificati in coltelli e dati in dotazione nell'armamentario dei ninja, che potevano cos\u00ec tenerli nella propria dimora senza suscitare il sospetto che si trattasse di armi.\nUso.\nNel combattimento.\nI kunai, contrariamente a quanto spesso mostrato in vari media, non nascevano per essere lanciati. Di solito venivano impugnati con la punta rivolta verso l'esterno, essendo un'arma particolarmente corta, per averne miglior controllo. Poco affilati ma molto appuntiti, avevano largo impiego nel bloccare eventuali spade nemiche e nel colpire di punta.\nOccasionalmente i kunai venivano anche lanciati. \nFuori dal combattimento.\nI kunai avevano impiego anche come punteruoli e per scavare buche."}
{"id": "610515", "revid": "169219", "url": "https://it.wikipedia.org/wiki?curid=610515", "title": "Giro d'Italia 1921", "text": "Il Giro d'Italia 1921, nona edizione della \"Corsa Rosa\", si svolse in 10 tappe dal 25 maggio al 12 giugno 1921, per un percorso totale di 3107,5 km. Fu vinto dall'italiano Giovanni Brunero. Su 69 partenti, arrivarono al traguardo finale 27 corridori.\nLa prima parte del Giro fu dominata da Costante Girardengo che vinse le prime quattro tappe ma durante la quinta, 264 km da Chieti a Napoli, in seguito a uno scontro con un altro ciclista, cadde, si fer\u00ec e distrusse la bicicletta, subendo anche l'attacco degli avversari intenzionati a distaccarlo il pi\u00f9 possibile. Tornato comunque in sella, pat\u00ec le ferite riportate lungo le ascese dell'altopiano delle Cinquemiglia. Stremato, si ferm\u00f2 sulla vetta dell'altopiano, tracci\u00f2 una croce nello sterrato della strada e, prima di ritirarsi, disse: \"Girardengo si ferma qui\". Gaetano Belloni pass\u00f2 al comando della classifica generale, ma al termine della settima tappa fu scalzato da Giovanni Brunero che mantenne la testa della classifica fino al termine della corsa.\nPer la prima volta il Giro affront\u00f2 la salita del Ghisallo."}
{"id": "610517", "revid": "123874807", "url": "https://it.wikipedia.org/wiki?curid=610517", "title": "Rete telefonica generale", "text": "La rete telefonica generale, sigla RTG o PSTN (\"Public Switched Telephone Network\", il corrispondente termine inglese di \"rete telefonica generale\"), anche chiamata rete telefonica pubblica commutata, \u00e8 la pi\u00f9 grande rete telefonica esistente. Posseduta da una lunghissima lista di societ\u00e0 private, pubbliche, e a capitale misto, di tutto il mondo, copre l'intero pianeta ed \u00e8 ad accesso pubblico: chiunque pu\u00f2 accedervi pagando, nei casi in cui \u00e8 richiesto, per il suo utilizzo.\nDescrizione.\nDefinizione tecnica.\nLa rete telefonica generale tecnicamente si pu\u00f2 definire come la concatenazione a livello mondiale delle reti telefoniche pubbliche a commutazione di circuito, allo stesso modo in cui Internet \u00e8 la concatenazione a livello mondiale delle reti di computer pubbliche a commutazione di pacchetto basate sul protocollo IP.\nRelativamente alla definizione data: \"concatenazione\" perch\u00e9 la rete telefonica generale \u00e8 posseduta da una lista lunghissima di aziende sia pubbliche che private le quali ne possiedono ognuna una parte, in modo del tutto simile a quanto avviene per la rete Internet; \"pubbliche\" non nel senso di possedute dagli Stati (le reti telefoniche possono essere infatti possedute dagli Stati ma anche da privati) ma nel senso di accessibili a chiunque lo desideri; \"a commutazione di circuito\" perch\u00e9 \u00e8 la tecnologia su cui si basa.\nUso delle sigle RTG e PSTN.\nLe sigle RTG e PSTN sono spesso usate impropriamente per indicare la tecnologia di telefonia fissa e mobile con le prestazioni pi\u00f9 esigue utilizzata attualmente, la tecnologia di telefonia fissa attualmente pi\u00f9 diffusa e a cui ci si riferisce propriamente con l'acronimo POTS.\nRegolamentazione.\nLa RTG agisce attraverso le direttive create dall'ITU-T e usa gli indirizzi E.163/E.164 (conosciuti pi\u00f9 comunemente come i classici numeri telefonici) per l'indirizzamento.\nImportanza.\nLa rete telefonica generale attualmente rappresenta il mezzo pi\u00f9 diffuso per comunicare nel mondo in tempo reale tra le persone. I principali servizi offerti sono la telefonia (la telefonia \u00e8 un'applicazione delle telecomunicazioni che permette la comunicazione vocale tra due o pi\u00f9 persone situate a distanza) tra due punti geografici o pi\u00f9 (audioconferenza), la videotelefonia (la videotelefonia \u00e8 un'applicazione delle telecomunicazioni che permette la comunicazione vocale e visiva tra due o pi\u00f9 persone situate a distanza) tra due punti geografici o pi\u00f9 (videoconferenza), e la trasmissione dati tra due punti geografici o pi\u00f9 (ad esempio per il telefax e l'accesso ad Internet).\nLa rete telefonica generale rappresenta anche la pi\u00f9 grande rete per telecomunicazioni esistente al mondo, copre infatti l'intero pianeta pi\u00f9 capillarmente di quanto faccia la rete di computer Internet che gli \u00e8 seconda in termini di grandezza. Proprio per tale motivo la rete telefonica generale \u00e8 utilizzata anche per l'accesso ad Internet.\nLa nascita della rete telefonica generale pu\u00f2 essere fatta risalire alla nascita delle prime reti telefoniche pubbliche negli ultimi due decenni del XIX secolo. Reti telefoniche pubbliche separate tra loro e serventi un numero molto ristretto di utenti col passare dei decenni hanno servito un numero sempre maggiore di utenti e sono state collegate progressivamente fra loro fino a formare un'unica grande rete telefonica mondiale.\nServizi telefonici offerti.\nLa rete telefonica generale pu\u00f2 offrire i seguenti servizi telefonici:\nServizi supplementari a richiesta:\nCaratteristiche.\nArchitettura.\nLa rete telefonica generale \u00e8 composta da una rete di accesso e da una rete di trasporto. L'organo di commutazione principale o nodo di rete sono le varie centrali telefoniche distribuite in maniera capillare sul territorio e con vari gradi di gerarchia.\nStruttura.\nIn origine la rete telefonica generale era una rete telefonica analogica, attualmente \u00e8 diventata quasi totalmente digitale. Fa eccezione quello che viene chiamato \"ultimo miglio\", cio\u00e8 il tratto della RTG che collega l'utente alla prima centrale telefonica nella telefonia fissa: esclusa la telefonia fissa in standard ISDN, che rappresenta la minoranza, il resto \u00e8 in standard analogico. La conversione analogico-digitale avviene nella centrale di accesso.\nDigitalizzazione.\nIn passato la tecnologia analogica era utilizzata in tutte le tratte della rete telefonica generale. Oggi invece la rete telefonica generale \u00e8 quasi del tutto digitalizzata, vengono infatti utilizzati in quasi tutte le sue tratte standard telefonici digitali, comprese quelle della telefonia mobile in cui sono utilizzati attualmente solo standard telefonici digitali. L'unica tratta spesso non digitalizzata ovvero ancora analogica rimane l'ultimo miglio, la tratta della rete telefonica generale che nella telefonia fissa collega l'utente finale alla prima centrale telefonica, nella quale \u00e8 ancora largamente utilizzata la tecnologia POTS.\nFXO.\nFXO (\"Foreign eXchange Office\") \u00e8 l'interfaccia che riceve il servizio di telefonia da un accesso POTS. Ad esempio \u00e8 la spina (\"plug\") presente sui telefoni standard. Si dice, in questo caso, che un'interfaccia FXO \"vede\" il fornitore del servizio.\nFXS.\nFXS (\"Foreign eXchange Station\") \u00e8 l'interfaccia che fornisce il servizio di telefonia proveniente direttamente dalla centrale della compagnia telefonica. Ad una interfaccia FXS \u00e8 necessario collegare un apparato come telefono, modem o fax. Si dice anche che un'interfaccia FXS \"vede\" direttamente l'usufruitore del servizio.\nFunzionamento.\nAd ogni utenza viene assegnato un numero chiamato comunemente numero telefonico. Per mettersi in comunicazione con una particolare utenza della RTG \u00e8 sufficiente comporre con i vari dispositivi di accesso alla RTG (tra cui telefoni, fax e modem) il corrispondente numero telefonico. La commutazione tipica usata \u00e8 quella a commutazione di circuito.\nAccesso per l'utente finale.\nModi di accesso.\nI modi di accesso alla rete telefonica generale per l'utente finale sono le seguenti:\nTecnologie di accesso.\nLe tecnologie di accesso alla rete telefonica generale per l'utente finale possono essere sia analogiche che digitali. Le prime tecnologie erano analogiche. Col passare dei decenni sono nate quelle digitali destinate nel prossimo futuro a soppiantare completamente le analogiche.\nPer la telefonia fissa.\nLe tecnologie analogiche di accesso alla rete telefonica generale per la telefonia fissa sono le seguenti:\nLe tecnologie digitali di accesso alla rete telefonica generale per la telefonia fissa sono le seguenti:\nPer la telefonia cellulare.\nLe tecnologie analogiche di accesso alla rete telefonica generale per la telefonia cellulare sono le seguenti:\nLe tecnologie digitali di accesso alla rete telefonica generale per la telefonia cellulare sono le seguenti:\nPer il collegamento a Internet.\nLe tecnologie di accesso alla rete telefonica generale per il collegamento a Internet sono le seguenti:\nPer accesso da rete fissa:\nPer accesso da rete mobile:\nTrasporto.\nTecnologie per il trasporto.\nL'architettura protocollare di trasporto della rete telefonica prevede il protocollo di segnalazione SS7, necessario per l'instaurazione della connessione end-to-end fissa e dedicata attraverso i nodi di commutazione e la successiva commutazione di circuito, al di sopra di protocolli SDH ed eventualmente anche WDM."}
{"id": "610519", "revid": "77594", "url": "https://it.wikipedia.org/wiki?curid=610519", "title": "Classe Chatham (incrociatore)", "text": ""}
{"id": "610521", "revid": "14641", "url": "https://it.wikipedia.org/wiki?curid=610521", "title": "Acido n-butanoico", "text": ""}
{"id": "610523", "revid": "77358", "url": "https://it.wikipedia.org/wiki?curid=610523", "title": "Acido n-butirrico", "text": ""}
{"id": "610526", "revid": "124896585", "url": "https://it.wikipedia.org/wiki?curid=610526", "title": "Aquila bicipite", "text": "L'aquila bicipite (o aquila bicefala) \u00e8, in araldica, l'aquila con due teste separate fin dal collo e rivolte in due direzioni opposte. Generalmente, la si pone nel capo d'oro, detto capo dell'Impero. Infatti l'aquila bicipite identifica l'unione di due imperi.\nStoria.\nL'aquila bicefala ha origine in Mesopotamia dove compare nei sigilli sumeri con il dio Enki\nL'aquila bicipite fu adottata come stemma imperiale per la prima volta dall'imperatore romano di origine Illirica Costantino I, detto il Grande, e rimase poi come stemma nell'Impero romano d'oriente fino all'ultima dinastia di imperatori bizantini: quella dei Paleologi. Oggi, la Chiesa ortodossa greca usa l'aquila bicipite come eredit\u00e0 dei bizantini. Lo stesso stemma fu poi usato dagli Arsacidi, re d'Armenia, e pi\u00f9 avanti dagli Asburgo, imperatori d'Austria e re d'Ungheria, e dai Romanov, zar di tutte le Russie. Anche i re di Serbia, i principi di Montenegro, e l'eroe albanese della resistenza contro i turchi ottomani, Giorgio Castriota Scanderbeg, adottarono l'aquila bicipite come emblema. L'aquila bicipite fu adottata anche in Oriente, per il regno di Mysore nell'India.\nSecondo alcuni autori una testa rappresenta l'Occidente e l'altra l'Oriente, in particolare le due met\u00e0 dell'Impero bizantino, una in Europa e una in Asia. Nella disposizione delle teste c'\u00e8 l'eccezione della citt\u00e0 di Fiume: le due teste sono dalla stessa parte, rivolte entrambe a sinistra (verso la destra dell'osservatore)."}
{"id": "610527", "revid": "486946", "url": "https://it.wikipedia.org/wiki?curid=610527", "title": "Mr. Weed", "text": ""}
{"id": "610528", "revid": "14214", "url": "https://it.wikipedia.org/wiki?curid=610528", "title": "Galileo", "text": ""}
{"id": "610529", "revid": "14641", "url": "https://it.wikipedia.org/wiki?curid=610529", "title": "Acido etilacetico", "text": ""}
{"id": "610531", "revid": "14641", "url": "https://it.wikipedia.org/wiki?curid=610531", "title": "Acido propano-1-carbossilico", "text": ""}
{"id": "610533", "revid": "14641", "url": "https://it.wikipedia.org/wiki?curid=610533", "title": "Acido 2-propenoico", "text": ""}
{"id": "610534", "revid": "14641", "url": "https://it.wikipedia.org/wiki?curid=610534", "title": "Acido acroleico", "text": ""}
{"id": "610536", "revid": "287204", "url": "https://it.wikipedia.org/wiki?curid=610536", "title": "Classe C (incrociatore)", "text": "La classe C di incrociatori leggeri britannici sono state delle unit\u00e0 suddivise in varie sottoclassi di cui la prima \u00e8 stata la classe Caroline. Realizzati nella Prima guerra mondiale erano navi relativamente moderne. Basati sui classe Arethusa le navi della prima sottoclasse erano 6 ed ebbero tale successo da venire poi seguite da altre 22 unit\u00e0. Delle navi delle successive sottoclassi Calliope, Cambrian Centaur Caledon, Ceres e Carlisle, tutte con il nome iniziante per \"C\", di queste 13 vennero impiegate anche nel secondo conflitto mondiale, tra le quali il \"Cairo\" e il \"Capetown\", il primo dei quali faceva parte del gruppo di sette navi trasformate in incrociatori contraerei, con l'installazione di cannoni QF 4 in Mk V da 102/45\u00a0mm in impianti inizialmente singoli e successivamente binati.\nClasse Caroline.\nProgetto.\nLe unit\u00e0 classe Caroline vennero tutte ordinate tra il luglio e l'agosto 1913, destinate ad essere le prime sei degli otto incrociatori leggeri del programma di costruzioni navali dell'anno. Vennero varate tra 1914 e 1915 ed entrarono in servizio nello stesso anno. Inizialmente vennero armate con due cannoni da 152,4\u00a0mm entrambi situati a poppa della nave con la seconda torretta in posizione soprelevata rispetto alla prima. Come armamento secondario le unit\u00e0 ricevettero otto cannoni da 101,6\u00a0mm, due dei quali situati a prua in posizione laterale, un cannone da 76,2\u00a0mm e 4 da 47\u00a0mm per la difesa antiaerea. Quattro tubi lanciasiluri da 533\u00a0mm vennero alloggiati sul ponte. Questa disposizione dell'armamento secondario non si dimostr\u00f2 adeguata e tra il 1916 ed il 1917 i due pezzi da 101,6\u00a0mm vennero sostituiti da un singolo cannone da 152,4\u00a0mm in posizione centrale. Durante la prima guerra mondiale le unit\u00e0 della classe vennero sottoposte ad una serie di modifiche che ne alterarono la disposizione e la potenza dell'armamento.\nPrima guerra mondiale.\nNel marzo 1916 la \"Cleopatra\" speron\u00f2 e affond\u00f2 il cacciatorpediniere tedesco G.194. Molte unit\u00e0 della classe parteciparono alla battaglia dello Jutland. Nel 1917 la \"Centaur\" colp\u00ec una mina ma riusc\u00ec a tornare in porto nonostante i gravi danni. Alcune unit\u00e0 parteciparono anche alla seconda battaglia di Helgoland.\nNel 1918 la \"Carlisle\" ebbe l'onore di guidare la sconflitta \"Hochseeflotte\" tedesca dalla Germania al Forth, da dove le unit\u00e0 sarebbero state suddivise in diversi porti.\nNessuna unit\u00e0 della classe and\u00f2 perduta durante la guerra, anche se la \"Cassandra\" colp\u00ec una mina e affond\u00f2 nel dicembre 1918.\nNel dopoguerra le unit\u00e0 vennero impiegate in molteplici missioni, servendo anche nelle basi coloniali. Nel 1919 la \"Curacoa\" colp\u00ec una mina rimanendo gravemente danneggiata, riuscendo per\u00f2 a giungere in porto per le necessarie riparazioni. Le sottoclassi \"Caroline\", \"Cumbrian\" e \"Centaur\" vennero gradualmente demolite o trasferite a ruoli secondari come navi addestramento all'inizio degli anni 30.\nRiconversione.\nA met\u00e0 degli anni trenta, venne deciso di modernizzare le navi della classe ancora in servizio trasformandole in incrociatori antiaerei. Venne deciso di convertire le sottoclassi pi\u00f9 moderne: Caledon, Ceres e Carlisle. I lavori effettuati a bordo della \"Coventry\" e della \"Curlew\" tra il 1935 ed il 1936 servirono come prototipo per le altre unit\u00e0.\nL'armamento precedente venne totalmente rimosso, per fare spazio a 10 cannoni da 101,6\u00a0mm con possibilit\u00e0 di alzo sufficientemente elevato per l'uso antiaereo. Vennero inoltre installati due sistemi ottupli \"Pom Pom\" da 40\u00a0mm. I sistemi di controllo fuoco vennero rimossi e sostituiti con modelli pi\u00f9 moderni e adatti al nuovo impiego. Per mantenere bassi i costi si evit\u00f2 di effettuare lavori strutturali, limitandosi a modificare la struttura degli alberi. Nel 1938 i \"Pom Pom\" di poppa vennero rimossi a causa della scarsit\u00e0 di pezzi di questo tipo per equipaggiare altre navi, venendo rimpiazzati da due mitragliatrici quadruple da 12,7\u00a0mm della Vickers. Le modifiche vennero considerate un successo, e la conversione delle altre 11 navi venne quindi iniziata. La \"Cairo\" e la \"Calcutta\" non entrarono per\u00f2 in cantiere fino al 1938 per una serie di ritardi, ricevendo cannoni binati in tutte le installazioni tranne una, lasciata libera per un altro sistema \"Pom Pom\". A met\u00e0 del 1939 iniziarono i lavori per la \"Carlisle\" e la \"Curacoa\", ma allo scoppio della seconda guerra mondiale i lavori vennero interrotti.\nSeconda guerra mondiale.\nParteciparono alla Seconda guerra mondiale le navi delle sottoclassi \"Caledon\", \"Ceres\" e \"Carlisle\", nonostante la loro et\u00e0 avanzata.\nLa \"Calypso\" cattur\u00f2 la nave tedesca \"Konsul Hendrik Fisser\" nel 1939. Lo stesso anno la \"Caradoc\" intercett\u00f2 la petroliera tedesca \"Emmy Friederich\", autoaffondata dal suo equipaggio. Varie navi della classe parteciparono alla Campagna di Norvegia nel 1940.\nLe classe C vennero anche utilizzate estesamente nel Mediterraneo; il primo scontro importante a cui partecip\u00f2 una nave della classe, la \"Coventry\", fu la Battaglia di Capo Teulada nel novembre 1940.\nNel 1941 la \"Calcutta\" e la \"Carlisle\" parteciparono alla Battaglia di Capo Matapan. Le navi della classe parteciparono anche all'evacuazione di Creta, difendendo i convogli dagli attacchi aerei tedeschi, non senza perdite. Nel 1942 la \"Carlisle\" partecip\u00f2 alla Seconda battaglia della Sirte.\nTra il 1942 ed il 1943 la \"Colombo\" e la \"Caledon\" subirono delle modifiche, venendo armate con pezzi Bofors da 40 mm antiaerei e cannoni automatici Oerlikon da 20\u00a0mm.\nNel 1943 la \"Carlisle\" venne gravemente danneggiata da un attacco aereo tedesco, ma non affond\u00f2. L'entit\u00e0 dei danni ne caus\u00f2 comunque la fine della vita operativa.\nNel 1944 la \"Capetown\" partecip\u00f2 alle operazioni di supporto dello Sbarco in Normandia, bombardando le posizioni tedesche.\nSei navi della classe affondarono durante il conflitto: la \"Cairo\" venne affondata nel 1942 dal sommergibile italiano \"Axum\" durante l'Operazione Pedestal; la \"Calcutta\" venne affondata da un attacco aereo durante l'evacuazione di Creta; la \"Calypso\" affond\u00f2 dopo essere stata colpita da un siluro del sommergibile \"Bagnolini\" nel 1940; la \"Coventry\" venne gravemente danneggiata da un attacco aereo mentre partecipava ad un raid su Tobruk nel 1942, costringendo il cacciatorpediniere \"Zulu\" ad affondarla; la \"Curacoa\" affond\u00f2 dopo la collisione con il transatlantico \"Queen Mary\" nel 1942; infine la \"Curlew\" venne affondata da un attacco aereo tedesco al largo di Narvik durante la Campagna di Norvegia nel 1940."}
{"id": "610537", "revid": "14641", "url": "https://it.wikipedia.org/wiki?curid=610537", "title": "Acido etilencarbossilico", "text": ""}
{"id": "610539", "revid": "14641", "url": "https://it.wikipedia.org/wiki?curid=610539", "title": "Acido vinilformico", "text": ""}
{"id": "610540", "revid": "198277", "url": "https://it.wikipedia.org/wiki?curid=610540", "title": "Corsa Tris", "text": "La Corsa Tris detta anche, pi\u00f9 semplicemente, Tris \u00e8 una gara ippica (al trotto o al galoppo) legata ad un concorso nazionale che premia gli scommettitori che indovinano i primi tre piazzati della corsa nell'esatto ordine di arrivo.\nIl gioco \u00e8 gestito dalla SISAL sotto il controllo dell'UNIRE.\nLa giocata minima \u00e8 di 1 euro e consente la vincita indovinando l'ordine esatto dei tre primi piazzati della corsa; la vincita viene determinata dal cumulo del movimento totale di giocate effettuate sulla corsa (quota a totalizzatore). Anche per la Tris, come per altri concorsi similari, \u00e8 possibile effettuare giocate sistemistiche.\nTradizionalmente l'appuntamento con la Tris era settimanale e la corsa, a meno di situazioni particolari, veniva disputata al venerd\u00ec catalizzando l'interesse di tutti gli scommettitori abituali ed occasionali. Si \u00e8 deciso di disputare pi\u00f9 Tris nel corso della settimana. Questo aumento delle occasioni di gioco \u00e8 stato deciso per aumentare il movimento di scommesse legati alle corse Tris, ma ha anche limitato sia la straordinariet\u00e0 dell'evento che la quota vincente media delle singole Tris."}
{"id": "610543", "revid": "14641", "url": "https://it.wikipedia.org/wiki?curid=610543", "title": "Acido 1,4-butandicarbossilico", "text": ""}
{"id": "610545", "revid": "287204", "url": "https://it.wikipedia.org/wiki?curid=610545", "title": "Domenico Freschi", "text": "Biografia.\nQualche anno dopo essere stato ordinato sacerdote, il 14 dicembre 1656 fu nominato maestro di cappella presso il Duomo di Vicenza, posto che mantenne per tutta la vita. Tra il 1657 e il 1696 fu responsabile per la musica eseguita nelle maggiori chiese di Vicenza durante le festivit\u00e0. Fu inoltre attivo come operista presso i teatri veneziani e presso il teatro privato di Marco Contarini a Piazzola sul Brenta. Freschi ebbe come allievo Giovanni Antonio Ricieri, l'insegnante di Giovanni Battista Martini.\nLavori.\nOpere.\n\"Sono note 16 opere di Freschi; l'anno e la citt\u00e0 si riferiscono alla prima rappresentazione.\""}
{"id": "610546", "revid": "125594319", "url": "https://it.wikipedia.org/wiki?curid=610546", "title": "Stazione di Genova Piazza Principe", "text": "La stazione di Genova Piazza Principe (talvolta chiamata Genova Principe oppure citata erroneamente come \"Porta Principe\"), \u00e8 una delle due principali stazioni della citt\u00e0 di Genova, insieme con la stazione Brignole. \u00c8 situata su piazza Acquaverde, occupando l'intero lato settentrionale di via Andrea Doria, ove sono gli ingressi di servizio, a poca distanza dal palazzo del Principe, dal quale prende il nome.\nStoria.\nLa stazione deriva il suo nome dall'adiacente piazza del Principe, sita accanto al palazzo del Principe Andrea Doria in Fassolo; il nucleo originario della stazione occupa infatti la zona compresa tra piazza del Principe, via Andrea Doria e piazza Acquaverde, dove si trova l'entrata principale. L'ingresso principale della stazione, alla sua nascita, era sito in piazza del Principe.\n\u00c8 da notare che anticamente era presente nelle vicinanze la porta San Tommaso (talune fonti riportano San Tomaso), porta posta al limite occidentale della cerchia delle mura trecentesche, rimodellata nel XVI secolo e demolita nel XIX secolo, posta all'incirca dove oggi sono le scalinate per raggiungere la stazione della metropolitana di Genova (anch'essa chiamata Principe), dove si possono ancora vedere alcuni resti di tali mura.\nIl fabbricato viaggiatori, su progetto dell'architetto Alessandro Mazzucchetti, inizi\u00f2 ad essere costruito nel 1853 e fu ultimato ed inaugurato insieme alla stazione nel 1860: il primo edificio era costituito da una volta di acciaio a campata che poggiava sull'edificio attuale. Sotto la campata, circondata di fronte e lateralmente dagli edifici per i passeggeri, arrivavano e terminavano i binari (dieci binari nella configurazione definitiva) secondo lo schema delle stazioni di testa.\nAl momento dell'inaugurazione ufficiale della ferrovia Torino-Genova, nel febbraio del 1854 era stata approntata solo una stazione provvisoria, munita di ufficio telegrafico.\nInizialmente le 2 principali stazioni di Genova, Principe e Brignole costituivano i terminali di linee ferroviarie non collegate, Principe per le linee verso il nord ed il ponente e Brignole verso il levante. Per permettere il collegamento tra i due tratti ferroviari, venne progettata e inaugurata nel 1872 la \"galleria Traversata\", che forando la collina tra le due stazioni con una galleria a due binari, della lunghezza di poco inferiore ai 2,3\u00a0km, permise il collegamento diretto con la stazione di Genova Brignole.\nCos\u00ec all'originale stazione di testa (nella configurazione finale con 10 binari) vennero aggiunti lateralmente all'edificio originale binari che nel tempo fino al 1939 crebbero da 2 a 10, con lo scavo di altre gallerie parallele alla traversata originale e lo sbancamento della collina adiacente ai binari. I binari furono serviti da pensiline che invece di terminare come binari tronchi continuavano in direzione di Genova Brignole. Di conseguenza da \"stazione di testa\" si trasform\u00f2 in \"stazione mista di testa e transito\". Questo ampliamento, oltre a incrementare notevolmente le capacit\u00e0 di transito della stazione, consent\u00ec la sua fruibilit\u00e0 per percorsi lungo tutte le linee passanti per Genova. Negli anni successivi e fino agli anni sessanta del 1900 i binari di testa furono utilizzati principalmente per il traffico passeggeri locale da e verso Savona, Tortona e Alessandria. Successivamente tutto il traffico passeggeri venne dirottato sui dieci binari di corsa, mentre i binari tronchi sono stati utilizzati come deposito per vagoni e locomotive.\nNel 1900, a causa dell'aumento del traffico ferroviario, ci fu un intervento di ampliamento della stazione realizzato su progetto dell'ingegnere Giacomo Radini Tedeschi.\nIl 15 maggio 1916 la stazione venne elettrificata con il sistema trifase. In seguito venne convertita a quello a corrente continua a 3000 volt (quello in uso), prima sulla tratta Genova-Roma e successivamente sulle tratte Genova-Milano. L'ultima tratta ad abbandonare il sistema trifase fu la Genova-Torino durante gli anni sessanta. Durante la guerra, come avvenne per altre stazioni ferroviarie italiane, la tettoia metallica di copertura dei binari tronchi venne smantellata per ricavarne metallo.\nAlla fine degli anni cinquanta venne aumentato il numero dei binari, grazie ad un ampliamento verso monte, e venne realizzata una nuova centrale per la gestione degli scambi\nDal 27 maggio 1962 fu collegata direttamente con la ferrovia succursale dei Giovi, grazie all'attivazione della linea direttissima via Granarolo; collegamento che permise di evitare il passaggio per la stazione di Sampierdarena per i treni diretti verso nord.\nIl 20 maggio 1993, nell'ambito dei lavori per potenziare i collegamenti metropolitani tra Sampierdarena e Brignole, venne attivata la nuova fermata sotterranea chiamata Genova Principe Sotterranea, dotata dei due binari di corsa. La fermata, realizzata ad un'altitudine minima di 3 metri sul livello del mare (circa 15 metri sotto la stazione principale), inizialmente venne presentata come San Tomaso, dal nome della preesistente galleria ferroviaria portuale in parte re-impiegata per la sua realizzazione. Per il nuovo percorso dei treni tra Principe e Brignole venne realizzata una nuova galleria di 1,5\u00a0km, la Colombo, e venne reimpiegata, oltre alla gi\u00e0 citata San Tomaso, anche la preesistente Traversata Nuova. Nell'autunno 2010 \u00e8 stato chiuso al transito uno dei due binari sotterranei, nell'ambito dei lavori di potenziamento del nodo ferroviario di Genova. I lavori alla stazione, che dovevano terminare nel 2012, a causa di una serie di problematiche sono tutt'ora (2020) in corso.\nFu servita a partire dall'orario estivo dai treni locali interessanti il nodo di Genova, decongestionando cos\u00ec le linee in superficie. L'accesso alla fermata sotterranea \u00e8 possibile sia attraverso delle scale mobili poste nell'edificio della stazione principale, sia dall'esterno, in una zona, posta di fronte alla stazione marittima, tra piazza del Principe, via Fanti d'Italia e via Bersaglieri d'Italia, dove pu\u00f2 avvenire l'interscambio fra treno, autobus e metropolitana.\nDal dicembre 2008 la stazione venne interessata da lavori di riqualificazione curati da Grandi Stazioni, societ\u00e0 controllata dalle Ferrovie dello Stato che gestisce le maggiori stazioni italiane, dove sono in corso o terminati i restyling progettati dall'architetto Marco Tamino, durati quasi un decennio, che hanno visto l'ammodernamento dell'atrio, con una differente disposizione dei locali commerciali presenti, e dei due sottopassi. Durante i lavori l'accesso all'atrio venne garantito tramite l'ingresso sito in via Andrea Doria (rimasto attivo anche a lavori ultimati) e ci fu lo spostamento provvisorio di biglietteria e di tutti i servizi e negozi presenti, per tutta la durata dei lavori, nell'ex area dei binari di testa. I lavori di riqualificazione hanno interessato i 35.000\u00a0m\u00b2 della stazione.\nNel 2016, dopo alcuni anni di lavori, \u00e8 stato aperto un tunnel di collegamento tra la stazione, l'area prospiciente l'ingresso della stazione metropolitana e il parcheggio interrato realizzato durante i lavori di restyling, che permette di evitare l'attraversamento di via Andrea Doria.\nStrutture e impianti.\nLa stazione di Genova Piazza Principe \u00e8 articolata su pi\u00f9 livelli:\nQuesto livello \u00e8 quasi interamente occupato da ambienti delle Divisioni FS, locali tecnici, depositi, attivit\u00e0 commerciali e servizi di ristorazione; I binari dall'1 al 10 erano tronchi lato est ed erano i binari della stazione originaria quando era ancora \"stazione di testa\", utilizzati fino agli anni sessanta principalmente per il traffico passeggeri locale da e verso Savona, Tortona e Alessandria. Successivamente tutto il traffico passeggeri venne dirottato sui dieci binari di corsa, mentre i binari tronchi sono stati riutilizzati per moltissimi anni per il ricovero dei locomotori, delle vetture, dei vagoni postali e per il carico e scarico di alcuni carri merci di servizio, gli ultimi di essi vennero demoliti in occasione dei lavori condotti negli anni duemiladieci; \nLa facciata neoclassicheggiante del fabbricato viaggiatori, con la sua forma angolare, cinge piazza Acquaverde a nord e a ovest, formando lo sfondo di via Balbi per chi arriva alla stazione da piazza della Nunziata. Sulla piazza, che prende il nome da un torrente sotterraneo, si affacciano l'ex hotel Colombia sede della Biblioteca Universitaria, vari alberghi e la statua ottocentesca di Colombo. Da qui si pu\u00f2, inoltre, raggiungere in pochi minuti la Commenda di Pr\u00e9, il castello d'Albertis (con l'ascensore di Montegalletto), piazza della Nunziata, la stazione marittima, palazzo del Principe ed il Porto Antico.\nMovimento.\nIn termini di traffico, \u00e8 utilizzata all'incirca da 66.000 passeggeri al giorno e 24.000.000 di persone l'anno, Si tratta quindi di una delle stazioni italiane col maggiore afflusso di passeggeri. La stazione riceve circa 300 treni al giorno.\nLa stazione \u00e8 servita da treni regionali effettuati da Trenitalia nell'ambito del contratto di servizio stipulato con la Regione Liguria e da analoghi convogli periodici operati da Trenord.\nNella stazione effettuano inoltre fermate collegamenti a lunga percorrenza effettuati dalla stessa Trenitalia (collegamenti InterCity, InterCity Notte, Frecciabianca e Frecciargento) e da NTV. \nInoltre \u00e8 servita dal treno a lunga percorrenza Nizza-Mosca denominato Riviera Express.\nServizi.\nLa stazione dispone di:\nInterscambi.\nNei dintorni della stazione sono presenti i capolinea di numerose linee di bus dell'AMT, la stazione di partenza della ferrovia a cremagliera Principe-Granarolo e dell'ascensore Castello d'Albertis-Montegalletto (anch'essi gestiti da AMT). Sono anche possibili interscambi con linee di bus a lunga percorrenza (come Flixbus).\nL'uscita di Principe Sotterranea \u00e8 collocata a pochi metri dalla stazione Principe della metropolitana di Genova (anche questa gestita da AMT) e dalla stazione marittima di Ponte dei Mille.\nAd ottobre 2012 \u00e8 stata inoltre aperta una nuova uscita, collocata in via Andrea Doria, per permettere il pi\u00f9 veloce interscambio tra stazione FS e stazione metr\u00f2, in attesa del sottopasso di collegamento, aperto nel marzo 2016."}
{"id": "610548", "revid": "62004", "url": "https://it.wikipedia.org/wiki?curid=610548", "title": "S\u00e9rgio Paulinho", "text": "Carriera.\nPassato professionista nel 2002 con la piccola squadra portoghese ASC-Vila do Conde, nel 2004 si trasferisce alla squadra LA Aluminios-Pecol, con cui comincia a cogliere risultati importanti, tra i quali la vittoria nel campionato nazionale a cronometro ma soprattutto il secondo posto e la conseguente medaglia d'argento nella prova in linea su strada ai Giochi olimpici di Atene del 2004, battuto dal solo Paolo Bettini.\nGrazie a questi risultati per il 2005 trova un ingaggio nella Liberty Seguros-W\u00fcrth di Manolo Saiz, ma al primo anno non riesce a ripetere gli ottimi risultati del 2004. Nell'estate 2006 il suo nome finisce in un primo momento nella lista di atleti coinvolti nell\"'Operaci\u00f3n Puerto\" e questo gli costa la partecipazione al Tour de France. Scagionato dalle accuse, riprende l'attivit\u00e0 e disputa una buona Vuelta a Espa\u00f1a con la nuova Astana, cogliendo una vittoria nella decima tappa con arrivo a Santillana del Mar nei pressi del museo di Altamira; termina peraltro al sedicesimo posto nella classifica finale, contribuendo al successo del capitano Aleksandr Vinokurov.\nNel 2007 passa alla Discovery Channel, poi segue il suo direttore sportivo Johan Bruyneel all'Astana per il biennio 2008-2009. Nel 2010 va a vestire la divisa del Team RadioShack, neonata squadra fondata da Lance Armstrong e dallo stesso Bruyneel. Proprio in quella stagione torna al successo in un Grande Giro, aggiudicandosi la decima tappa del Tour de France: nell'occasione \u00e8 abile a battere in uno sprint a due il bielorusso Vasil' Kiryenka sul traguardo di Gap.\nRimane alla RadioShack fino a tutto il 2011, senza per\u00f2 pi\u00f9 ottenere vittorie; per il 2012 si trasferisce quindi al Team Saxo Bank, la squadra diretta da Bjarne Riis, rimanendovi fino al 2016, anno di scioglimento del team (divenuto Tinkoff). Per il 2017 viene cos\u00ec messo sotto contratto dalla formazione Continental portoghese Efapel."}
{"id": "610549", "revid": "21583", "url": "https://it.wikipedia.org/wiki?curid=610549", "title": "Jonathan Weed", "text": ""}
{"id": "610550", "revid": "767487", "url": "https://it.wikipedia.org/wiki?curid=610550", "title": "Taiheiki", "text": " \n \u00e8 un'opera letteraria giapponese del XIV secolo attribuita a Kojima (morto nel 1374) ma probabilmente scritta da vari autori o comunque pi\u00f9 volte rimaneggiata, come dimostrano le numerose discordanze di stile e di contenuto. Narra gli intrighi e le lotte politiche che, fra il 1318 e il 1367, divisero il paese con le lotte per la successione all'impero.\nNello scritto si fa ad esempio riferimento alla battaglia tra Ashikaga Takauji e Nitta Yoshisada, tenutasi ad Hakone. Nel corso di questa battaglia si narra che 70.000 uomini di Yoshisada si ridussero a soli 100 (sebbene l'esercito nemico fosse composto da soli 60.000 uomini) probabilmente per una defezione di massa.\nIl libro getta luce anche sulla vita della povera gente, dei contadini medievali e delle loro misere condizioni."}
{"id": "610551", "revid": "110157", "url": "https://it.wikipedia.org/wiki?curid=610551", "title": "Paleoecologia", "text": "La paleoecologia \u00e8 la branca della paleontologia che studia gli organismi fossilizzati e le tracce fossili del passato per riconoscere il loro ambiente di vita e ricostruire gli ecosistemi presenti sulla Terra durante lo svolgersi delle Ere geologiche.\nDescrizione.\nIl campo di ricerca paleoecologico include lo studio del ciclo di vita dei fossili, le relazioni reciprociche fra le specie fossili identificate durante la loro vita, il loro ambiente naturale, le modalit\u00e0 della loro morte, deposizione e seppellimento.\nLo scopo della paleoecologia \u00e8 quello di ricostruire il modello pi\u00f9 dettagliato possibile dell'ecosistema di quegli organismi, che oggi vengono rinvenuti entro le rocce sedimentarie come fossili. \nQueste ricostruzioni ecologiche sono fatte considerando, come base di partenza, gli attuali ambienti naturali ed i parametri biologici, fisici e chimici che li caratterizzano, quali la temperatura media e le sue escursioni, la natura e quantit\u00e0 di cibo disponibile, il grado e l'intensit\u00e0 dell'illuminazione solare, la salinit\u00e0 dell'acqua e cos\u00ec via. Gran parte di questi parametri non sono conservati nei sedimenti e devono essere desunti indirettamente.\nTecniche e strumenti utilizzati.\nGli strumenti che utilizza la paleoecologia sono vari, complessi e necessitano di essere posti in relazione tra di loro, in quanto i processi di fossilificazione e di sedimentazione conservano solo una minima frazione di quelle informazioni che gli studiosi osservano negli ambienti naturali odierni. I principali sono:\nPaleoecologia del Quaternario e Olocene.\nMolti studi paleoecologici sono concentrati sui sedimenti depositatisi negli ultimi due milioni di anni, ossia in quel periodo denominato Quaternario.\nQuesta concentrazione di studi \u00e8 spiegabile con due motivazioni: \n1) Abbondanza di sedimenti quaternari affioranti o facilmente campionabili sulla crosta terrestre e migliore preservazione del loro contenuto fossilifero. I fossili contenuti in sedimenti pi\u00f9 antichi, essendo stati soggetti per maggior tempo a processi e fenomeni post deposizionali ad opera della compattazione delle rocce, aumento della temperatura, movimento di fluidi con conseguente diagenesi, risultano statisticamente pi\u00f9 scarsi e conservati con minori dettagli. \n2) La condizioni ecologiche di molte specie fossili, presenti in questi sedimenti, sono ben confrontabili con molte specie attuali a loro apparentate, e spesso nel record fossile sono rinvenute anche specie tuttora viventi, la cui ecologia \u00e8 quindi inequivocabilmente conosciuta. \nUna particolare attenzione \u00e8 poi data ai sedimenti depostisi durante l'ultimo periodo glaciale ed interglaciale (ossia indietro nel tempo fino a 50000 anni) o olocenici, ovvero entro gli ultimi 11000 anni. Questi studi sono utilizzati per comprendere la dinamica dell'ecosistema Terra nella sua globalit\u00e0, prima che questo venisse influenzato dall'attivit\u00e0 umana, e con la disposizione reciproca delle masse continentali e marine praticamente immutata rispetto a quella attuale. Di fatto questi studi vengono integrati nella ideazione di modelli climatologici ed anche usati come benchmark in simulazioni per valutarne la bont\u00e0.\nBibliografia.\nPress (U.S.), 2005, ISBN 0309095808 (online)"}
{"id": "610552", "revid": "599013", "url": "https://it.wikipedia.org/wiki?curid=610552", "title": "Dpa", "text": ""}
{"id": "610554", "revid": "709565", "url": "https://it.wikipedia.org/wiki?curid=610554", "title": "Classe Danae", "text": "La classe D, o classe Danae per il primo sottogruppo, \u00e8 stata un gruppo di otto incrociatori leggeri della Royal Navy britannica. La costruzione inizi\u00f2 nel 1916, in piena prima guerra mondiale, ma solo tre unit\u00e0 vennero completate in tempo per prendere parte agli eventi bellici. Altre cinque navi entrarono in servizio a conflitto concluso, mentre la costruzione di ulteriori quattro unit\u00e0 venne cancellata. Contrariamente ai predecessori non vennero aggiornati come unit\u00e0 contraeree e prestarono servizio in teatri a basso rischio durante la seconda guerra mondiale.\nProgetto.\nLe unit\u00e0 classe Danae erano basate sul progetto della precedente classe C, ma con una lunghezza di circa 6 metri maggiore per permettere l'installazione di un ulteriore pezzo da 152\u00a0mm tra il ponte e il fumaiolo anteriore. Inoltre, i tubi lanciasiluri in impianti binati delle classe C vennero sostituiti da installazioni triple, fornendo alle Danae un totale di 12 tubi lanciasiluri e facendone gli incrociatori pi\u00f9 pesantemente armati dell'epoca da questo punto di vista. Le macchine e la loro disposizione vennero copiate dal gruppo \"Ceres\" della classe C. La \"Danae\", la \"Dauntless\" e la \"Dragon\" vennero ordinate prima del gruppo \"Capetown\", non includendo quindi le migliorie al disegno della prua introdotte nell'ultimo gruppo della classe C per ovviare all'eccessiva quantit\u00e0 di acqua imbarcata dalle unit\u00e0 in caso di mare grosso. Le \"Capetown\" vennero quindi disegnate con un bordo via via pi\u00f9 alto verso prua, come alcuni tipi di pescherecci oceanici. Questo disegno ebbe un tale successo che questa particolare soluzione venne adottata in tutti i successivi incrociatori britannici eccetto la \"Birmingham\" del 1935. La \"Despatch\" e la \"Diomede\" vennero costruite pi\u00f9 larghe di circa 15\u00a0cm per migliorarne la stabilit\u00e0 mentre la \"Dragon\" e la \"Dauntless\" vennero completate con un hangar per un idrovolante costruito sul ponte. La \"Delhi\", la \"Durban\", la \"Dunedin\", la \"Despatch\" e la \"Diomede\" erano invece equipaggiate con una piattaforma di lancio per aerei ruotati. La \"Despatch\" e la \"Diomede\" vennero anche completate con cannoni antiaerei da 101,6\u00a0mm invece che con i pezzi da 76\u00a0mm imbarcati sulle altre unit\u00e0. La \"Diomede\" ebbe il cannone in posizione A equipaggiato con una torretta impermeabilizzata CP Mark XVI, un miglioramento importante soprattutto in caso di condizioni meteo avverse.\nNavi.\nLe prime tre navi vennero ordinate nel settembre 1916 con il programma di costruzioni bellico d'emergenza:\nAltre tre navi vennero ordinate nel luglio 1917 con il programma di costruzioni bellico d'emergenza:\nLe ultime sei navi della classe vennero ordinate nel marzo 1918 con il programma di costruzioni bellico d'emergenza:"}
{"id": "610557", "revid": "599013", "url": "https://it.wikipedia.org/wiki?curid=610557", "title": "K0", "text": ""}
{"id": "610560", "revid": "14641", "url": "https://it.wikipedia.org/wiki?curid=610560", "title": "Acido 1,2-benzendicarbossilico", "text": ""}
{"id": "610561", "revid": "729019", "url": "https://it.wikipedia.org/wiki?curid=610561", "title": "Vito Dumas", "text": "Biografia.\nDumas \u00e8 noto perch\u00e9 tra il giugno del 1942 ed il settembre del 1943 comp\u00ec una circumnavigazione in solitaria dell'oceano Meridionale. Aveva lasciato Buenos Aires a giugno a bordo della Lehg II, un'imbarcazione a vela costruita nel 1934. Comp\u00ec quindi il primo passaggio in solitaria dei tre grandi capi e il primo passaggio in solitaria con successo di Capo Horn."}
{"id": "610562", "revid": "1305772", "url": "https://it.wikipedia.org/wiki?curid=610562", "title": "K1", "text": ""}
{"id": "610564", "revid": "14641", "url": "https://it.wikipedia.org/wiki?curid=610564", "title": "Benzoilglicina", "text": ""}
{"id": "610565", "revid": "14641", "url": "https://it.wikipedia.org/wiki?curid=610565", "title": "Acido benzoilamminoacetico", "text": ""}
{"id": "610566", "revid": "1776051", "url": "https://it.wikipedia.org/wiki?curid=610566", "title": "Classe Emerald", "text": "La classe Emerald, nota anche classe E \u00e8 stata una classe di incrociatori leggeri della Royal Navy britannica. Inizialmente venne prevista la costruzione di tre unit\u00e0, poi ridotte a due nel novembre 1918. Vennero quindi costruite solamente la HMS \"Emerald\" (D66) e la HMS \"Enterprise\" (D52). Le navi vennero ordinate nel marzo 1918, negli ultimi mesi della prima guerra mondiale, e disegnate per avere una elevata velocit\u00e0 di punta a scapito di altre qualit\u00e0, per essere utilizzate contro i temuti nuovi incrociatori tedeschi classe Brummer e contro le unit\u00e0 posamine nel Mare del Nord."}
{"id": "610567", "revid": "14641", "url": "https://it.wikipedia.org/wiki?curid=610567", "title": "Acido DL-lattico", "text": ""}
{"id": "610568", "revid": "1522738", "url": "https://it.wikipedia.org/wiki?curid=610568", "title": "Gruppi etnici nella Federazione Russa", "text": "La Federazione Russa conta circa 200 differenti gruppi etnici. Secondo il censimento del 2002, il 79.83% della popolazione (115.889.107 persone) \u00e8 di lingua russa e, pertanto, \u00e8 considerato dalle fonti ufficiali russe come appartenente al gruppo etnico di maggioranza dei russi, seguito, in ordine di grandezza, da:\nAltri gruppi pi\u00f9 piccoli vivono compatti nelle loro rispettive regioni e anch'essi sono categorizzati sulla base delle rispettive famiglie linguistiche. Le divisioni etnico-linguistiche considerate in questo articolo riflettono i criteri e i rilevamenti statistici del censimento ufficiale del 2002 organizzato e gestito dalle autorit\u00e0 russe; pertanto potrebbero essere, in taluni casi, oggetto di controversie. Ad alcuni gruppi, carenti di una lingua propria, viene negata persino l'esistenza, mentre altri gruppi potrebbero forse essere considerati semplici sottogruppi di etnie pi\u00f9 grandi.\nLa seguente lista elenca tutte le etnie censite nel 2002, raggruppate per famiglia linguistica:\nCirca l'1,6% della popolazione russa, infine, \u00e8 considerata non nativa o non appartenente ad alcun gruppo etnico. Il censimento ha quindi aggiunto un ultimo gruppo \"non riconosciuto\" composto da 42.980 individui (0,03%)."}
{"id": "610569", "revid": "14641", "url": "https://it.wikipedia.org/wiki?curid=610569", "title": "Acido alfadipropionico", "text": ""}
{"id": "610570", "revid": "14641", "url": "https://it.wikipedia.org/wiki?curid=610570", "title": "Acido L-(-)-idrossisuccinico", "text": ""}
{"id": "610571", "revid": "26891", "url": "https://it.wikipedia.org/wiki?curid=610571", "title": "Classe Quarto", "text": ""}
{"id": "610572", "revid": "14641", "url": "https://it.wikipedia.org/wiki?curid=610572", "title": "Acido 2S-idrossi-1,4-butandioico", "text": ""}
{"id": "610573", "revid": "121929918", "url": "https://it.wikipedia.org/wiki?curid=610573", "title": "Melisma", "text": "Nella musica vocale viene detto melisma (dal greco: \u03bc\u03ad\u03bb\u03bf\u03c2, melos, \"aria, melodia, canto\") quel tipo di ornamentazione melodica che consiste nel caricare su una sola sillaba testuale un gruppo di note ad altezze diverse. La vocale della sillaba viene emessa per corrispondenza con le varie note, e quindi cantata modulando l'intonazione, ma in linea di principio senza interrompere l'emissione vocale. Il melisma viene solitamente impiegato con funzione espressiva, oltre che virtuosistica.\nViene talvolta chiamato anche jubilus, ma lo \"jubilus\" esprime il sentimento ed il \"melisma\" \u00e8 pi\u00f9 propriamente la sua realizzazione melodica.\nIl melisma nella musica occidentale.\nStoricamente esiste una lunga tradizione legata all'utilizzo frequente di melismi anche composti di molte note. La musica con queste caratteristiche viene detta \"melismatica\", in contrapposizione con la musica in stile cosiddetto \"sillabico\", in cui ad ogni nota corrisponde una sillaba.\nSebbene si possano trovare esempi di melisma anche nella musica moderna e contemporanea, di solito questi comprendono non pi\u00f9 di 2-3 note e comunque sono rari i brani che ne prevedono un utilizzo intenso. Questo tuttavia non riguarda la musicalit\u00e0 del flamenco che invece lo usa molto frequentemente per sottolineare il testo. In tal senso il flamenco \u00e8 una forma di canto che sottolinea la parola.\nIl melisma nella liturgia ebraica.\nNella tradizione ebraica il melisma \u00e8 ancora attualmente usato nella lettura della Torah e nello sviluppo della liturgia.\nNel Testo masoretico i primi melismi compaiono a partire dal VII secolo.\nIl melisma nel canto gregoriano.\nNel canto gregoriano il melisma \u00e8 un modo di ornamentazione estremo, di tradizione antichissima, dove su una sola sillaba vengono sviluppati numerosi neumi che possono comprendere parecchi incisi.\nIn un pezzo di canto gregoriano lo \"stile melismatico\" amplifica una sillaba con dei neumi composti che possono essere costituiti da pochi elementi neumatici fino a una frase musicale completa.\nIl melisma ha un preciso significato liturgico: il linguaggio liturgico \u00e8 un linguaggio celeste che esprime la gioia eterna e divina. Questa gioia \u00e8 inesprimibile e, per liberarla dall'imperfezione delle parole, viene rappresentata da un lungo melisma melodico senza parole. Sant'Agostino insegnava: \"Chi gioisce non pu\u00f2 esprimersi con parole\".\nI \"melismi\" vengono ritrovati in particolari pezzi della messa come nell'Alleluia o nel Kyrie e denotano un'origine antica.\nEsempio di Alleluia: Vigilia di Natale:\nEsempio di stile melismatico: ultima ripresa del Kyrie \"Fons bonitatis\":"}
{"id": "610574", "revid": "827882", "url": "https://it.wikipedia.org/wiki?curid=610574", "title": "Classe Gazelle", "text": "La classe Gazelle fu una classe di incrociatori leggeri della Kaiserliche Marine tedesca, composta da dieci unit\u00e0 entrate in servizio tra il 1901 e il 1904; i Gazelle furono la prima classe di incrociatori leggeri costruita in Germania, e funsero da base per tutte le successive classi di incrociatori leggeri tedeschi progettate nel primo decennio del Novecento.\nI Gazelle videro nei primi anni di servizio un inteso impiego oltremare in compiti di rappresentanza e guarnigione delle colonie tedesche; bench\u00e9 ormai obsoleti e gi\u00e0 in parte avviati alla radiazione, allo scoppio della prima guerra mondiale furono reimmessi in servizio principalmente con compiti di difesa costiera, e tre unit\u00e0 andarono perdute in combattimento. Dopo la radiazione del pi\u00f9 vecchio di essi, i sei superstiti Gazelle passarono in servizio con la Reichsmarine servendo in compiti ausiliari e come navi scuola fino alla fine degli anni 1920, quando furono ritirati dal servizio; un'unit\u00e0 fu venduta al Regno di Jugoslavia, le altre furono demolite o reimpiegate in compiti statici come navi caserma o batterie antiaeree galleggianti durante la seconda guerra mondiale. L'ultimo dei Gazelle fu avviato alla demolizione nel 1954.\nIl progetto.\nCaratteristiche generali.\nI Gazelle furono la prima moderna classe di incrociatori leggeri realizzata per conto della Marina imperiale tedesca, unit\u00e0 intese sia come esploratori per le esigenze di ricognizione della flotta d'alto mare che come incrociatori capaci di operazioni autonome in mari lontani. Il progetto dei Gazelle, che riprendeva quello di alcune realizzazioni intermedie come gli incrociatori sprotetti della classe Bussard, l'incrociatore singolo \"Gefion\" e l'avviso \"Hela\", prevedeva una nave leggermente pi\u00f9 piccola dei contemporanei incrociatori leggeri di altre marine militari, ma le unit\u00e0 erano in compenso robuste e potentemente armate per gli standard del periodo; le caratteristiche delle unit\u00e0 si rivelarono molto ben bilanciate per assolvere i compiti loro assegnati, e di conseguenza tutte le successive classi di incrociatori leggeri della Kaiserliche Marine ripresero il progetto dei Gazelle con solo poche modifiche fondamentali.\nLo scafo dei Gazelle era lungo tra 104,1 e 104,4 metri alla linea di galleggiamento e 105 metri fuori tutto; le prime sette unit\u00e0 avevano una larghezza di 12,2 metri e le altre tre di 12,4 metri, con un pescaggio che andava da 4,11 a 5,38 metri a prua e da 5,31 a 5,69 metri a poppa. Il dislocamento standard andava da 2.643 a 2.706 tonnellate, con quello a pieno carico di combattimento che saliva fino a 2.963-3.180 tonnellate. Gli scafi delle unit\u00e0 erano costruiti con telai in acciaio trasversali e longitudinali e pareti esterne in legno ricoperte con uno strato di metallo Muntz per prevenire la formazione di incrostazioni, esteso fino a un metro sopra la linea di galleggiamento. Lo scafo era diviso in dodici compartimenti a tenuta stagna e aveva un doppio fondo esteso per il 40% (46% nelle ultime tre unit\u00e0) della lunghezza della chiglia.\nTutte e dieci le unit\u00e0 erano poco bilanciate e soggette a forte rollio, nonch\u00e9 tendenti a imbarcare acqua con il mare preso di prua; dopo la modernizzazione, svilupparono anche la tendenza a ruotare in presenza di forte vento. Ciononostante, le unit\u00e0 si rivelarono capaci di virate strette e molto maneggevoli, anche se con il mare grosso la loro velocit\u00e0 scendeva di un 65%; l'altezza metacentrica delle navi andava da 0,5 a 0,63 metri. L'equipaggio ammontava a 14 ufficiali e 243 sottufficiali e marinai, con le ultime tre unit\u00e0 che imbarcavano invece 14 ufficiali e 256 comuni; le dotazioni di bordo comprendevano una scialuppa di picchetto, un tender a vela, due cutter, due iolle e un dinghy.\nPropulsione.\nL'apparato propulsivo dei Gazelle si basava su due motori a vapore a tripla espansione; la capoclasse si dimostr\u00f2 capace di una potenza di 6.000 cavalli vapore (4.500 kW) e di una velocit\u00e0 massima di 19,5 nodi (36,1\u00a0km/h), mentre le altre nove unit\u00e0 svilupparono una potenza di 8.000 cavalli vapore (6.000\u00a0kW) e una velocit\u00e0 massima di 21,5 nodi (39,8\u00a0km/h).\nIl vapore per i motori era fornito da otto caldaie a tubi d'acqua alimentate a carbone, divise in due sale macchine distinte. Le prime tre unit\u00e0 potevano imbarcare 500 tonnellate di carbone che davano un'autonomia di 3.570 miglia nautiche alla velocit\u00e0 di 10 nodi (6.610\u00a0km a 19\u00a0km/h); le successive quattro navi potevano ospitare a bordo un poco pi\u00f9 di carbone (560 tonnellate) che per\u00f2 incrementava solo leggermente l'autonomia, mentre le ultime tre unit\u00e0 avevano depositi pi\u00f9 capienti che consentivano di imbarcare 700 tonnellate di carbone portando cos\u00ec l'autonomia a 4.400 miglia nautiche a 12 nodi (8.100\u00a0km a 22\u00a0km/h). L'alimentazione elettrica era data da tre generatori per un totale di 110\u00a0kW a 110 volt.\nArmamento e protezione.\nLe unit\u00e0 erano armate con dieci cannoni calibro 105\u00a0mm SK L/40, montati in installazioni singole: due affiancati a prua, sei lungo le fiancate tre per lato, e due affiancati a poppa; i pezzi avevano una gittata di 12.200 metri e una riserva di 100 colpi per cannone (150 nelle ultime tre unit\u00e0). L'unit\u00e0 capoclasse ricevette anche tre tubi lanciasiluri da 450\u00a0mm con otto siluri: un tubo era immerso nello scafo a prua e due erano collocati in impianti sul ponte lungo le fiancate ; le altre nove unit\u00e0 furono equipaggiate con due tubi da 450\u00a0mm entrambi immersi nello scafo delle fiancate.\nI Gazelle erano protetti da un ponte corazzato spesso tra i 20 e i 25\u00a0mm, con un'armatura inclinata spessa 50\u00a0mm lungo le fiancate; la corazzatura consisteva in due strati di acciaio con in mezzo uno strato di corazzatura Krupp, e le navi erano dotate anche di paratoie di sughero per aumentare galleggiabilit\u00e0. La torre di comando era protetta da una corazzatura spessa 80\u00a0mm sulle fiancate e 20\u00a0mm sul tetto, mentre i cannoni avevano uno scudo corazzato spesso 50\u00a0mm."}
{"id": "610576", "revid": "14641", "url": "https://it.wikipedia.org/wiki?curid=610576", "title": "Acido 1,3-propandioico", "text": ""}
{"id": "610583", "revid": "648716", "url": "https://it.wikipedia.org/wiki?curid=610583", "title": "Classe Bremen (incrociatore)", "text": "La classe Bremen fu una classe di incrociatori leggeri della Kaiserliche Marine, comprendente complessivamente sette unit\u00e0 (tutte battezzate coi nomi di altrettante citt\u00e0 tedesche) completate tra il 1904 e il 1905. \nEra un modello migliorato rispetto alla precedente classe Gazelle, con una nave, il SMS \"L\u00fcbeck\", dotato di motori a turbina da 14.000\u00a0hp; altre tre navi simili vennero completate con motori alternativi."}
{"id": "610586", "revid": "14641", "url": "https://it.wikipedia.org/wiki?curid=610586", "title": "Acido perossiacetico", "text": ""}
{"id": "610589", "revid": "14641", "url": "https://it.wikipedia.org/wiki?curid=610589", "title": "Acido 5-solfosalicilico", "text": ""}
{"id": "610591", "revid": "287204", "url": "https://it.wikipedia.org/wiki?curid=610591", "title": "Classe Dresden", "text": "La classe Dresden fu una classe di incrociatori leggeri costruiti per la Kaiserliche Marine nei primi anni del XX secolo. Le due navi della classe, la \"Emden\" e la \"Dresden\", ebbero un intenso impiego durante la prima guerra mondiale, venendo per\u00f2 entrambe distrutte."}
{"id": "610592", "revid": "118107141", "url": "https://it.wikipedia.org/wiki?curid=610592", "title": "Lauda", "text": "La Lauda (o pi\u00f9 precisamente lauda spirituale) deriva dal latino \"laus\" (lode) ed \u00e8 la forma pi\u00f9 importante di canzone sacra in volgare in Italia nel tardo medioevo e nell'umanesimo. Essa torner\u00e0 popolare nel XIX secolo.\nInizialmente la lauda aveva una forma monofonica ma verso i primi anni del XV secolo divenne polifonica.\nLe prime laude furono probabilmente influenzate dalla musica dei trovatori cos\u00ec che \u00e8 possibile notare similitudini nel ritmo, nella linea melodica e nella notazione. Molti trovatori lasciarono la loro terra d'origine al seguito della crociata contro gli albigesi nei primi anni del XIII secolo e si stabilirono nel nord Italia dove il loro stile contribu\u00ec allo sviluppo dello stile profano italiano.\nUna lauda di forma monofonica si diffuse in tutta Europa, nel corso del XIII secolo e del seguente, ed era conosciuta come la musica dei \"flagellanti\"; questa forma musicale fu conosciuta anche come \"Geisslerlieder\" ed assunse la parlata dialettale del luogo in cui veniva importata. Tra i maggiori autori italiani medievali di laude, si ricordano Francesco d'Assisi per il \"Cantico delle creature\", Iacopone da Todi e il suo epigono Bianco da Siena. Oltre che in Francia e in Italia essa si svilupp\u00f2 in Germania, Polonia, Inghilterra e Scandinavia.\nDopo il 1480 il canto delle laude divenne particolarmente popolare a Firenze finch\u00e9 il frate domenicano Girolamo Savonarola non proib\u00ec la contaminazione, con ogni altro stile, della musica sacra popolare.\nMolti dei mottetti e delle messe di Josquin Des Prez derivano da melodie prese dalle laude che egli ebbe modo di ascoltare durante il suo soggiorno in Italia.\nLa lauda ebbe una rinascita nel periodo della controriforma, cos\u00ec che uno dei punti fondamentali del concilio di Trento fu quello di migliorare l'intelligibilit\u00e0 dei testi e la semplicit\u00e0 della lauda ne fu il migliore esempio.\nLa pi\u00f9 antica raccolta di laude \u00e8 il \"Laudario di Cortona\", conservato nella Biblioteca Comunale (codice 91).\nLa lauda persero d'importanza con l'affermarsi dell'oratorio.\nDalla lauda lirica, nata nell'ambito dei movimenti spirituali e pauperistici, ebbe origine la lauda drammatica, nella quale l'autore dava voce direttamente ai suoi personaggi. I soggetti pi\u00f9 ricorrenti erano la passione di Cristo e la sofferenza della Vergine e dei santi. La lauda drammatica metteva in risalto, pi\u00f9 che gli aspetti teologici, l'umanit\u00e0 dei personaggi al fine di commuovere i fedeli ed accenderne la devozione."}
{"id": "610593", "revid": "14641", "url": "https://it.wikipedia.org/wiki?curid=610593", "title": "Acido 1,4-butandioico", "text": ""}
{"id": "610597", "revid": "287204", "url": "https://it.wikipedia.org/wiki?curid=610597", "title": "Trestina", "text": "Trestina (\"Tr\u00e8stina\") \u00e8 una frazione del comune di Citt\u00e0 di Castello (PG).\nIl paese si trova a 266 , 11\u00a0km a sud di Citt\u00e0 di Castello e lungo l'alta valle del Tevere, in prossimit\u00e0 della confluenza in questo dei torrenti Seano, Minima e N\u00e8store. \u00c8 confinante con il territorio del comune di Umbertide.\nIl paese, abitato da 1816 residenti (secondo i dati Istat del censimento 2001), \u00e8 sede di una delegazione amministrativa comunale che ha giurisdizione su un territorio molto ampio, popolato da circa 13.600 abitanti, e di una stazione dei Carabinieri.\nStoria.\n, il luogo sembra essere stato uno dei primi insediamenti di popolazioni italiche nell'alta valle del Tevere, coeva di Perugia, Cortona ed Arezzo. Ancor prima, popoli proto-italici hanno lasciato segno del loro passaggio, con il reperimento di utensili, lance, boccali e punte di freccia in pietra, abbondanti nei depositi lasciati dal torrente Nestore; inoltre, rimangono nelle vicinanze i resti di un \"Ager\" (costruzione di difesa, 55 m di diametro) circolare in pietra tagliata e terra.\n, a partire dalla vicina Cortona: il Tevere costitu\u00ec a lungo l'estremo confine orientale dell'Etruria dall'Umbria. Rinvenimenti di vasellame, bronzi, suppellettili vari di tombe e una statuetta bronzea del centauro etrusco di fattura greca provengono da scavi effettuati durante il XIX secolo. Presso il vocabolo Tarragoni sono stati scoperti bronzi arcaici pregiati, come utensili sacrificali databili tra la fine dell'et\u00e0 orientalizzante e l'et\u00e0 arcaica. Gli etruschi, comunque si stabilirono principalmente sulla riva ovest del Tevere e perci\u00f2 Trestina rimase prima dei romani etrusca rispetto all'odierno capoluogo altotiberino di Citt\u00e0 di Castello posto ad est sotto Umbri e Galli. I reperti archeologici etruschi, restaurati, sono ora conservati presso il museo della citt\u00e0 di Cortona. Qui \u00e8 esposto anche un tripode, unico esempio esistente nel suo genere di notevoli dimensioni, ospitato anche alle olimpiadi di Atene 2004.\nL'antico centro del paese \u00e8 localizzato alle pendici del colle denominato \"Castellaccio\", mentre la parte nuova si \u00e8 sviluppata soprattutto ai piedi di questo.\nIl nome deriva come per le vicine San Secondo e Cinquemiglia dalla numerazione miliare latina rispetto al capoluogo altotiberino di Citt\u00e0 di Castello.\nEconomia e manifestazioni.\nCome nella maggior parte dei centri altotiberini, l'agricoltura e, in particolare, la coltivazione del tabacco hanno costituito e assicurano tuttora la gran parte degli introiti economici locali. A partire dagli anni novanta, comunque, si \u00e8 verificato un leggero rallentamento nello sviluppo economico, che ha portato alla chiusura di alcune attivit\u00e0 di notevole importanza. Questo non ha impedito lo sviluppo demografico, che dal 2001 al 2007 ha visto un aumento di circa 400 abitanti.\nOgni anno, a febbraio, si svolge un Carnevale in maschera nel Teatro S. Donato.\nDurante la seconda settimana di giugno si svolge la \"Sagra della bistecca fiorentina e del tartufo\".\nOgni anno si tiene una mostra pittorica a tema di livello internazionale: vi partecipano circa 150 artisti, dei quali una trentina vengono selezionati e contribuiscono alla stesura di un volume monografico.\nA novembre si svolge la festa di San Martino, quando nelle cantine viene degustato il vino novello assieme alle castagne di produzione locale.\nSport.\nNel 2008 vi si sono svolti gli \"Assoluti d'Italia di Enduro\" , una delle competizioni di maggior importanza a livello mondiale, a cui hanno partecipato i pluricampioni del mondo della specialit\u00e0 Stefan Merriman e il finlandese Mika Ahola, nonch\u00e9 l'italiano del motocross Manuel Monni."}
{"id": "610599", "revid": "14641", "url": "https://it.wikipedia.org/wiki?curid=610599", "title": "Acido para-ftalico", "text": ""}
{"id": "610602", "revid": "14641", "url": "https://it.wikipedia.org/wiki?curid=610602", "title": "Acido 1,4-benzendicarbossilico", "text": ""}
{"id": "610604", "revid": "14641", "url": "https://it.wikipedia.org/wiki?curid=610604", "title": "Acido mercaptoacetico", "text": ""}
{"id": "610607", "revid": "599013", "url": "https://it.wikipedia.org/wiki?curid=610607", "title": "Tfa", "text": ""}
{"id": "610613", "revid": "1451528", "url": "https://it.wikipedia.org/wiki?curid=610613", "title": "Marihuana Tax Act", "text": "Il Marihuana Tax Act \u00e8 la legge che negli Stati Uniti diede il via al proibizionismo nei confronti del commercio, dell'uso e della coltivazione della canapa, esteso in pochi anni a numerosi altri paesi del mondo.\nLa legge.\nIl 14 giugno 1937 il presidente Roosevelt firm\u00f2 il Marijuana Tax Act, emanato dal Congresso degli Stati Uniti d'America, che di fatto impediva la coltivazione di qualsiasi tipo di canapa, anche a scopo medicamentale.\nLa legge fu emanata su richiesta dell'ispettore del Federal Bureau of Narcotics (FBN) Harry Anslinger. Anslinger riesce ad ottenere da parte dell'allora ministro del tesoro Andrew Mellon, suocero di Anslinger, l'inserimento di una clausola che delega l'FBN (nato cinque anni prima) ad avere competenze amministrative e potere di polizia per far applicare la legge.\nLa legge non vietava espressamente il consumo, la compravendita o la coltivazione ma di fatto rendeva economicamente improponibile l'utilizzo della Cannabis. Tassava di un dollaro qualsiasi transazione commerciale riguardante la pianta o derivati di essa. Introduceva oltretutto un complesso sistema burocratico cui erano soggiogati i possessori e i coltivatori. Qualsiasi tentativo di evasione veniva punito con cinque anni di prigione oppure fino a 2000 dollari di multa, o entrambe, a discrezione della corte.\nIl naturale effetto fu di rendere troppo rischioso commerciare la canapa, fino alla seconda guerra mondiale, quando il film \"Hemp for Victory\", prodotto nel 1942 dal Dipartimento dell'Agricoltura degli Stati Uniti, incoraggi\u00f2 gli agricoltori a riprendere la coltivazione della pianta della canapa, poich\u00e9 poteva essere impiegata per fabbricare le gomene delle navi da guerra, non essendo possibile usare le altre materie prime, bloccate dal Giappone.\nDi fatto comunque non si pu\u00f2 considerare una legge di tassativa, ma piuttosto proibitiva, trattandosi di un vero e proprio \"alibi\" mediante il quale volendo vietare determinati comportamenti, anzich\u00e9 vietarli direttamente, li si vieta tramite l'applicazione di una tassa che rende impossibile perseguire determinati atteggiamenti.\nQuesto sistema era gi\u00e0 stato collaudato nel 1934 dove negli Stati Uniti non poteva essere vietata la libert\u00e0 costituzionale di possedere un'arma da fuoco, e nel tentativo di fermare il gangsterismo ne viene pesantemente tassato l'acquisto (National Firearms Act, NFA).\nL'NFA (approvato quindici giorni prima che il Marijuana Tax Act arrivasse in commissione) viene giudicato costituzionale dalla Corte Suprema ritenendo idoneo questo sistema (e creando un precedente), ovvero ammette la possibilit\u00e0 di fare leggi proibitive mascherate da leggi di tassazione.\nNel 1961, con il Single Convention Drug Act, l'ONU classifica ufficialmente la cannabis come stupefacente. Determinanti furono le pressioni degli USA. Il rappresentante americano della Commissione ONU per le droghe stupefacenti era Harry Anslinger. Nel dicembre del 2020, l'ONU riclassifica ufficialmente la Cannabis, rimuovendola dalla cosiddetta Tabella IV delle droghe pericolose (come eroina e cocaina) e riconoscendone il valore terapeutico.\nNel 1969, in piena rivoluzione culturale, Timothy Leary, famoso professore di psicologia di Harvard e attivista delle droghe, si difese in un processo che lo vedeva imputato per possesso di marijuana dichiarando l'incostituzionalit\u00e0 del Marijuana Tax Act, violando esso il quinto emendamento dal momento che una persona alla ricerca del bollo accuserebbe se stessa.\nIl Marijuana Tax Act viene quindi sostituito l'anno successivo dal Controlled Substances Act.\nLa campagna contro la \"marijuana\".\nPrima della promulgazione della legge ci fu per pi\u00f9 di due anni negli USA una campagna mediatica contro la pratica di fumare marijuana (il termine di lingua spagnola si afferm\u00f2 proprio in quegli anni negli Stati Uniti, mentre fino ad allora era in uso solo in Messico), promossa dallo stesso Harry Anslinger. Si trattava di campagne promozionali che verrebbero oggi considerate propaganda allarmistica e oscurantista, arbitrarie \"reinterpretazioni\" di notizie di cronaca nera: i pi\u00f9 efferati omicidi commessi nel paese si scriveva fossero causati dall'uso di marijuana, definita dai giornali di William Hearst \"assassina della giovent\u00f9\", o \"erba del diavolo\". \nIn un articolo pubblicato sull'\"American Magazine\" nel luglio del 1937 Ansliger descrisse ad esempio il caso di un giovane, normalmente tranquillo, che dopo aver fumato marijuana ammazz\u00f2 a colpi di scure padre, madre, due fratelli e una sorella. Si diceva poi che l'uso di marijuana provocasse nelle donne bianche un desiderio di ricerca di relazioni sessuali con uomini neri, facendo dunque leva anche su pregiudizi di tipo razzista. Furono infine prodotti alcuni film d'exploitation palesemente faziosi come \"Reefer Madness\" o \"\", entrambi del 1936, proiettati anche nelle scuole.\nIl Rapporto La Guardia.\nLa sola voce autorevole che si oppose alla campagna mediatica di Anslinger contro la cannabis fu quella del sindaco di New York Fiorello La Guardia, che nel 1938 nomin\u00f2 una commissione d'inchiesta e, nel 1944, contest\u00f2 duramente la campagna con il Rapporto La Guardia (\"La Guardia Committee Report\")"}
{"id": "610615", "revid": "123867133", "url": "https://it.wikipedia.org/wiki?curid=610615", "title": "Stazione di Genova Brignole", "text": "La stazione di Genova Brignole \u00e8 una stazione ferroviaria della citt\u00e0 di Genova, la seconda nell'ordine dell'importanza dopo Piazza Principe, situata in piazza Verdi, nelle immediate adiacenze del centro citt\u00e0, alle falde del colle di Montesano.\nStoria.\nLa primitiva stazione fu realizzata in un'area ottenuta dal parziale sbancamento della collina retrostante in un'area che si affacciava su Piazza Brignole (da cui il nome); dotata di un modesto fabbricato viaggiatori in legno, venne inaugurata il 23 novembre 1868.\nL'idea di trasformare tale impianto nel secondo scalo ferroviario nella citt\u00e0 di Genova si concretizz\u00f2 in occasione ; gli impianti ferroviari furono spostati qualche centinaio di metri ad est, verso il torrente Bisagno. Per alloggiare i numerosi servizi venne previsto un nuovo monumentale edificio, che si sarebbe affacciato sulla nuova Piazza Verdi, il cui progetto, presentato nel 1902 dall'ingegnere Giovanni Ottino, prevedeva un fabbricato sviluppato per una lunghezza di 105\u00a0m, articolato in altezza in tre corpi di fabbrica composti secondo un asse di simmetria centrale.\nIl fabbricato fu completato nel 1905: l'architettura riprende i motivi romantici della \"rinascenza\" di scuola francese, arricchita da ampi motivi decorativi. Le lesene, gli stipiti e le cornici fino al primo piano sono in granito bianco. La facciata in stile romano, prospiciente Piazza Verdi, \u00e8 decorata con stucchi e pietre delle cave di Montorfano, sul Lago Maggiore; le pareti delle sale interne sono decorate da pregevoli affreschi di De Servi, Berroggio e Grifo. Il corpo centrale della facciata \u00e8 dominato da un grande corpo scultoreo riportante lo stemma cittadino, con statue di grifoni e scudo policromo a croce rossa su campo bianco, sormontato da una corona sulla quale \u00e8 posto il capo bifronte del dio romano Giano; fra gli altri fregi, al livello del sottostante orologio, ad oriente, a bassorilievo lo stemma di Roma ed a destra quello di Torino.\nStrutture e impianti.\nLa stazione Brignole funge attualmente da stazione di termine corsa di servizi diretti a Genova, sia regionali (treni da Alessandria/Arquata Scrivia/Busalla e da Acqui Terme) che a lunga percorrenza (servizi a medio raggio da Milano e Torino), pur essendo interessata da un intenso traffico passante.\nLa stazione possiede 25 binari\nAllo stato attuale, la stazione si articola su pi\u00f9 livelli: \nIn termini di traffico passeggeri l'impianto vede la presenza di circa 60.000 utenti al giorno. La stazione ospita circa 300 treni al giorno ed \u00e8 gestita da Rete Ferroviaria Italiana (RFI). La gestione dell'area commerciale del fabbricato viaggiatori \u00e8 di competenza di Grandi Stazioni.\nRFI classifica la stazione nella categoria \"gold\".\nRiqualificazione.\nLa stazione \u00e8 stata inserita nel programma di riqualificazione dei principali scali italiani, curata da Grandi Stazioni, societ\u00e0 controllata dalle Ferrovie dello Stato.\nNel lato nord della stazione \u00e8 stata realizzata la stazione di Brignole della metropolitana di Genova, inaugurata il 22 dicembre 2012. Inoltre, RFI ha approvato il \nIn contemporanea, Grandi Stazioni ha iniziato i lavori di riqualificazione della stazione FS chiudendo a met\u00e0 il sottopasso ovest e l'atrio ovest di accesso alla stazione. Contemporaneamente ha inaugurato una nuova uscita e i nuovi servizi igienici nell'ex deposito bagagli all'estremo ovest dell'edificio, ovviamente riadattato e ammodernato. I lavori di restyling dovrebbero finire in contemporanea con i lavori della stazione di Genova Piazza Principe. Per quanto riguarda il primo lotto dei lavori (sottopasso e atrio ovest) si prevedeva l'autunno 2012, ma si \u00e8 verificato uno slittamento al 27 dicembre 2013 a causa del fallimento della ditta che aveva le due stazioni in appalto.\nServizi.\nLa stazione dispone di:"}
{"id": "610617", "revid": "1543377", "url": "https://it.wikipedia.org/wiki?curid=610617", "title": ".web", "text": ".web \u00e8 un dominio di primo livello generico, creato nel 1995 dalla Image Online Design (IOD), ma raggiungibile solo attraverso DNS alternativi.\nL'ICANN, che gestisce i DNS ufficiali, lo ha assegnato a Nu Dot Co nel corso di un'asta tenutasi il 29 luglio 2016, per 135 milioni di dollari.\nL'uso di .web \u00e8 senza restrizioni e si pone come alternativa al sovraffollato .com.\nInformazioni storiche.\nLa IOD ha gi\u00e0 iniziato la raccolta delle registrazioni per questo dominio, tuttavia l'ICANN, in seguito all'assegnazione a Nu Dot Co, potrebbe chiedere la cancellazione delle prenotazioni gi\u00e0 effettuate e ripartire con una nuova campagna di richieste.\nLa IOD cerc\u00f2 anche di brevettare il .web, ma secondo l'ufficio statunitense per i brevetti i domini non sono brevettabili."}
{"id": "610619", "revid": "14641", "url": "https://it.wikipedia.org/wiki?curid=610619", "title": "Idrossido di diossiazoto", "text": ""}
{"id": "610620", "revid": "339392", "url": "https://it.wikipedia.org/wiki?curid=610620", "title": "Push (wrestling)", "text": ""}
{"id": "610622", "revid": "14641", "url": "https://it.wikipedia.org/wiki?curid=610622", "title": "Acido clorico (VII)", "text": ""}
{"id": "610624", "revid": "77358", "url": "https://it.wikipedia.org/wiki?curid=610624", "title": "Solfuro di diidrogeno", "text": ""}
{"id": "610625", "revid": "6923", "url": "https://it.wikipedia.org/wiki?curid=610625", "title": "Gilera 5V Arcore", "text": "La Gilera 5V Arcore, in Germania denominata Gilera Strada, \u00e8 una motocicletta prodotta dal 1972 al 1975.\nIl contesto.\nAll'inizio degli anni settanta, come tutte le Case europee, la Gilera venne pesantemente colpita dalla grave crisi iniziata negli anni sessanta e determinata dal generale abbandono della motocicletta a favore dell'automobile. \nLa gestione \"Piaggio\", subentrata nel 1969, rimase a lungo indecisa se continuare la produzione delle motoleggere a quattro tempi oppure puntare sui motori due tempi che, in quegli anni, sembrano prevalere. Venne adottata una soluzione di compromesso, producendo una nuova linea di ciclomotori con motorizzazione a due tempi e ristrutturando radicalmente la vecchia linea di 125/150\u00a0cm\u00b3 a quattro tempi, con l'obiettivo di costruire una moto-leggera utilitaria, dai costi d'acquisto e di manutenzione contenuti, senza troppo distaccarsi dalla produzione precedente.\nLa nuova \"Arcore\" fu presentata nel novembre 1971 al Salone del ciclo e motociclo di Milano, proposta nella cilindrata classica di 150\u00a0cm\u00b3, per consentire l'accesso alle autostrade e, pochi mesi dopo, nella versione di 125 cm\u00b3, ad uso dei sedicenni neopatentati. \nLa denominazione \"5V Arcore\" fu scelta per sottolineare la continuit\u00e0 con il precedente modello \"124 5V\" e, nel contempo, differenziarlo nettamente, in virt\u00f9 della nuova progettazione di motore e telaio.\nI nuovi modelli vennero messi in vendita, nei primi mesi del 1972, al prezzo di 340\u00a0000 Lire franco fabbrica per la \"125\" e di 360\u00a0000 Lire franco fabbrica per la \"150\", un prezzo lievemente superiore ai modelli concorrenti, ma ben giustificato dal buon livello tecnico del veicolo.\nLa moto.\nLe due versioni sono esteticamente molto simili e, a prima vista, si differenziano principalmente per le colorazioni: serbatoio, fianchetti e copristeli verniciati in rosso con carter-catena, e parafanghi cromati per la \"150\"; serbatoio e fianchetti verniciati in azzurro con copristeli, carter catena e parafanghi verniciati in grigio chiaro per la \"125\". Ad un esame pi\u00f9 attento, per\u00f2, si rileva che la versione \"150\" ha una strumentazione pi\u00f9 precisa e leggibile, ed un impianto frenante di maggiori dimensioni, oltre alla dotazione della batteria (assente sulla 125) per consentire il funzionamento dei fari anche con il motore spento. La presenza della batteria permette sulla 150 la presenza del clacson mentre l'avvisatore acustico della 125 \u00e8 un pi\u00f9 che modesto cicalino. Inoltre la 150 ha gli ammortizzatori posteriori con le molle esterne ed \u00e8 dotata di pneumatici a sezione maggiore. \nIn previsione del lancio della Arcore sul mercato statunitense (dove la Piaggio era presente da tempo), venne prevista la sistemazione intercambiabile dei comandi a pedale cambio - freno posteriore. Per il mercato italiano viene adottata la soluzione classica del cambio a destra. L'inserimento della prima si effettuava azionando il pedale verso l'alto.\nLa frizione in bagno d'olio, pur risultando alquanto dura nell'azionamento, era molto resistente agli strapazzi: i \"d\u00e9pliant\" pubblicitari la definivano sovradimensionata tanto da resistere alle sollecitazioni di un motore di 350\u00a0cm\u00b3. \nNonostante i suoi 12\u00a0CV, le prestazioni non risultavano particolarmente brillanti, se confrontate alla contemporanea produzione duetempistica. Anche l'impostazione turistica non incitava a comportamenti sportivi. La \"Arcore\" era concepita come stradista comoda e, soprattutto, economica. La \"125\" percorreva mediamente oltre 35\u00a0km con un litro di benzina super, ma non era difficile ottenere percorrenze superiori a 40\u00a0km/l con un impiego pacato e, pur di fronte ad un uso esasperato, era sostanzialmente impossibile scendere al di sotto dei 30\u00a0km/l. Il consumo del modello \"150\" era di poco superiore.\nOccorre segnalare l'insorgenza di alcuni problemi, specie sulle prime serie prodotte, dovuti agli effetti delle vibrazioni, che colpivano pi\u00f9 la moto del pilota. Non era infrequente la perdita di particolari come la leva del cambio o della marmitta fissati senza l'uso di materiali assorbenti e, in sporadici casi, la rottura del telaio dopo percorrenze superiori ai 150\u00a0000\u00a0km. Nelle ultime serie, la Gilera aveva adottato alcune migliorie con montaggi di tipo \"silent-block\".\nLa produzione.\nCome accennato pi\u00f9 sopra, negli anni settanta l'uso del motociclo quale mezzo di locomozione migliorativo della bicicletta era ormai scelto da un ridottissimo numero di utenti, avendo l'utilitaria ormai generalmente assunto tale funzione. Purtuttavia, il modello \"150\" ebbe un discreto successo, dovuto ai molti pendolari che avevano la necessit\u00e0 di raggiungere le fabbriche cittadine, superando l'insorto problema di un traffico gi\u00e0 divenuto caotico nelle ore di punta. Gli ingombri contenuti e l'economia di acquisto e impiego della \"150 Arcore\" ne facevano un mezzo ideale e conveniente per destreggiarsi nel traffico cittadino. Venne prodotta anche una serie di 150 destinata alle Forze Armate, dalla usuale colorazione verde mimetica.\nAnche la 150 \"P.V.U.\", nonostante portasse questa denominazione sui fianchetti, \u00e8 una \"Arcore\" con poche modifiche, come la colorazione scura ed il parabrezza. Tale modello era destinato all'uso da parte della Polizia municipale. \nLa versione \"125\" era rivolta al ben pi\u00f9 importante settore dei sedicenni; in quegli anni le preferenze dei giovani erano per\u00f2 rivolte a motocicli da fuoristrada e, soprattutto, con motorizzazioni a due tempi che, a fronte di maggiori consumi e minore robustezza, consentivano elevate prestazioni. Ci\u00f2 caus\u00f2 un ridotto interesse verso il modello \"125 Arcore\" che venne prodotto in un basso numero di esemplari, addirittura inferiore a quello del \"150\", nonostante l'enorme differenza di potenziali utenti.\nLa produzione in serie del \"150 Arcore\" inizi\u00f2 nell'aprile 1972, seguita dal \"125 Arcore\" nel giugno dello stesso anno. Nel giugno 1975 venne terminato il montaggio della \"125\", dopo 5\u00a0100 esemplari prodotti, e nell'ottobre fu decisa la cessazione anche della \"150\", con 7\u00a0200 esemplari. Le due versioni rimasero ufficialmente in listino fino al 1977, allo scopo di esaurire le scorte di magazzino, quando il modello venne sostituito dalla Gilera T4. I numeri di serie dei telai sono preceduti dal prefisso \"112\" per la \"150\" e dal prefisso \"111\" per la \"125\".\nLa \"Arcore\" venne esportata in vari paesi esteri, principalmente in Spagna, Francia e Germania, dove assumeva la denominazione \"Gilera Strada\".\nCollegamenti esterni.\nPagina sulla Gilera 5V Arcore"}
{"id": "610626", "revid": "287204", "url": "https://it.wikipedia.org/wiki?curid=610626", "title": "Push", "text": ""}
{"id": "610627", "revid": "287204", "url": "https://it.wikipedia.org/wiki?curid=610627", "title": "Vetriolo", "text": ""}
{"id": "610630", "revid": "200568", "url": "https://it.wikipedia.org/wiki?curid=610630", "title": "Perossodisolfato", "text": ""}
{"id": "610635", "revid": "14641", "url": "https://it.wikipedia.org/wiki?curid=610635", "title": "Diidrossido di diossizolfo", "text": ""}
{"id": "610639", "revid": "14641", "url": "https://it.wikipedia.org/wiki?curid=610639", "title": "Acido silicotungstico", "text": ""}
{"id": "610640", "revid": "287204", "url": "https://it.wikipedia.org/wiki?curid=610640", "title": "K2 (disambigua)", "text": ""}
